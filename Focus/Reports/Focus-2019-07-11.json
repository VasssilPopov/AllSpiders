{"url": "http://www.focus-news.net/news/2019/07/11/2679475/sport-serina-i-halep-na-final-za-titlata-na-uimbaldan.html", "text": "Седемкратната победителка Серина Уилямс се класира за 11-и път за финала на Откритото първенство на Великобритания по тенис. Поставената под номер 11 миналогодишна вицешампионка, без проблем отстрани Барбора Стрицова от Чехия с 6:1, 6:2 за 59 минути на корта. \r\nУилямс ще играе на финала срещу друга бивша номер 1 в света - Симона Халеп от Румъния, която по-рано днес спечели също категорично с 6:1, 6:3 срещу украинката Елина Свитолина и за първи път ще играе за титлата на \"Уимбълдън\".", "date": "2019.07.11", "title": "Спорт: Серина и Халеп на финал за титлата на „Уимбълдън“"}
{"url": "http://www.focus-news.net/news/2019/07/11/2679446/pazardzhik-oblastniyat-upravitel-stefan-mirev-razporedi-merki-sreshtu-bezstopanstvenite-zhivotni-po-patishtata.html", "text": "Областният управител Стефан Мирев проведе работна среща с представители на ОД МВР Пазарджик, ОДБХ-Пазарджик и община Батак, във връзка със зачестилите сигнали за безстопанствени животни, които са оставени без надзор в обхвата или в близост до републикански и общински пътища. Това съобщиха от пресцентъра на  Областната администрация . По време на срещата бяха коментирани конкретни случаи с безстопанствени коне на територията на община Батак, за които многократно са получени сигнали в РУП Пещера и на телефон 112. Регистрирани са и случаи с безстопанствени крави и кучета. Необходим е стриктен контрол от страна на ОДБХ в координация с общините и органите на МВР, каза по време на срещата областният управител Стефан Мирев. В летния сезон пътят Пещера-Батак е много натоварен и опасността от настъпването на пътно транспортно произшествие между МПС и внезапно изскочил кон на пътя е постоянна, алармираха от МВР. Ангажимент на общините е да осигурят места за транспортиране и задържане на животните до явяването на собственика, както и определянето на  общински служители, които да работят съгласно разпоредбите на Закона за ветеринарномедицинската дейност, уточниха от ОДБХ Пазарджик. Със Заповед на областния управител ще бъдат разпоредени конкретни мерки за изпълнение от страна на институциите, които предвиждат: \r\n- сформирането на междуведомствени комисии с представители на МВР и ОДБХ във всяка община, които ще извършват проверки на място; \r\n- актуализиране на общинските наредби за отглеждане на животни; \r\n- определянето на място/помещение, в което да бъдат транспортирани и задържани безстопанствените животни; \r\n- провеждане на разяснителна кампания от отговорните институции сред собствениците на животни във всяка община на област Пазарджик.", "date": "2019.07.11", "title": "Пазарджик: Областният управител Стефан Мирев разпореди мерки срещу безстопанствените животни по пътищата"}
{"url": "http://www.focus-news.net/news/2019/07/11/2679445/sofiya-vavezhda-se-organizatsiya-na-dvizhenieto-za-zasnemane-na-filmovata-produktsiya-sbogom-dzhoni.html", "text": "Въвежда се организация на движението за заснемане на филмовата продукция „Сбогом Джони”. Това съобщиха от  пресцентъра на Столична община. \r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва:  \r\n- от 08.00 до 23.00 часа на 19 юли 2019 г. на ул. „Бадемова гора“, бл. 11;  \r\n- от 08.00 до 20.00 часа на 19 и 20 юли 2019 г. на ул. „Шейново“, пред сградата на родилен дом „Шейново“;  \r\n- от 08.00 до 14.00 часа на 26 юли 2019 г. на ул. „Добри Войников“, в частта до бул. „Драган Цанков“.", "date": "2019.07.11", "title": "София: Въвежда се организация на движението за заснемане на филмовата продукция „Сбогом Джони”"}
{"url": "http://www.focus-news.net/news/2019/07/11/2679444/kyustendil-nova-yaslena-grupa-shte-bade-otkrita-v-detskata-gradina-na-selo-bistritsa.html", "text": "Нова яслена група ще бъде открита в детската градина на село Бистрица. Това съобщи за  Радио „Фокус” – Кюстендил  Тодор Петков, началник на отдел „Образование” към Община Дупница. По думите му днес е направено посещение в детската градина от страна на кмета на Общината инж. Методи Чимев и неговият заместник Крум Милев. Те са се срещнали с директора и с персонала на детското заведение, за да обсъдят идеята. „Оказа се, че има 30 подадени заявление за яслената група, като повече от половината са от Дупница. Очевидно е, че има интерес и ние сме длъжни да реагираме”, каза Тодор Петков. Вече е възложено на служителите от строителния отдел към Община Дупница да подготвят до края на седмицата количествено-стойностна сметка за помещенията, които трябва да бъдат обособени за ясла. Веднага след това започват последващи действия за ремонт и оборудване, така че през новата учебна година най-малките жители на Дупница и село Бистрица да влязат официално в модерни и уютни обзаведени помещения. Ще има подобрения и отвън на самата сграда и в двор в детската градина. \r\nВенцеслав ИЛЧЕВ", "date": "2019.07.11", "title": "Кюстендил: Нова яслена група ще бъде открита в детската градина на село Бистрица"}
{"url": "http://www.focus-news.net/news/2019/07/11/2679447/api-vazstanoveno-e-dvizhenieto-po-pat-ii-49-kubrat-kamenovo.html", "text": "Възстановено е движението по път II-49 Кубрат - Каменово. Това съобщиха от  пресцентъра на Агенция \"Пътна инфраструктура\" .", "date": "2019.07.11", "title": "АПИ: Възстановено е движението по път II-49 Кубрат - Каменово"}
{"url": "http://www.focus-news.net/news/2019/07/11/2679450/d-r-temenuzhka-lyubenova-obsnv-blagoevgrad-ot-pasivnoto-pushene-ima-risk-da-se-razvie-hronichen-bronhit.html", "text": "От пасивното пушене има риск да се развие хроничен бронхит. Това каза за  Радио „Фокус“-Пирин  д-р Теменужка Любенова, председател на Общински съвет по наркотичните вещества-Благоевград. „В другите страни е отчетено, че един от начините, при който упражняваш влияние върху финансовите възможности на едно семейство, като ги ограничаваш, когато тютюнът и алкохолът са по-скъпи, тогава съответно семействата започват да работят в полза на семейния бюджет, тоест да намаляват употребата на цигари и алкохол, или направо да ги спрат. Това е нормално, защото когато разполагаш с бюджета на едно семейство, първо трябва да се заделят средства за храната и за издръжката, а едва след това да мислиш за удоволствия“, коментира тя. Председателят на Общинския съвет по наркотичните вещества обобщи, че по принцип финансовият механизъм е начин да се намали употребата на тютюн във всяко едно семейство. Относно това дали пасивните пушачи поемат по-голяма отрова или активните, д-р Любенова посочи, че по принцип има такива изследвания, които доказват това нещо, особено когато става въпрос за деца. „Не мога да кажа нищо категорично, защото има изследвания, които доказват и обратното. Но не може да се говори за нещо полезно да си пасивен пушач, когато уврежданията настъпват. Какво значение има това, когато от пасивно пушене, развиеш хроничен бронхит или някакво друго увреждане. Вече няма значение дали пушачите, които са около теб, са по-зле или по-добре от теб. Важното е, че твоето лично здраве е увредено и имаш проблем, така че аз съветвам поне родителите, които пушат, никога да не го правят пред детето си“, посочи още той. \r\nНатали СТЕФАНОВА", "date": "2019.07.11", "title": "Д-р Теменужка Любенова, ОбСНВ-Благоевград: От пасивното пушене има риск да се развие хроничен бронхит"}
{"url": "http://www.focus-news.net/news/2019/07/11/2679452/plovdiv-v-narodna-biblioteka-ivan-vazov-shte-bade-predstavena-izlozhba-posvetena-na-500-godishninata-ot-smartta-na-leonardo-da-vinchi.html", "text": "В Народна библиотека „Иван Вазов“ ще бъде представена изложба, посветена на 500-годишнината от смъртта на Леонардо да Винчи. Това каза за  Радио „Фокус“ – Пловдив  Йохан Девлетян от отдел „Връзки с обществеността“ на културната институция. Изложбата „Леонардо – благородният гений“ ще може да се види за времето от 12 до 19 юли във фоайе „Изкуствотека“ на библиотеката. Тя е дело на Посолството на Италия в София, съвместно с Италианския културен институт и Народна библиотека „Иван Вазов“. На дванадесет пана ще бъдат представени най-известни негови произведения в областта на живописта, архитектурата, инженерните науки, ботаниката, анатомията и музиката. \r\nТони МИХАЙЛОВ", "date": "2019.07.11", "title": "Пловдив: В Народна библиотека „Иван Вазов“ ще бъде представена изложба, посветена на 500-годишнината от смъртта на Леонардо да Винчи"}
{"url": "http://www.focus-news.net/news/2019/07/11/2679451/gabriela-mitkova-nachalnik-na-ruo-silistra-nyama-da-badat-zakrivani-paralelki-sled-parvoto-klasirane-za-priem-sled-7-klas.html", "text": "Няма да бъдат закривани паралелки след първото класиране за прием след 7 клас в област Силистра. Това каза за  Радио „Фокус“- Шумен  Габриела Миткова, началник на Регионалното управление на образованието. Около 740 ученика вече са намерили място в обявените 36 паралелки. „Възможно е да се закриват паралелки след трето класиране, ако продължават да са много под минимума и няма никакви шансове да се запълнят до есента. Тази година вече е влязла в сила нормативната уредба и възможността да се привилигироват паралелки със защитени професии или с професии, за които е отчетен недостиг от работодателите“, заяви Габриела Миткова. Тя посочи, че те могат да бъдат сформирани с по- малък брой ученици. „Благодарение на това, сега ние не закриваме паралелки, тъй като всички е възможно да се случат към този момент, но някои от тях ще бъдат защитени и ще бъдат реализирани с по- малък брой ученици в тях“, посочи Миткова. Тя отбеляза, че към момента съществуват всички възможности заложените паралелки да бъдат запълнени. \r\nИвелина ИВАНОВА", "date": "2019.07.11", "title": "Габриела Миткова, началник на РУО- Силистра: Няма да бъдат закривани паралелки след първото класиране за прием след 7 клас"}
{"url": "http://www.focus-news.net/news/2019/07/11/2679454/kaloyan-pargov-lider-na-bsp-sofiya-traditsionnata-aktualizatsiya-na-byudzheta-na-stolichna-obshtina-ne-e-izvarshena-zaradi-promyana-v-sporazumenieto-sas-zaetite-v-gradskiya-transport.html", "text": "Традиционната актуализация на бюджета на Столична община не е извършена заради промяна в споразумението със заетите в градския транспорт. Това каза за предаването „Това е България“ по  Радио „Фокус“  лидерът на БСП-София и председател на групата нейни съветници в Столичния общински съвет Калоян Паргов.  Той припомни, че още в средата на годината СОС е дал обещание след разглеждането на бюджета да увеличи заплатите на заетите в градския транспорт с повече от 10%. Паргов определи предложението на кмета Йорданка Фандъкова за тригодишно споразумение, според което заплащането на служителите в градския транспорт ще се увеличават с по 10%  в следващите три години, но от март 2020-та, като опит да се избяга от отговорност и поетото обещание. „Няма как да подкрепим, а ние се въздържахме, нека да е ясно. Не сме против, но се въздържахме от така приложеният подход от кмета на София, от който видимо тя се изнерви, защото разбра, че манипулативно няма как да излъже онези десетки и стотици шофьори, заети в градския транспорт, които очакваха честно отношение. Дори и да им се обясни, че към този момент не е  възможно да намерим решение и ще търсим това на деветмесечието през септември, ако разбира се ГЕРБ не се скрият от сесия в общинския съвет, както обикновено става по време на избори“, каза още лидерът на БСП-София. Калоян Паргов изрази очаквания следващото мнозинство в СОС да бъде по-социално ориентирано, за да заложи исканията на шофьорите в общинския бюджет. Според него ако има актуализация на бюджета, от БСП ще държат парите, които не са разходвани, да бъдат насочени към повишение на заплатите им. \r\nЦоня СЪБЧЕВА", "date": "2019.07.11", "title": "Калоян Паргов, лидер на БСП-София: Традиционната актуализация на бюджета на Столична община не е извършена заради промяна в споразумението със заетите в градския транспорт."}
{"url": "http://www.focus-news.net/news/2019/07/11/2679449/afp-politsiyata-v-gibraltar-arestuva-kapitana-i-parviya-pomoshtnik-na-iranskiya-tanker.html", "text": "Полицията в Гибралтар арестува капитана  и първия помощник на задържания ирански танкер, заподозрян в нарушаване на санкциите на ЕС, транспортирайки петрол до Сирия, предава  AFP . \r\n\"Арестът е извършен  след продължително претърсване на кораба, като са иззети и разгледани документи и електронни устройства\", се казва в изявление на полицията. \r\nПолицията в Гибралтар е разпитала двамата мъже- индийци, които „са получили своите законни права и достъп до консулско представителство“, според изявление на гибралтрската полиция. \r\nСилите на Гибралтар и британските морски пехотинци се качиха на кораба  „Грейс 1“ и го задържаха на 4 юли край бреговете на Гибралтар, като казаха, че извършвал доставка на петрол за Сирия, който е обект на европейски санкции. \r\nТестовете показаха, че 330-метровият танкер, който е способен да превозва два милиона барела петрол, е \"носел пълен товар от суров петрол\", заяви правителството на Гибралтар в понеделник. \r\nИран осъди задържането като \"незаконно завземане\" и заяви, че танкерът не е пътувал за Сирия.  Юлиян Марков", "date": "2019.07.11", "title": "АFP: Полицията в Гибралтар арестува капитана и първия помощник на иранския танкер"}
{"url": "http://www.focus-news.net/news/2019/07/11/2679456/ivanka-chakalska-kmet-na-krupnik-krupnishkata-grobnitsa-kasnoto-ni-antichnoto-selishte-i-krepostta-gradishte-sa-edni-ot-nay-interesnite-obekti-na-teritoriyata-na-naselenoto-myasto.html", "text": "Крупнишката гробница, късното ни антично селище и крепостта „Градище“ са едни от най-интересните обекти на територията на населеното място. Това каза за  Радио „Фокус“ – Пирин   Иванка Чакалска, кмет на село Крупник. Тя обясни, че Крупнишката гробница е принадлежала на богата земеделска фамилия, като е била разкрита през 1934 година в местността „Св. Георги“. „Гробницата се състои от едно централно помещение и около него са наредени още 5 с почти еднакви размери, като всички са свързани с централното чрез отвори. До гробницата се е стигало посредством 5 стъпала“, каза още Чакалска. В погребалното съоръжение са открити скелети и една монета, която е на император Прокопии. Чакалска заяви, че друг от интересните обекти е крупнишкото късноантично селище, което заедно с некропол от средновековието са разкрити в източната част на село Крупник. „Открити са основи на сгради, водохранилища, отоплителна и канализационна мрежа. В селището също така са открити монети на император Констанции II. През 1973 година, селището е обявено за паметник на културата“, уточни Чакалска. По отношение  късноантичната крепост „Градище“, която се намира на около 2 км. над село Крупник, кметът на населеното място посочи, че преди повече от 20 години там е изграден параклисът на „Св. Иван Рилски – Чудотворец“. „Някога на този хълм е имало крепост от късно антично време и до днес в местността още личат останки от крепостните зидове и от кулата около самата крепост“, допълни Чакалска. \r\nЛивия НИНОВА", "date": "2019.07.11", "title": "Иванка Чакалска, кмет на Крупник: Крупнишката гробница, късното ни античното селище и крепостта „Градище“ са едни от най-интересните обекти на територията на населеното място"}
{"url": "http://www.focus-news.net/news/2019/07/11/2679448/kyustendil-844-uchenitsi-sa-klasirani-na-parvi-etap-za-priem-v-osmi-klas-za-tri-paralelki-e-preustanoven-priemat-v-oblastta.html", "text": "844 ученици са класирани на първи етап за прием в осми клас, за три паралелки е преустановен приемът в областта. Това съобщиха за  Радио „Фокус” – Кюстендил  от Регионално управление на образованието. За първи етап на класиране 902 седмокласници са подали заявления за 1073 места в паралелките от област Кюстендил, от тях класираните са 844, некласираните са 58. В област Кюстендил училищата с прием в осми клас са 18 с утвърден държавен план-прием от 43 паралелки, в това число и една паралелка профил „Физическо възпитание и спорт”  в Средно училище „Климент Охридски“ – Дупница. Поради липса на посочени желания от кандидатите и недостатъчен брой класирани със заповед на началника на Районно управление на образованието – Кюстендил е преустановен приема в три паралелки. Едната паралелка е в Средно училище „Христо Ботев” – Кочериново, профил „Предприемачески”. Втората паралелка е в Професионална техническа гимназия „Джон Атанасов” – „Машини и системи, изолации в строителството”. Третата закрита паралелка е „Извършване на термални процедури в балнеологични и други възстановителни центрове” в Професионална гимназия по туризъм „Никола Йонков Вапцаров” – Кюстендил. \r\nВенцеслав ИЛЧЕВ", "date": "2019.07.11", "title": "Кюстендил: 844 ученици са класирани на първи етап за прием в осми клас, за три паралелки е преустановен приемът в областта"}
{"url": "http://www.focus-news.net/news/2019/07/11/2679076/promeni-v-rakovodstvoto-na-pg-na-obedineni-patrioti-obzor.html", "text": "Валентин Касабов от НФСБ и Искрен Веселинов от ВМРО оглавиха ПГ на \"Обединени патриоти\". Новината съобщи председателят на парламента Цвета Караянчева по време на пленарното заседание в сряда. Двамата ще бъдат съпредседатели на групата. Досега поста председател на парламентарната група се изпълняваше от лидера на \"Атака\" Волен Сидеров. Първи изявления направиха двамата съпредседатели в лицето на Веселинов и Касабов.  Искрен Веселинов", "date": "2019.07.11", "title": "Промени в ръководството на ПГ на „Обединени патриоти“ (ОБЗОР)"}
{"url": "http://www.focus-news.net/news/2019/07/11/2679075/pregled-na-osnovnite-temi-v-svetovniya-pechat-agentsiya-fokus.html", "text": "Напрежението между Турция и ЕС заради турските сондажи край Кипър, оставката на британския посланик в САЩ и вредата от найлоновите торбички върху дивата природа са сред темите на световните печатни издания \r\n*** Агенция „Фокус“ представя авторската статия на турския журналист Яшар Сюнгю, озаглавена „Не е достатъчно да си прав, трябва и да си могъщ“ в проправителствения  вестник  Yeni Safak  без редакторска намеса. \r\nГръцката администрация в Кипър се опитва да потисне правата на Турция в Средиземноморието с подкрепата на западния колониален манталитет. Днес същият манталитет, който виждаше печалби, вместо хора в африканските страни, които са богати по отношение на минерали, преследва незаконни печалби в Източното Средиземноморие. Те също знаят, че не е възможно да поемат контрола над запасите на природен газ в Източното Средиземноморие, като се пренебрегва Турция и Турската република Северен Кипър (ТРСК). Те искат да ни поставят пред свършен факт. \r\nСпоред Ферхат Еркюмен, докторант по международното морско право в Университета в Глазгоу, гръцката администрация в Кипър иска да развие досега ограничените си отношения със страните от региона, като Израел и Египет, за да сключи договор в качеството си на едноличен собственик на острова и да придобие политическа власт срещу ТРСК и Турция в допълнение към икономическите си печалби чрез предоставяне на едностранни привилегии на международни компании като „Тотал“, „Ени“ и „Ексон“ върху енергийните запаси, открити в югоизточната част на Кипър, тяхното разпределяне, проучване и обработване. \r\n** \r\nПредоставяйки следната информация за международното морско право, нашият експерт също така изтъква източника на проблема: \r\nДнес валидните морски зони се идентифицират чрез класифицирането им: започвайки от брега  като вътрешни води, териториални води, прилежаща зона, континентален шелф и изключителна икономическа зона (ИИЗ) и накрая открито море. \r\nПознаването на континенталния шелф и ИИЗ е необходимо, за да се разбере местоположението на енергийните ресурси \r\nПравата върху морското дъно и природните източници намиращи се под земята – петрол и газ се предоставят на държави, които имат континентален шелф. Тези права не трябва да бъдат декларирани. \r\nВъпреки това ИИЗ се счита за морска зона, която дава право на дейности като риболов, генериране на енергия от вълни и вятър върху водния обект, и това са права, които трябва да бъдат декларирани. \r\nМеждународното право препоръчва тези зони да бъдат разделени предимно чрез консенсус между крайбрежните държави. В случаите, в които това не е възможно, международните арбитражни трибунали и съдилища са следващата инстанция. В случай, че това също не даде решение, международните съдилища създават временни решения между съответните държави, свързани с ползата от тези природни ресурси. \r\nТези принципи са ясно посочени в Конвенцията на Организацията на обединените нации от 1982 г. за морското право. \r\nВ крайна сметка всяка инициатива, като едностранното използване на природни ресурси, която необратимо ще промени правата на свързаните страни в неразделени морски зони, се счита за незаконна. \r\n** \r\nНека сега обсъдим източника на този проблем. \r\nИзточникът на проблема тук е, че не е извършвано цялостно разделение на континенталния шелф между държавите, насочено към преработката на природен газ и петролни източници в Източното Средиземноморие. \r\nЗащо? \r\nПричината за това е предимно кипърският проблем и продължаващият спор между страните с брегове по Средиземно море, насочени към разделяне на политическите и морските зони. \r\nВъпреки това гръцката администрация в Кипър подписа споразумения за разграничаване на морските зони с Египет и Израел като единствена власт на острова; договорът, който тази  администрация искаше да направи с Ливан, беше предотвратен в резултат на усилията на Турция. \r\nВъпреки това, неотдавнашното откриване на сериозни запаси от природен газ в областите, които Израел нарича „Левиатан“, гърците наричат „Афродита“, а Египет –„Зор“, близо една до друга сближи тези държави. Освен това, с усилията на Гърция да се присъедини към тази група, започнаха обсъждания за транспортирането на газ, който може да транспортира оттук до Европа. Въпреки това нито Турция, нито ТРСК са включени в това уравнение. Техните (на Гъция, Кипър, изтраелИзраел \r\n** \r\nИ все пак Турция играе картите си срещу тези играчи, без да се отдръпва назад - тя казва: \"Аз също съм на земята.\" Но международната игра в Източното Средиземноморие е достатъчно сериозна, за да бъдат забравени вътрешните икономически, политически и социални проблеми. \r\n** \r\nИсторията на човечеството е свидетелство за това как законът е нарушаван  от силните, когато интересите станат незаменими. \r\nСледователно по-голямата част от времето не е достатъчно да си прав; необходимо е да бъдеш могъщ и в чужбина и на местно ниво. \r\n*** Британският посланик в САЩ Ким Дарох каза, че ще подаде оставка, след като в медийното пространство изтекоха секретни документи, в които той критикува президента Тръмп, довели до дипломатическа буря, пише американският вестник  The Wall Street Journal . \r\n\"Сегашната ситуация прави невъзможно да изпълнявам ролята си, както бих искал\", пише Ким Дарох в писмото за оставка. Решението да се оттегли след репликите на американския президент  в социалната мрежа „Туитър“ , които заплашваха да напрегнат отношенията между Великобритания и САЩ. \r\nВ неделя британски вестник публикува дипломатически съобщения, в които  Дарох е изключително критичен към американския президент. В една от бележките Дарох описва администрацията на Тръмп като дисфункционална, разделена на фракции, дипломатически тромава и неспособна. \r\nТръмп отговори на това в социалната мрежа „Туитър“, като нарече Дарох „много глупав“ и „луд“. Тръмп каза, че вече няма да работи с посланика, който беше изключен от официалната вечеря в Министерството на финансите по-рано през седмицата. Президентът на САЩ също критикува работата на министър-председателя Тереза Мей за справянето й с оттеглянето на Великобритания от Европейския съюз. \r\nВ изказване пред Парламента в сряда, г-жа Мей каза, че оставката на Дарох е приета с \"дълбоко съжаление\". Дарох, назначен през 2015 г., трябваше да се оттегли в края на годината, но заяви, че няма избор и трябва да напусне сега. „Вярвам, че при сегашните обстоятелства отговорният курс е да се позволи назначаването на нов посланик”, пише Дарох. \r\nБелият дом е бил предупреден от британското правителство, че вестник Daily Mail ще публикува статия, базирана на изтеклите бележки на Дарох, два месеца преди публикацията на статията, каза човек, запознат със събитията. \r\nМного европейски дипломати във Вашингтон изразиха частна подкрепа и симпатия към Дарох. \r\nЕдин посланик от една страна от Близкия изток отбеляза, че епизодът отразява сложните отношения между Дарох и променящото се политическо ръководство в Лондон. Предишният френски посланик, отбеляза той, понякога е бил откровен за американската политика, но е имал подкрепата на висши служители в Париж. \r\nБезпрецедентно е ръководителят на приятелска държава да откаже да си сътрудничи с британски посланик, каза Саймън Макдоналд, постоянен заместник-министър на външните работи на Великобритания, в свидетелство за панел на Камарата на общините. „Нищо подобно не се е случвало преди, трябва да има последствия“, каза той. \r\nВремето на оставката беше изненада, но изглеждаше почти неизбежно, след като Борис Джонсън, вероятният следващ британски премиер, отказа да подкрепи Дарох в дебат във вторник с Джереми Хънт, външния министър. \r\nОтказът на Джонсън да подкрепи посланика беше критикуван от Алън Дънкан, високопоставен служител във външното министерство. \"Той всъщност хвърли най-висшия ни дипломат под автобуса\", каза той в сряда. Британските служители се обединиха около Дарох, като твърдяха, че откровеният му анализ на администрацията на Тръмп е част от работата му. Извършва се разследване на източника на изтичане. \r\n***  Множество найлонови торби са намерени в стомасите на девет от 14-те починали сърни в парка в японския град Нара, съобщава  The Japan Times . Според организацията която се грижи за дивите животни в известния парк, освен найлонови торби, мъртвите животни са погълнали и голямо количество опаковки от сладки и вафли.  \r\nПричината животните да поглъщат найлоновите торби е, че много често посетителите на парка им хвърлят храна, извадена именно от такъв тип пликове. Това мнение е изразил Ре Маруко, ветеринар, който е член на организацията, целяща опазването на дивите животни. Според него сърните разбират, че в тях има храна или са подмамени от миризмата, идваща от торбите.  \r\nВ парка има повече от хиляди сърни, като на посетителите е позволено да ги хранят със специални гранули, несъдържащи захар, които се продава в тамошните магазини. Но случаят показва, че явно много хора им подхвърлят и други лакомства.", "date": "2019.07.11", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/07/11/2679455/24-vesti-makedoniya-zoran-zaev-razgovarya-s-ruskiya-poslanik-v-skopie.html", "text": "Записите от разговорите с руските комици и премиера Заев няма да се отразят на отношенията между Македония и Русия, това беше темата, но и заключението от срещата на премиера Зоран Заев и руския посланик в Скопие Сергей Баздникин, информира македонският телевизионен канал  “24 Вести“ . \r\nЗаев и днес след срещата с Баздникин каза, че не смята, че зад този неприятен инцидент с руските пранкстери стои Русия, въпреки че е наясно, че Руската федерация е против влизането на страната в НАТО. На среща с Баздникин обаче те обсъдиха засилването на отношенията и протоколите за сигурност в двете страни. \r\nЗаев също така посочи в контекста на преговорите, че веднага след разпространяването на разговорите той се е извинил на президента на Косово Хашим Тачи и заключи, че отношенията между двете страни ще продължат както досега. \r\nПрезидентът на Косово Хашим Тачи също потвърди, че преди известно време и той е бил мишена на руските комици, но те не са успели да постигнат целите си него. \r\n„Заев ми каза, че е жертва на измама, а изявлението, което той направи за предполагаемото споразумение между Косово и президента на Сърбия за предоставяне на Сърбия на 10 косовски общини, се основаваше на слухове, дезинформация и данни, разпространени от Спутник и други руски медии. Това са думите, които той ми каза, като същевременно подчертава, че това, което той е говорил с измамниците, които са се свързали с него по телефона, са неща, които нямат нищо общо с отношенията с Косово“, заяви по този повод Хашим Тачи. \r\nСлед скандалните записи на контактите на Заев с руските комици от македонското министерство на вътрешните работи заявиха, че протоколите не са под техния пряк контрол, но също така е необходима по-голяма бдителност по въпроса, нещо което е било обсъдено на сесия на правителството.  Юлиян Марков", "date": "2019.07.11", "title": "„24 Вести“ (Македония): Зоран Заев разговаря с руския посланик в Скопие"}
{"url": "http://www.focus-news.net/news/2019/07/11/2679457/pazardzhik-v-obshtinata-zapochna-konkursa-za-mladi-poeti-na-imeto-na-dimitar-boyadzhiev.html", "text": "В Общината започна конкурса за млади поети на името на Димитър Бояджиев, съобщиха от  общинската администрация . Право на участие в конкурса имат автори до 30 годишна възраст, които представят анонимно по пет свои непубликувани стихотворения. Резултатите от конкурса се обявяват на 1 октомври – Ден на поезията, като наградата за спечелилия първото място е издаване на собствена стихосбирка, а останалите отличени от комисията автори се публикуват в общ поетичен сборник. Националната награда  за млади поети „Димитър Бояджиев” – учредена през 2011 година и се провежда на две години. Нейни носители са: 2011 г. – Стефан Радев, 2013 г. – Лилия Кашукеева, 2017 г. –  Атанас Янев. През 2015 година нямаше отличен автор, а бе издаден само сборникът.", "date": "2019.07.11", "title": "Пазарджик: В Общината започна конкурса за млади поети на името на Димитър Бояджиев"}
{"url": "http://www.focus-news.net/news/2019/07/11/2679458/smolyan-zaklyuchitelna-preskonferentsiya-za-predstoyashtoto-izdanie-na-sabora-na-narodnoto-tvorchestvo-i-zhivotnovadstvo-rozhen-shte-se-provede-na-16-yuli.html", "text": "На 16 юли от 11.00 часа в Община Смолян ще се проведе заключителна пресконференция за предстоящото издание на Събор на народното творчество и животновъдство „Рожен“. Това съобщиха  организаторите  .", "date": "2019.07.11", "title": "Смолян: Заключителна пресконференция за предстоящото издание на Събора на народното творчество и животновъдство „Рожен“ ще се проведе на 16 юли"}
{"url": "http://www.focus-news.net/news/2019/07/11/2679074/predstoyashti-sabitiya-v-stranata-za-11-yuli-agentsiya-fokus.html", "text": "*** \r\nОт 09.00 часа започва редовното заседание на Народното събрание. \r\n*** \r\nОт 09.00 часа пред Столична община (ул. „Московска“ №33) „Обединена София“  \r\n ще внесе в петиция срещу презастрояването в район \"Овча Купел\" и в цялата столица. \r\n*** \r\nОт 09.30 часа 21-ви състав на Специализирания наказателен съд ще заседава по делото срещу Евгени К., на когото е повдигнато обвинение за престъпление по служба.  \r\n*** \r\nОт 09.30 часа в Рейнбоу Плаза  ще се проведе конференцията BRAND TALKS: Мисия „Любима марка”. Същата вечер ще се състои и церемонията по награждаване на финалистите в класацията „ЛЮБИМИТЕ МАРКИ” и „БРАНД мениджър на годината”. \r\n*** \r\nОт 10.00 часа в сградата на КЕВР, бул. „Княз Ал. Дондуков” № 8-10, ет. 4 ще се проведе открито заседание за обсъждане на доклад относно заявление с вх. № E-ЗЛР-ПД-52 от 19.11.2018 г. за продължаване срока на лицензия за дейността „производство на електрическа и топлинна енергия“ и заявление с вх. № E-ЗЛР-И-61 от 05.12.2018 г. за изменение/допълнение на лицензия за дейността „производство на електрическа и топлинна енергия“, подадени от „ТЕЦ Горна Оряховица“ ЕАД. \r\n*** \r\nОт 10.00 часа в сградата на КЕВР на бул. „Княз Ал. Дондуков“ № 8-10, ет. 4 ще се проведе открито заседание за обсъждане на доклад по заявление от „Кнежа-газ“ ООД за продължаване срока на лицензии за дейностите „разпределение на природен газ“ и „снабдяване с природен газ от краен снабдител“ за територията на община Кнежа. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Димитринка Ф., Борис Б. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Румяна Ч., на която е повдигнато обвинение за престъпление по служба.  \r\n*** \r\nОт 10.00 часа 6-и състав на Специализирания наказателен съд ще заседава по делото срещу Ален Д. и Ибраим Л., на които са повдигнати обвинения за участие в ръководството на престъпна организация или група. \r\n*** \r\nОт 10.00 часа 20-и състав на Специализирания наказателен съд ще заседава по делото срещу Никола Г., Деян И. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа ще се проведе заседание на Столичния общински съвет.  \r\n*** \r\nОт 10.30 часа 18-и състав на Специализирания наказателен съд ще заседава по делото срещу Кевин Б., на когото е повдигнато обвинение за тероризъм. \r\n*** \r\nОт 11.00 часа в заседателната зала в сградата на Висшия съдебен съвет, ул. „Eкзарх Йосиф” № 12, ще се проведе заседание на Прокурорската колегия на ВСС.  \r\n*** \r\nОт 11.30 часа пред Съдебната палата (бул. Витоша 2) Спаси София ще даде пресконференция, след което ще внесе нов сигнал до Софийска градска прокуратура във връзка с ремонта на ул. „Граф Игнатиев“ (част от Зона 2 за реконструкция на централна градска част, финансирана с европейски средства). \r\n*** \r\nОт 14.00 часа в сградата на ул. “Никола Габровски“ № 30, зала 303  кметът на Столична община Йорданка Фандъкова и директорът на „Националната система 112“  Цветомир Цеков ще подпишат споразумение за сътрудничество. \r\n*** \r\nОт 18.30 часа в клуб „Журналист“ ще бъде представена книгата „Мелодията на Душата и Прехода на Земята“. \r\n*** \r\nОт 10.00 часа в заседателната зала на Търговско-промишлена палата Благоевград (ул. „Т. Александров“ № 23, ет.6) ще се проведе пресконференция по проект „Насърчаване на социалното включване на деца и младежи чрез подкрепа за професионално и личностно развитие“. \r\n*** \r\nОт 19.00 часа от паркинга на ЮЗУ „Неофит Рилски“ ще стартира поредното автошествие, срещу антидетските и антисемейни политики в България. \r\n*** \r\nОт 20.30 часа в Летния театър ще започне юбилейният концерт на струнния квартет BOND по повод 20 години на сцената. \r\n*** \r\nВ Експо център „Флора“ ще се проведе фестивалът „Джаз в Бургас“. \r\n*** \r\nОт 12.00 часа в клуба на ПП АБВ във Варна, на ул. „Христо Попович“ ще се проведе пресконференция, на която се очаква да присъства и лидерът на партията Румен Петков.  \r\n*** \r\nОт 17.00 часа на Общински спортен комплекс и алеите в Морската градина ще се проведе традиционната кампания „Лято без риск“, организирана от дирекция „Превенции“ към Община Варна. \r\n*** \r\nОт 20.00 часа под  паметника на Асеневци ще започне 11-ото издание на „Дикси Джаз Фест“. \r\n*** \r\nОт 17.00 часа в Конферентната зала на Община Враца ще се състои публично представяне и обсъждане на подготвяното проектно предложение „Изграждане, реконструкция и ремонт на общински жилища в съвременни социални жилища за настаняване на уязвими групи от населението и други групи в неравностойно положение“. \r\n*** \r\nОт 10.00 часа в Регионална библиотека „Дора Габе“ ще се проведат забавни игри, част от  Летния детски клуб „Играй и учи”.   \r\n*** \r\nОт 17.30 часа в Художествената галерия  ще бъде открита изложба на Сдружение на художниците – Варна. \r\n*** \r\nОт 19.00 часа в концертната зала на Младежкия център ще започне шоу спектакълът „ДжиДжи БиДжи“. \r\n*** \r\nОт 10.00 часа в Литературно-художествен музей „Чудомир” ще започне  детски летен празник под наслов „Наследниците на Чудомир”. \r\n*** \r\nОт 11.00 часа в заседателната зала на Община Кюстендил ще бъдат представени дейностите по реализирания проект „Обновяване, реконструкция на административната сграда на Общинска администрация”.  \r\n*** \r\nОт 11.00 часа сградата на ОДЗ, ул.“Търговска” № 43, ще се проведе заседание на областния консултативен съвет по животновъдство. \r\n*** \r\nОт 19.30 часа в парк-остров „Свобода“ ще се проведе  ателие под надслов „Да танцуваме с „Мерак“ и „Esbart Dansot“. \r\n*** \r\nОт 11.00 часа в сградата на ОАПС, ул. \"Васил Левски\" № 1, 15 етаж, ще се проведе заседание на областния консултативен съвет по животновъдство. \r\n*** \r\nОт 09.00 часа Пловдивският общински съвет ще проведе заседание. \r\n*** \r\nВ 09.15 часа в зала 1 на Районния съд ще се проведе заседание по делото срещу Георги Г. – зам.-кмет на р-н Западен при Община гр.Пловдив, обвинен в 16 деяния, сред които присвояване на чужди пари, сключването на фиктивни договори за граждански договори за извършване на различни ремонти, съставяне на неистински официални документи и други. По делото са призовани 57 свидетели и 3 вещи лица. \r\n*** \r\nВ 09.30 часа в зала 5 на Окръжния съд ще се проведе заседание по делото срещу Сергей П., Йоана С. и Ивайло А., обвинени в разпространение на рискови наркотични вещества. \r\n*** \r\nВ 12.30 часа в Малката базилика ще се състои награждаването на победителите в конкурса за дизайн на сувенири за Епископската базилика.  \r\n*** \r\nОт 13.30 часа в БТА – Пловдив Демократична България ще даде пресконференция.  \r\n*** \r\nОт 18.30 часа в храм „Свето Рождество Богородично” ще бъде отслужена заупокойна молитва, с което ще бъде дадено началото на Националните поетични празници „Яворови дни”. \r\n*** \r\nОт 14.00 часа в Екомузей с аквариум ще се проведе занятие, посветено на прилепите. \r\n*** \r\nОт 10.00 часа в Зала 1 на Областна администрация Русе ще се проведе съвместно заседание на Постоянната комисия в областта на образованието, младежките дейности и спорта и Областния съвет за сътрудничество по етническите и интеграционни въпроси. \r\n*** \r\nОт 10.00 часа в заседателната зала на Областната администрация ще се проведе заседание на областния консултативен съвет по животновъдство.  \r\n*** \r\nОт 10.30 часа залата на АРЧШПГБ, бул. \"Банско шосе\" 12А ще се проведе заседание на областния консултативен съвет по животновъдство. \r\n*** \r\nОт 11.00 часа в зала „Май“ Община Сливен ще представи на пресконференция възможностите за финансиране на инициативи на местния бизнес. \r\n*** \r\nОт 10.00 часа в детския отдел на библиотека „Родина“ ще се проведе творческо ателие. \r\n*** \r\nОт 10.00 часа във филиал „Лозенец” на библиотека „Родина“ ще се проведат литературни игри, творчески ателиета, филмови прожекции, спортни игри, забавни и полезни занимания. \r\n*** \r\nОт 10.00 часа в къщата музей „Гео Милев“ ще се проведе инициативата „Лято в къща музей „Гео Милев“. \r\n*** \r\nОт 11.00 часа на площад „Стоян Мавродиев“ Общинският съвет по наркотични вещества (ОбСНВ) и Българският червен кръст (БЧК) – Търговище организират Инициативата „Лято без дрога“. \r\n*** \r\nОт 10.30 часа в сградата на ОДЗ, бул. \"Славянски\" №17, ет.1, ще се проведе заседание на областния консултативен съвет по животновъдство. \r\n*** \r\nОт 14.00 часа ще се състои изслушване на кандидатите за съдебни заседатели за Районен съд Шумен.", "date": "2019.07.11", "title": "Предстоящи събития в страната за 11 юли (Агенция „Фокус“)"}
{"url": "http://www.focus-news.net/news/2019/07/11/2679453/kyustendil-sredno-uchilishte-sv-p-hilendarski-dupnitsa-e-s-nay-visok-bal-za-priem-sled-zavarshen-sedmi-klas.html", "text": "Средно училище „Св. П. Хилендарски” – Дупница е с най-висок бал за прием след завършен седми клас. Това съобщиха за  Радио „Фокус” – Кюстендил  от Регионално управление на образованието – Кюстендил. Най-високият бал при първо класиране за учебното заведение е 474.50, а най-ниският – 282.50. Става въпрос за паралелката с изучаване на английски и на испански езици. Втора по бал е Природоматематическа гимназия „Проф. Ем. Иванов”- Кюстендил. За учебното заведение най-високият бал за прием е 458.25, а най-ниският е 174.25. Най-висок е балът за паралелката по „Математика и информатика”. На трето място се нарежда Езикова гимназия „Д-р П. Берон” – Кюстендил. При нея най-високият бал е 456, а най-ниският – 285.50. Първа по позиция е паралелката с изучаване на английски и немски езици. След тях се нареждат Професионална гимназия „Христо Ботев” – Дупница, Професионалната гимназия по хранително-вкусови и химични технологии – Дупница, Средно училище „Христо Ботев” в Сапарева баня, Професионална гимназия по икономика и мениджмънт „Йордан Захариев” – Кюстендил. В дъното на таблицата е Професионалната гимназия по селско стопанство „Св. Климент Охридски” – Кюстендил. Най-високият бал там е 159, а най-ниският – 30. \r\nВенцеслав ИЛЧЕВ", "date": "2019.07.11", "title": "Кюстендил: Средно училище „Св. П. Хилендарски” – Дупница е с най-висок бал за прием след завършен седми клас"}
{"url": "http://www.focus-news.net/news/2019/07/11/2679077/prezidentskoto-veto-varhu-zakona-za-ustroystvo-na-chernomorskoto-kraybrezhie-ne-mina-obzor.html", "text": "Депутатите приеха повторно Закона за устройство на Черноморското крайбрежие. \"За\" законопроекта гласуваха 143 народни представители, \"против\" - 66 и 1 \"въздържал се\", с което той бе приет. Съгласно Правилника за организацията и дейността на парламента Народното събрание приема повторно закона с мнозинство повече от половината от всички народни представители, което означава, че ветото е преодоляно. Законът бе приет на 13 юни 2019 г. от Народното събрание. С приетите изменения се забрани разполагането на плажни принадлежности като палатки, чадъри, кърпи и шезлонги върху пясъчните дюни. При нарушение депутатите решиха да се налагат глоби в размер от 500 до 1000 лв. Приети бяха санкции и за паркиране или преминаване на автомобили през пясъчните образувания от 1 000 до 3 000 лв., като може да се конфискува и имущество на стойност между 3 000 и 5 000 лв. Законът бе върнат за ново обсъждане от президента Румен Радев на 24 юни 2019 г. В мотивите си президентът заявява, че не се противопоставя на опита да бъдат въведени правила, нормативи и стандарти, както изрично повелява чл. 55 от Конституцията, прокламиращ основното право на здравословна и благоприятна околна среда. Според държавния глава обаче, режимът за „диво къмпингуване“ става по-рестриктивен, като се въвеждат значителни ограничения в сравнение с досегашния ред. \r\nВ рамките на разискванията  народният представител от ПГ на ГЕРБ и заместник-председател на Регионална комисия Александър Ненков  определи дебатът по ветото и законопроекта като смислен.\"Винаги и аз, като народен представител, и моите колеги се отнасяме сериозно към всеки един от мотивите на президента. Ние винаги се отнасяме с достатъчно уважение към президентската институция, независимо от принципните си различия и политическите си пристрастия\", коментира Ненков. Той посочи, че основно мотивът на държавния глава срещу Закона за устройство на Черноморското крайбрежие е бил, че сегашния по-либерален режим се заменя с един по-рестриктивен. \"Само, че, колеги, няма как да има по-либерален режим, при положение, че изобщо режим липсва. Няма такъв, за да бъде либерален или консервативен\", каза още Ненков. Според него свободното къмпингуване не означава слободия.  Заместник-председателят на ПГ на „БСП за България“ Крум Зарков  заяви, че със Закона за устройство на Черноморското крайбрежие се създава усещане за двоен стандарт. Той попита дали палатката в гората или джипа на плажа е по-вредното за околната среда. \"Приемането на ветото няма да бъде загуба за вас или победа, за който и да било. То ще бъде шанс този дебат да се състои в една нормална атмосфера и обстановка\", изтъкна още Зарков. Той отчете, че и преди промените държавата е регулирала процеса за къмпингуване. \"Ако днес някой се чуди, че определен начин на къмпингуване създава проблеми, това е проблем не само за самите къмпигингуващи, а и на държавата, която не е изпълнила своя ангажимент\", допълни още Зарков.  Заместник-председателят на Правна комисия и депутат от НФСБ Христиан Митев  заяви, че законът за устройство на Черноморското крайбрежие трябва да бъде подкрепен и ветото да бъде отхвърлено. Христиан Митев посочи, че не е съгласен с тезите, изразени от Крум Зарков от БСП. \"На първо място, съвсем нормална практика е уредбата, когато тя е подробна и няма как да бъде развита в закон, да бъде делегирано правомощие на изпълнителната власт“, каза Митев. \r\nДеница КИТАНОВА", "date": "2019.07.11", "title": "Президентското вето върху Закона за устройство на Черноморското крайбрежие не мина (ОБЗОР)"}
{"url": "http://www.focus-news.net/news/2019/07/11/2679081/makfaks-dachich-prizna-che-e-sgreshil-no-borisov-iska-publichno-izvinenie.html", "text": "Сръбският министър на външните работи Ивица Дачич призна, че е сгрешил, когато определи като неуместно изявлението на българския премиер Бойко Борисов, отнасящо се до Косово и испанския политик Хосеп Борел, който е номиниран за поста на Върховен представител на ЕС по въпросите за външната политика и политиката на сигурност, това предава македонската агенция  “Макфакс“ .  \r\n„Премиерът Борисов всъщност отговаря на въпрос дали Брюксел би бил пристрастен, тъй като Испания не признава Косово. Това за мен променя същностно неговата позиция“, заяви Дачич, цитиран от агенцията. „С България искаме добри отношения, приятелски и съюзнически, защото това е в интереси и на двете държави“, убеден е първият дипломат на Белград. \r\nВъпреки това обаче, коментира медията, Борисов все пак поиска публично извинение от Дачич. \r\n„Вчера си позволиха да привикат нашия посланик и да го му заявят, че моето отношение не е неуместно. Дачич сега ще види какво значи неуместно отношение“, заяви Борисов. „До вчера бях с най-добри намерения, но те си позволиха това… Докато не ми се извини, не ме интересува нито какво казва Александър Вучич, нито думите на Ана Бърнабич“, подчерта Борисов във вторник.    Цанко Цолов", "date": "2019.07.11", "title": "„Макфакс“: Дачич призна, че е сгрешил, но Борисов иска публично извинение"}
{"url": "http://www.focus-news.net/news/2019/07/11/2679082/pregled-na-osnovnite-temi-v-britanskiya-pechat-agentsiya-fokus.html", "text": "Позицията на Урсула фон дер Лайен за запазване на предпазния механизъм на ирландката граница, намерението на Джон Мейджър да осуети възможността за несвикване на парламента след лятната ваканция и необходимостта за рабоата в полза на запазване на Съюза заради желанието на Шотландската народна партия да организира втори референдум за независимост . \r\n*** Урсула фон дер Лейен, номинирана за ръководител на Европейската комисия, сигнализира, че няма да подновява преговорите за Брекзит със следващия британски премиер и подчерта, че \"скъпоценният\" ирландски предпазен механизъм трябва да бъде защитен, пише британският вестник  The Guardian \r\nТя каза, че все още се надява, че Обединеното кралство ще остане в Европейския съюз, като посочи, че няма намерение да предоговаря споразумението за оттегляне, договорено от Тереза Мей и лидерите на ЕС. \r\n\"Мисля, че това е добра сделка, но е ваша отговорност и вашата благородна задача да решите това\", каза тя пред британския либерал-демократ евродепутат в Европейския парламент, в първите си публични коментари за Брекзит. \r\nВ тънко прикрито послание към кандидатите за лидерство на торите Джеръми Хънт и Борис Джонсън, Фон дер Лайен каза, че тонът и отношението, с което се извършва Брекзит, са от решаващо значение, добавяйки: „Брекзит не е краят, Брекзит е началото на бъдещите отношения и е важно да имаме добро сътрудничество. \" \r\nТя също така даде ясно да се разбере, че се противопоставя на опитите на двамата кандидати да възобновят дискусиите за предпазния механизъм, за да избегнат твърдата граница на остров Ирландия. \r\n„Мисля, че предпазният механизъм е от изключителна важност и ние абсолютно знаем колко е важна да не се върне твърдата граница на остров Ирландия“, каза тя в отговор на ирландски евродепутат. „Предпазният механизъм в сделката за Брекзит е безценен, важен и трябва да се защитава.“ \r\n*** Джон Мейджър казва, че ще започне съдебно преразглеждане, за да спре Борис Джонсън да удължи ваканцията на  парламента, за да наложи „напълно неприемлив“ Брекзит без сделка, цитира думите му британският вестник  The independent . \r\nБившият премиер на консерваторите осъди фаворита за лидер на Тори за това, че не е изключил пророгацията на парламента (отлагане на неговото свикване след лятната ваканция), която той оприличил на действията на Чарлз I през 1640-те години. \r\nСър Джон каза, че „брекзитиърите“ от консервативната партия настояват за защитата на парламентарния суверенитет „освен когато е неудобно за  Джонсън“. \r\n„Аз съм готов да потърся съдебно преразглеждане, за да избегна заобикалянето на парламента\", заплаши той , като предсказа \"опашка от хора\" след него настояващи за същото. \r\nПредупреждението дойде след като Джонсън използва телевизионния дебат на живо, за да удвои заплахата си за пророгация на парламента, ако е необходимо, като настоява, че  \"няма да се откаже от никоя възможност\". \r\n„Мисля, че на този етап от преговорите Обединеното кралство отново е странно да отслабва позицията си”, каза той - обещавайки отново да изпълни крайния срок за Брекзит - 31 октомври. \r\nЗа разлика от него, неговият съперник Джереми Хънт каза: „Когато това се случи в миналото и парламентът беше закрит против волята му, ние всъщност имахме гражданска война“, добавя: „Така че отговорът ми е не.“ \r\nВисш източник, близък до бившия външен министър, незабавно отвърна на удара, съобщавайки на репортер на ВВС, че сър Джон (Мейджър) е \"напълно изпаднал в безумие\" в заплахата си. \r\nВ реч пред програмата на ВВС Радио 4, сър Джон каза: \"Мисля, че идеята за пророгиране на парламента е категорично и напълно неприемлива от всеки британски парламентарист.\" \r\nТой посочи, че подобно действие на Чарлз I „не свършва добре за него“ и следователно „не трябва да свършва добре“ за Борис Джонсън. \r\n*** Отделните министерства в британското правителство са призовани да направят защитата на Съюза основен приоритет в комуникациите, политиката и разходите, тъй като правителството на Обединеното кралство е изправено пред „огромно политическо предизвикателство“ в Шотландия, пише шотландския вестник  The Herald . \r\nThe Herald съобщи, че министрите на кабинета са призовани да приемат постоянен „режим на кампанията“ за спасяване и укрепване на Съюза и да бъдат проактивни в това отношение, тъй като правителството на Шотландската народна партия (СНП) насърчава независимостта на Шотландия. \r\nДействително писмена бележка отбелязана като „чувствителна информация за колегите от кабинета, Дейвид Лидингтън, де факто заместникът на Тереза Мей, предположи, че администрацията на СНП използва туристическа маркетингова кампания като прикритие за насърчаване на независимостта. \r\nТой пише: „Шотландското правителство има маркетингова кампания за няколко милиона паунда, „Шотландия е Сега“. Въпреки че кампанията е насочена към привличане на туристи, инвеститори и работници мигранти, в действителност тя е насочена към местната аудитория, насърчавайки идеята за шотландска  идентичност. \r\nВ документа се отбелязва, че Брекзит е увеличил натиска върху вече чувствителна политическа ситуация, че „основните тенденции в идентичността и демографията“, съчетани с оттеглянето на правителството на Обединеното кралство от ключови области на шотландския живот поради прехвърляне на отговорност, „представляват реални рискове за целостта на Обединеното кралство ”. \r\nЛидингтън каза на колегите си: „В Шотландия сме изправени пред значително, неотложно политическо предизвикателство”, като се има предвид, че мнозинството в страната гласува за „Оставане” и искания за повече правомощия по отношение на имиграцията. \r\nТой изтъкна, че натискът върху конституционната позиция „остава висока” и ще се увеличи, ако Никола Стърджън успее да спечели мнозинство в изборите за местен парламент през 2021 година. Отбелязвайки как първият министър вече е внесъл законопроект за определяне на рамката за бъдещи референдуми и как са били отправени призиви за втори референдум за независимостта преди края на следващата година, министърът отбеляза, че те „рязко подчертават продължаващите рискове за Съюза”.", "date": "2019.07.11", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/07/11/2679080/razrabotvat-se-zakonodatelni-promeni-sreshtu-falshifitsiraneto-na-proizvedeniya-na-izkustvoto-obzor.html", "text": "Преди около месец след изложба в столичната галерия \"Структура\" се появиха подозрения, че някои от произведенията на изкуството са фалшификати. По този повод в Министерството на културата се сформира работна група под патронажа на министъра на културата Боил Банов, която ще предложи законодателни промени срещу фалшифицирането на произведения на изкуството. В срещата са участвали представители на Главна прокуратура, Главна дирекция „Национална полиция“ на МВР, Съюза на българските художници, Националната галерия, Съюза на колекционерите и Асоциацията на търговците на произведения на изкуството. Сред основните цели, които са набелязани са: създаването на лаборатории, обучението на експерти и осигуряването на нова и съвременна техника за анализ и идентификация на произведения на изкуството. Работната група има за цел да излезе с конкретни предложения до края на месец октомври т.г. \r\nАнгел Папалезов, началник на сектор „Културно-исторически ценности“ към ГД „Национална полиция“ отбеляза, че трябва да се завишат наказанията за изработката на фалшификати. Той обясни, че в момента изработката на фалшификат се наказва с до 1 година затвор и глоби от 2 до 20 хил. лв. Според НПК, когато наказанието е по-малко от 3 години и лицето е неосъждано за предишни престъпления, то получава вместо наказателно преследване административна глоба. Папалезов съобщи, че набелязаните следващи стъпки са: разглеждане на нормативните актове, които уреждат пускането в обръщение и идентификацията на културни ценности както в сферата на изобразителното изкуство, така и в сферата на археологията; необходимост от прецизиране на понятийния апарат; евентуално завишаване на санкциите, така че да може да се носи ефективна наказателна отговорност; постигане на генерална, а не само на индивидуална превенция. Ще бъдат прецизирани и текстове в Закона за културното наследство и няколко поднормативни акта. Конкретни предложения се очаква да бъдат направени и от страна на музеите и галериите, които да администрират както изкуствоведската част на пазара на изкуството, така също и разследващите функции на МВР и Прокуратурата при сигнали за нарушения. \r\nНачалникът на сектор „Културно-исторически ценности“ подчерта, че в момента техническите възможности на Министерството на културата и на МВР за експертизи в областта на изкуството са недостатъчни. Той посочи, че трябва да се приложат конкретни мерки за обучението и начини, по които може да се повиши квалификацията и привличането на повече специалисти, които да са ангажирани в тази област. Мерките ще бъдат в няколко посоки – законодателни, административни, информационни, по отношение на търсене на финансиране, обобщи Ангел Папалезов. \r\nДиректорът на дирекция „Културно наследство, музеи и изобразителни изкуства” в Министерството на културата Екатерина Джумалиева посочи като проблем, върху който ще се работи, липсата на единен регистър на фалшификатите, на идентифицираните произведения, както и на откраднатите ценности. Тя подчерта, че такива регистри биха улеснили работата и биха създали възможност за бърз обмен на информация. \r\nНачалникът на сектор „Културно-исторически ценности“ към ГД „Национална полиция“ посочи, че по случая с галерия \"Структура\" се прави проверка и по искане на Върховната касационна прокуратура. \r\nИрина ИВАНОВА", "date": "2019.07.11", "title": "Разработват се законодателни промени срещу фалшифицирането на произведения на изкуството (ОБЗОР)"}
{"url": "http://www.focus-news.net/news/2019/07/11/2679083/pregled-na-osnovnite-temi-v-ruskiya-pechat-agentsiya-fokus.html", "text": "Руско-грузинските отношения и възможността задържаният ирански танкер в Гибралтар да е превозвал петрол за Турция са сред темите на руския печат Русия и Грузия направиха стъпки един към друг. Владимир Путин заяви, че налагането на санкции срещу Тбилиси е нецелесъобразно. А Саломе Зурабишвили осъди действията на радикалите и ги призова да не застрашават стабилността на страната. Процесът на влошаване на отношенията между Русия и Грузия спря. Но Тбилиси не трябва да мисли, че ситуацията се е променила коренно, пише руският вестник  “Взгляд“ . \r\nОчевидно Русия няма да въведе нови санкции срещу Грузия - поне засега. Във вторник президентът Владимир Путин се изказа против подобни мерки. Освен това, както подчерта руският лидер, той не смята за целесъобразно да налага санкции от уважение към грузинския народ. По този начин Москва очевидно даде да се разбере: Русия отделя грузинското общество от онези, които раздуват анти-руските настроения и които, както подчерта Путин, \"не познават историята и в крайна сметка вредят на Грузия\". \r\nРъководителят на грузинското външно министерство Давид Залкалиани приветства изявлението на Путин, наричайки го „единствено правилното”. Решението на Путин зарадва и премиера Мамук Бахтадзе: „Разбира се, това решение е добро и добре дошло. Личната ми позиция е, че не трябва да има бариери между нациите. \" \r\nСлед като научи за решението на президента, Държавната Дума подчерта: позицията на депутатите в отговор на антируските действия остава същата. Отказът на Владимир Путин да наложи санкции позволява на Грузия да се осъзнае, предупреди говорителят на долната камара Вячеслав Володин. Той каза: \r\n„Трябва да послушат нашия президент. Сега отново им дава шанс. Защото ние, представителите на руския народ, не им даваме такъв шанс. И той им дава шанс - да се осъзнаят“ \r\nНа Тбилиси е оставена възможност със собствените си ръце да спре русофобските действия на радикалите и да се върне поне към статуквото, което беше преди атаката срещу заместник-председателя на Държавната Дума Сергей Гаврилов. \r\nСега топката е в полето на грузинските власти. И ако всичко си остане по старому, това означава, че Грузия не е усвоила уроците. С такова развитие на събитията Москва може след известно време да „превключи“ отново на санкции, което всъщност предупредиха руските депутати. Какъв път ще избере - възстановяването на отношенията или влошаването и конфронтацията, сега зависи само от Тбилиси. \r\n*** Конфликтът между Москва и Тбилиси (не) е разрешен, пише руският вестник  “Московский Комсомолец , като коментира перспективите пред руско-грузинските отношения. \r\nРуската дипломация успя да неутрализира само \"малката мина\", отказвайки се от въвеждането на санкции срещу Грузия, но „голямата мина“ с многото нерешени проблеми между двете страни остава. Развитието на икономическите връзки между Русия и Грузия е чудесно. Но това по никакъв начин не може напълно да компенсира липсата на напредък в сферата на политическите отношения между двете страни. Разбира се, постигането на пълно политическо разбирателство между Москва и Тбилиси, по разбираеми причини, не е нещо, което може да се очаква реално. Но трябва да има поне движение към такова политическо разбиране - ако не пълно и постоянно, то поне временно. Вместо това, през последните години няма развитие на политическия диалог. \r\nВероятно сега ситуацията ще се подобри донякъде. В момента Москва е увеличила възможностите за маневриране. По-рано Русия имаше само един лост - перспективата за премахване на визовия режим за грузинските граждани. Сега към това се добавя и перспективата за възобновяване на директната въздушна комуникация между двете страни. Но фактът, че събитията ще се развият в правилната посока, не е гарантиран по никакъв начин.. Противниците на руско-грузинските отношения са агресивни, мотивирани и само чакат подходящия момент за нападение. Поддръжниците на руско-грузинското сближаване, напротив, са срамежливи като зайци и са готови да се пребоядисат в политическите цветове на опонентите си при най-малкия знак за опасност. \r\nПри такъв партньор е трудно да се договори нещо дългосрочно - дори ако парламентарните избори през 2020 г. се окажат успешни за сегашния грузински управляващ екип. Обаче,всичко е относително. Презареждането на отношенията между Москва и Тбилиси може, ако за това има желание, да се счита за вид загряване преди неизбежното по принцип, но не и в близко бъдеще, възобновяване на отношенията между Москва и Киев. \r\n*** Турция призна, че се е отказала от иранския нефт, но дали това е така, коментира руският вестник  „Известия“ \r\nВсички турски рафинерии отказаха да внасят суровини от Иран, съобщиха за\"Известия\" в турското посолство в Техеран. Това е първото официално признание на Анкара, че е спряла да купува ирански петрол. Доставките бяха сведени до нула през май, подчертаха в дипломатическата мисия. Източниците на \"Известия\" в президентската администрация на Турция обаче настояват: страната продължава да изпълнява договорите с Иран. Експерти, интервюирани от \"Известия\", признаха, че Анкара купува черно злато по неофициални канали - и иранският танкер, задържан в Гибралтар, всъщност не е бил за Сирия, а за турските пристанища. \r\nОще през април турският външен министър Мевлют Чавушоглу каза: санкциите на Вашингтон срещу Иран са неоправдани и Анкара няма да ги спазва. \"Ние сме против подобни насилствени мерки\", каза турският политик. \r\nНо в края на май Reuters, позовавайки се на източниците си в правителството на републиката, заяви, че Турция е спряла напълно да купува черно злато от Техеран. Тогава Анкара не отговори на тази публикация. Проправителствените турски медии Hurriyet и Yeni Safak избегнаха тази тема. \r\nИзточник от турската президентска администрация каза на Известия, че тази информация не е напълно вярна. \r\n\"Позиции за пълното спиране на вноса на горива от Иран още не са изразени\", увери източникът в турското външно министерство.  „Турция продължава да спазва условията на договорите с Ислямската република“. \r\nДруг източник подчерта, че от страна на Вашингтон Анкара е под безпрецедентен натиск, но страната все още си сътрудничи с Иран в снабдяването с въглеводороди. \r\nПолитически анализатор, професор в университета „Кахраманмараш“, Исмаил Тогрул, в интервю за \"Известия\", призна, че доставките на иранско черно злато могат да преминат през неофициални канали. \r\nИзданието завършва, с коментар, че може би танкерът задържан в Гибралтар не е бил за Сирия, и може би не е само този танкер.", "date": "2019.07.11", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/07/11/2679084/ekathimerini-atina-parizh-moskva-i-kayro-prizovaha-turtsiya-da-ne-narushava-suvereniteta-na-kipar.html", "text": "Не много след официалната смяна на министрите в гръцкото външно министерство, Атина заклейми планирания от Турция сондаж, който е на територията на изключителната икономическа зона на Република Кипър, това коментира гръцкото електронно издание  Ekathimerini .  \r\n„Заклеймяваме опита на Турция да извърши незаконни сондажи в териториалните води на Република Кипър“, се казва в съобщение от външното ведомство в Атина, направемо малко след като втори турски сондажен кораб навлезе във водите край североизточната част на острова.  \r\n„Изразяваме нашата солидарност с Република Кипър и призоваваме още веднъж Турция да прекрати незабавно незаконните си действия и спазва суверенитета на Кипър“, заявяват още от Атина.  \r\nПлановете на Турция вече бяха осъдени от ЕС, а Кремъл заяви във вторник, че „нарушаването на кипърския суверенитет“ подкопава усилията за решаване на десетилетния проблем, разделящ острова. Същия ден френското външно министерство изрази солидарност с Кипър, „чийто суверенитет трябва да бъде уважаван“. Париж също призова Турция да „избягва всички действия, които биха били нелегални и рушащи стабилността в региона. В същото време от Кайро подчертаха нуждата от избягване на ескалация и „ангажимент към спазването на международните закони“.  Цанко Цолов", "date": "2019.07.11", "title": "Ekathimerini: Атина, Париж, Москва и Кайро призоваха Турция да не нарушава суверенитета на Кипър"}
{"url": "http://www.focus-news.net/news/2019/07/11/2679085/pregled-na-mezhdunarodnite-novini-do-6-chasa-agentsiya-fokus.html", "text": "Заместник-държавният секретар на САЩ по политическите въпроси Дейвид Хейл проведе  среща с руския заместник-министър на външните работи Сергей Рябков в сряда в Хелзинки, цитира  TACC  американското дипломатическо ведомство. \r\nОт там заявиха, че Вашингтон е решен да развива сътрудничеството с Руската федерация, но \"негативните действия\" на Москва възпрепятстват напредъка в двустранните отношения. \r\n\"Заместник-държавният секретар подчерта, че докато САЩ се стремят да намалят различията и да насърчат сътрудничеството с Русия по редица глобални въпроси, негативните действия на Русия продължават да бъдат бариера за напредъка в двустранните ни отношения\", се казва в изявлението на говорителя на Държавния департамент на САЩ Морган Ортагус, разпространено след срещата. \r\nКакто отбелязва Ортагус, по време на срещата Хейл и Рябков са обсъдили \"отношенията между Руската федерация и САЩ и влиянието на регионалните предизвикателства в Европа, Близкия изток и Азия\". \r\nОт своя страна зам.-външният министър на Русия заяви пред репортери по-рано, че срещата му с Хейл потвърди различията между Москва и Вашингтон по редица въпроси, включително за Иран и Венецуела. Той добави също, че Руската федерация и Съединените щати не са напреднали в решаването на въпроса за конфискуваната руска държавна собственост в САЩ, но диалогът продължава. \r\n*** Урсула фон дер Лейен, номинирана за ръководител на Европейската комисия, сигнализира, че няма да подновява преговорите за Брекзит със следващия британски премиер и подчерта, че \"скъпоценният\" ирландски предпазен механизъм трябва да бъде защитен, пише британският вестник  The Guardian \r\nТя каза, че все още се надява, че Обединеното кралство ще остане в Европейския съюз, като посочи, че няма намерение да предоговаря споразумението за оттегляне, договорено от Тереза Мей и лидерите на ЕС. \r\n\"Мисля, че това е добра сделка, но е ваша отговорност и вашата благородна задача да решите това\", каза тя пред британския либерал-демократ евродепутат в Европейския парламент, в първите си публични коментари за Брекзит. \r\nВ тънко прикрито послание към кандидатите за лидерство на торите Джеръми Хънт и Борис Джонсън, Фон дер Лайен каза, че тонът и отношението, с което се извършва Брекзит, са от решаващо значение, добавяйки: „Брекзит не е краят, Брекзит е началото на бъдещите отношения и е важно да имаме добро сътрудничество. \" \r\nТя също така даде ясно да се разбере, че се противопоставя на опитите на двамата кандидати да възобновят дискусиите за предпазния механизъм, за да избегнат твърдата граница на остров Ирландия. \r\n„Мисля, че предпазният механизъм е от изключителна важност и ние абсолютно знаем колко е важна да не се върне твърдата граница на остров Ирландия“, каза тя в отговор на ирландски евродепутат. „Предпазният механизъм в сделката за Брекзит е безценен, важен и трябва да се защитава.“ \r\n*** Руската „шега“ – хибридна война или пропуск в държавните институции, коментира македонският телевизионен канал  “Телма“ \r\nМинистерството на вътрешните работи и съответните служби получиха задачата да променят и подобрят протоколите за сигурност, но не и да изолират премиера от всякакъв контакт с държавни лидери - това се случи на вчерашното заседание на правителството, след като беше публикуван материал, че двама руснаци са успели да заблудят Заев, че са украинският президент Порошенко и да го попитат какво мисли за някои регионални въпроси, но също и за обстоятелствата, при които се изпълнява споразумението от Преспа. \r\nЕкспертът по комуникационна сигурност Боян Стоич заяви в телефонен разговор с „Телма“, че може да разбере желанието на премиера да има връзка с гражданите, които знаят номера му, но също така, че компетентните разузнавателни служби и протоколът трябва да защитават комуникациите с подходящи дейности. Заев потвърди днес, че украинският номер, изпратен до него от двамата руснаци, също така изпращал снимки на срещи с държавници, затова той смятал, че той е номерът на истинския Порошенко. ”По това време аз също вярвах, че имам комуникация (с Порошенко). Тъй като получих снимки от военния парад на Украйна, от така наречения и фалшив президент на Украйна Порошенко, аз съм пращал снимки от посещението на Меркел и други подобни. Не знам точно кога комуникацията е прекъсната. Може да видим в историята на телефоните“, заяви премиерът Зоран Заев. \r\nВъпрос: Те твърдят, че сте ги търсили лично по телефона, който Ви дадоха? \r\nЗаев: В тази комуникация, която имахме, е възможно. Както те ме търсеха, така и аз ги търсех, вярвайки, че е президентът Порошенко. \r\nВъпрос: Кога осъзнахте, че тов не е истинския Порошенко? \r\nЗаев: Вчера, когато бяха публикувани. \r\n(след отговора, Заев и настоящите журналисти се смеят) \r\nИ докато Заев все още обяснява подробности за тройната комуникация с руските пранкстери, Вован и Лексус, те се похвалиха, че са му предизвикали пресконференция и му казаха, че е необходим мозък, а не истории за борба с анти-НАТО. Но правителството все още счита, че хибридна война и подменена реалност стоят зад шегаджиите от Русия, които поставят сериозни въпроси в сериозни условия преди референдума за името и гласуването за конституционни промени. \r\nВицепремиерът Шекеринска казва, че това се е случило и с генералния секретар на НАТО Столтенберг и не е търсена отговорност за тези, които трябваше да го защитават, така че тук не трябва да се търси такава. “Този тип хибридна война, която злоупотребява както с гражданите, така и със социалните мрежи и традиционните медии, са типичният начин на действие при такива операции. И може би ние като граждани трябва да филтрираме тази информация, защото те искат да постигнат точно това. Те искат днес да се занимаваме с тяхната атака, а не със съществените неща и с реформите“, каза Шекеринска. \r\nВъпрос: Трябва ли някой да поеме отговорност, защото е позволил на премиера да стигне до такава лоша ситуация? \r\nШекеринска: „Знаете ли кой поема отговорност в НАТО заради разговора с генералния секретар? Кой напусна френската служба за разговора с Макрон? Знаете ли дали службите биха могли да реагират на такова нещо? Ако са правили това, което Сашо Миалков е правил, ако подслушват всички разговори на премиера, тогава могат постфактум да ги анализират.“ \r\nШекеринска твърди, че премиерът  не е издавал никакви тайни, нито е променила позицията си по държавни въпроси, както са го правили предшествениците от ВМРО-ДПМНЕ. \r\n*** Председателят на Европейския съвет Доналд Туск заплаши в сряда Турция със санкции, ако не спре сондажните дейностите в изключителната икономическа зона на Кипър (ИИЗ), пише електронното издание на гръцкия вестник  Kathimerini . \r\n„Въпреки най-добрите ни намерения да запазим добросъседските си отношения с Турция, продължаващата  ескалация и оспорването на суверенитета на нашата държава-членка Кипър неизбежно ще накара ЕС да реагира с пълна солидарност, както беше договорено от Европейския съвет“, написа той в социалната мрежа „Туитър“. \r\nМинистерството на външните работи на Турция заяви по-рано в сряда, че отхвърля твърденията на гръцки и европейски служители, че турското сондиране за газ и нефт край Кипър е незаконно и заяви, че ЕС не може да бъде безпристрастен посредник по кипърския проблем. \r\n*** Лондонското летище \"Гетуик\" възобнови полетите си в сряда, след като затвори за почти два часа пистата си поради \"проблема със системите за контрол на въздушното движение\", предава  AFP . \r\nВторият по големина въздушен възел във Великобритания възобнови приземяванията и излитанията около 19:00 часа местно време (21:00 часа българско време ), но предупреди пътниците да проверят информацията за полетите от авиокомпаниите си, защото закъсненията продължават. \r\n\"Ако пътувате тази вечер, моля, проверете състоянието на вашия полет от  вашата авиокомпания, преди да пътувате до летището, докато върнем към пълно възстановяване на дейността .\" \r\nОчакваше се прекъсване за няколко часа, но летището успя да възобнови редовния си график и да облекчи изоставането в забавените заминавания и кацания. \r\n„Гетуик“ спря всички полети непосредствено след 17:00 часа местно време , казвайки, че работи с оператора си за контрол на въздушното движение \"да реши този въпрос възможно най-бързо\". \r\n*** Българският еврокомисар за цифровата икономика и общество Мария Габриел откри в Брюксел втората кръгла маса на високо равнище, посветена на развитието на електронното здравеопазване и технологиите. Във форума участваха представители на Европейската комисия, на фармацевтичната, биотехнологичната и медицинска индустрии, експерти, представители на академичните среди и неправителствени организации, съобщи  представителството на ЕК в България . \r\nМария Габриел направи преглед на свършеното до момента в тази област и очерта основните предизвикателства, които остават за решаване. Тя привлече вниманието върху три теми: приложението на препоръката към държавите членки за създаване на европейски формат за обмен на цифрови здравни досиета, създаване на общо пространство от здравни данни и финансовата подкрепа за тези реформи.  \r\n„Обменът на здравна информация през граница е изключително важен, защото касае всеки един от нас, когато е в чужбина. За медиците ще е много по-лесно да лекуват, ако имат информация за здравните проблеми на пациента. Това е основната цел на обмена на здравни досиета през граница. Изграждането на такава трансгранична система е възможно, ако гражданите са в центъра на тези усилия. Те трябва да се чувстват сигурни, за да имат доверие. Ключово е да разполагат с контрола върху техните здравни данни - т.е. трябва да са убедени, че никой без тяхно разрешение не може да ползва информация“, наблегна българският еврокомисар. Тя поясни, че здравните данни обхващат също и резултатите от лабораторните тестове, епикризи, медицински изследвания и електронни рецепти.  \r\nСпециален фокус Мария Габриел постави и на необходимостта от координиране на усилията между държавите членки, за да може да бъде създадено общоевропейско пространство от здравни данни. Целта да се изградят сигурни връзки между системите от здравни данни в целия Европейски съюз. Това включва не само осигуряване на защита на данните, но и тяхната киберсигурност. „Също така са необходими ясни и ефективни механизми за контрол от страна на гражданите. Обменът на информация би позволил не само повишаване на качеството на здравната услуга, но и намаляване на разходите, развитие на персонализираната медицина и борбата с тежките заболявания. Доверието на хората ще е най-важният фактор за реализирането на тези идеи“, отбеляза комисарят.  \r\nВ програмите „Цифрова Европа“, „Хоризонт Европа“ и по Механизма за свързване на Европа в следващата МФР са заложени солидни финансови средства за развитие на изкуствения интелект, суперкомпютрите, научните изследвания и медицината. Това са все области, които имат пряка връзка с развитието на електронното здравеопазване. Мария Габриел даде пример с отворената вчера покана за кандидатстване, която ще подкрепи проекти за развитието на анализите на здравните образи за диагностицирането на рак въз основа на изкуствения интелект. Тази покана ще помогне за тестване и разработване на аналитични инструменти, фокусирани върху превенцията, прогнозирането и лечението на най-честите форми на рак, като същевременно ще предостави решения за безопасното споделяне на здравни образи в Европа.", "date": "2019.07.11", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/07/11/2679087/hurriyet-turtsiya-othvarli-tvardeniyata-che-sondazhite-na-ankara-v-iztochnoto-sredizemnomorie-sa-nelegitimni.html", "text": "Турското външно министерство отхвърли в сряда твърденията на Атина и на ЕС, според които сондажите на страната за нефт и газ край Кипър са нелегитимни, това пише турското издание  Hurriyet .  \r\nСпоред Анкара, ЕС не може да бъде безпристрастен посредник на кипърския въпрос. \r\nИзданието припомня, че на седми юли Турция обяви своето намерение да изпрати втори сондажен кораб край Кипър, като този ход бе определен като „нелегален“ от върховния представител на ЕС относно външната политика и политиката на сигурност Федерика Могерини. Италианският дипломат заяви, че ходът на Анкара е „още една неприемлива ескалация на напрежението, която нарушава суверенитета на Кипър“.  \r\nМеждувременно лидерът на признатата само от Анкара Турска република Северен Кипър потвърди данните на турското външно министерство, според което корабът „Явуз“ действа по разрешение на водената от него държава, чието съществуване международната общност отхвърля.  \r\nАтина, Вашингтон, Кремъл, Париж и Кайро също изразиха несъгласието си и порицаха действията на Анкара.   Цанко Цолов", "date": "2019.07.11", "title": "Hurriyet: Турция отхвърли твърденията, че сондажите на Анкара в Източното Средиземноморие са нелегитимни"}
{"url": "http://www.focus-news.net/news/2019/07/11/2679089/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo-i-lesovo.html", "text": "Интензивен е трафикът за товарни автомобили на изход при ГКПП\" Капитан Андреево\" и \"Лесово\". \r\nТова съобщиха от пресцентъра на  Главна дирекция \"Гранична полиция\" . Информацията е към 6.00 ч. На останалите гранични пунктове в страната трафикът е нормален.", "date": "2019.07.11", "title": "ГД \"Гранична полиция\": Интензивен е трафикът за товарни автомобили на изход при ГКПП\" Капитан Андреево\" и \"Лесово\""}
{"url": "http://www.focus-news.net/news/2019/07/11/2679086/nova-makedoniya-sofiya-i-skopie-zaedno-shte-otbelyazvat-pametta-na-kiril-i-metodiy-kliment-ohridski-sv-naum-i-tsar-samuil.html", "text": "По предложение на Министерството на външните работи в Скопие, на правителствено заседание в югозападната ни съседка бе представена информация относно първите постижения на общата комисия на България и Северна Македония, която е създадена по член 12 от Договора за приятелство, добросъседство и сътрудничество, пише македонското издание  “Нова Македония“ .  \r\nОбявени са данни, според които София и Скопие са разгледали докладите на Общата експертна комисия за исторически и образователни въпроси и предложенията към правителствата, които тя е отправила. Съгласно данните на вестника са постигналите следните решение: \r\n\"Прието е заедно да се почита паметта на общи исторически фигури, каквито са св. св. Кирил и Методий, св. Климент Охридски, св. Наум и цар Самуил. Двете страни са се съгласили в най-кратък възможен срок да обявят дати, на които да се провежда общо почитане на тяхната памет. При всяко общо честване е нужно да се съобщава ясно историческата истина за общата история\" – се казва в изявлението на Правителството.  \r\nСъщо така са съгласувани общите принципи за учебните по история за пети клас в България и шести клас в Северна Македония, които засягат праистория и Античност. Решението относно средновековния период ще бъде взето до края на 2019 г.  \r\n„Общата експертна комисия за исторически и образователни въпроси реши да ускори своята дейност по въпросите за нашата обща история (които засягат Гоце Делчев, Илиндеско-преображенското въстание) и да настоява да се постигат реални резултати до края на годината що се отнася до съгласуването на учебниците\", съобщават още от Скопие.   Цанко Цолов", "date": "2019.07.11", "title": "„Нова Македония“: София и Скопие заедно ще отбелязват паметта на Кирил и Методий, Климент Охридски, св. Наум и цар Самуил"}
{"url": "http://www.focus-news.net/news/2019/07/11/2679088/aktualna-patna-obstanovka.html", "text": "Информация за състоянието на републиканските пътища и въведени ограничения за 11 юли 2019 г., предоставена от  пресцентъра на Агенция \"Пътна инфраструктура\" . Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.  Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението по АМ \"Хемус\" в посока София от км 27+575 до км 29+925 се осъществява в една лента, поради изграждане на стационарна контролна единица на електронна система за събиране на таксите за ползване на републиканската пътна мрежа. Затворена е активната лента, като движението се извършва в изпреварващата. Срок: от 09:00 до 13:00 часа на 11.07.2019 г. \r\nДвижението по АМ \"Хемус\" в посока Варна от км 25+475 до км 27+825 се осъществява в една лента, поради изграждане на стационарна контролна единица на електронна система за събиране на таксите за ползване на републиканската пътна мрежа. Затворена е активната лента, като движението се извършва в изпреварващата. Срок: от 13:00 до 17:00 часа на 11.07.2019 г. \r\nДвижението по АМ \"Хемус\" при Чурек от км 25+400 до км 30+025 е ограничено поради изграждане на стационарна контролна единица на електронна система за събиране на таксите за ползване на републиканската пътна мрежа. Срок: от 23:00 до 24:00 часа на 11.07.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 15.07.2019 г.; \r\nОбласт Шумен: \r\nДвижението в участъка Каспичан – граница с област Варна от км 375+600 до км 375+800 се осъществява с повишено внимание поради ремонтни дейности на асфалтовата настилка, както и ръчно косене на храсти и треви. Участъкът е сигнализиран с пътни знаци. Срок до 12.07.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения.  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\nІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението по път I-1 Ботевград - София при Новачене /км 184+100/ се осъществява поетапно в една лента, поради изграждане на стационарна контролна единица на електронна система за събиране на таксите за ползване на републиканската пътна мрежа. Движението се извършва двупосочно в съседната лента. Срок: от 09:00 до 18:00 часа на 11.07.2019 г. \r\nВъвежда се реверсивно движение по път I-1 София - Перник при Владая от км 276+162 до км 277+610 - всеки работен ден се обособяват две ленти в посока София за времето от 06:00 до 10:00 часа. Срок 12.07.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 31.08.2019 г. \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\nОбласт Благоевград: \r\nДвижението в участъка гр. Благоевград – с. Стара Кресна от км 360+000 до км 392+500, се осъществява с повишено внимание поради косене на трева и изрязване на храсти. Движението се регулира от сигналисти. Срок до 12.07.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 31.07.2019 г.; \r\nОбласт Шумен: \r\nДвижението в участъка Каспичан – граница с област Варна от км 133+794 до км 146+770 се осъществява с повишено внимание поради полагане на хоризонтална маркировка и частични ремонтни дейности на асфалтовата настилка. Участъкът е сигнализиран с пътни знаци. Срок до 12.07.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Русе: \r\nДвижението в района на с. Пейчиново от км 3+650 до км 4+330 се осъществява в една лента с пропускателен режим поради изграждане на стационарна контролна единица на електронна система за събиране на такси за ползване на републиканската пътна мрежа. Участъкът е сигнализиран с пътни знаци и е въведено ограничение на скоростта до 50 км/ч. Срок до 11.07.2019 г. \r\nОбласт Ловеч: \r\nДвижението по път  Плевен – Джурово от км 135+344 до км 170+730 в участъка от с. Радомирци до с. Джурово се осъществява с повишено внимание поради частични ремонтни дейности на асфалтовата настилка. Срок: до 11.07.2019г. \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път Коритна – Севлиево в участъка с. Сопот – п.в. Абланица от км 24+000 до км 51+000 се осъществява с повишено внимание поради ръчно и машинно косене и рязане на храсти по банкетите. Водачите да се движат с ограничена скорост. Срок до 12.07.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Перник: \r\nДвижението в участъка Кюстендил – Радомир от км 43+600 до км 63+000 в участъка Драгомирово – Радомир се осъществява в една лента поради частични ремонтни дейности на асфалтовата настилка в двете направления. Организацията на движение се регулира с пътни знаци. Срок до 12.07.2019 г. \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.07.2019 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Шумен: \r\nДвижението в участъка Шумен – Върбица от км 115+000 до км 172+000 се осъществява с повишено внимание поради полагане на хоризонтална маркировка на пътното платно. Срок до 12.07.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради почистване на реголи,тротоари и подмяна на ограничителни системи. Участъкът е сигнализиран с пътни знаци. Срок до 15.07.2019 г.; \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 12.07.2019 г.;‘ \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 12.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 12.07.2019 г. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-19: Движението по път IІ-19 Симитли – Разлог от км 2+000 до км 21+400 се осъществява с повишено внимание поради косене на трева и изрязване на храсти. Движението се регулира от сигналисти. Срок до 12.07.2019 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-906: Движението по път III-906 Гюльовци – местност Черно море от км 33+000 до км 52+000 се осъществява с повишено внимание поради косене на тревни площи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 12.07.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 15.07.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-5392: Движението по път III-5392 Камено – Братово от км 14+000 до км 17+000 в участъка Камено – Братово се осъществява с повишено внимание поради  ремонтни дейности на асфалтовата настилка.Участъкът е сигнализиран с пътни знаци. Срок: до 19.07.2019 г.   \r\nПът III-7306: Движението по път III-7306 Лозарево – Сунгурларе – Чубра в района на с. Черница от км 3+500 до км 5+500 се осъществява с повишено внимание поради ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. Срок до 15.07.2019 г.; \r\nПът III-7306: Движението по път III-7306 Лозарево – Сунгурларе – Чубра в района на с. Славянци от км 14+000 до км 14+500 се осъществява с повишено внимание поради ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. Срок до 15.07.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІII-502: Движението по път III–502 Полски Тръмбеш – Обединение от км 0+000 до км 15+000 се осъществява в една лента на определени участъци поради ремонтни дейности на асфалтовата настилка, банкетите, отводнителните съоръжения и премахване на излишна растителност. Движението се регулира с пътни знаци. Срок до 15.07.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 28.07.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-134: Движение по път ІІІ-134 Бяла Слатина – Попица в чертите на гр. Бяла Слатина от км 0+000 до км 0+550 се осъществява при стесняване на една от лентите за движение поради частични ремонти на асфалтовата настилка. Ограничението е сигнализирано с пътни знаци. Срок до 08.07.2018 г.\t; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г. \r\nПът IІІ-637: Движение с повишено внимание по път IІІ-637 Драговищица - Трекляно от км 43+000 до км 70+910 поради извършване на ремонтни дейности на асфалтовата настилка. Сигнализирано е с пътни знаци. Срок до 12.07.2019 г. \r\nПът IІІ-6202: Движение с повишено внимание по Кюстендил - Трите буки при км 20+900 поради извършване на ремонтни дейности почистване на водосток. Сигнализирано е с пътни знаци. Срок до 18:00 часа на 12.07.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Срок до 30.09.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът ІІ-11: Движението по път ІІ-11 Орсоя – Лом от км 44+000 до км 47+000 /в градската част на Лом/, се осъществява в една лента с повишено внимание, поради ремонтни дейности на пътната настилка. Движението се регулира от сигналисти на  \r\nПът III-114: Движението по път ІІІ-114 Лом – Сталийска махала от км 0+000 до км 5+000 /в градската част на Лом/ се осъществява в една лента с повишено внимание поради ремонтни дейности на пътната настилка. Движението се регулира от сигналисти на място. Срок до 15.07.2019 г. \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г. \r\nПът III-1621: Движението по път III-1621 Сопово – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 12.07.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; \r\nДвижението по път по път II-37 от входа на гр. Пазарджик до пътно кръстовище между ул. „Георги Бенковски“ и ул. „Стоян Ангелов“ от км 123+733 до км 124+500 се ограничава в дясно платно поради ремонтни дейности. Движението се осъществява двупосочно в ляво платно. Участъкът е сигнализиран с пътни знаци. Срок до 22.07.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 16.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 19.07.2019 г. \r\nПът ІІІ-3402: Движението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с.Коиловци. Срок до 31.12.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; \r\nПът ІІ-35: Движението по път II-35 Плевен – Брестовец от км 9+000 до км 13+000 се осъществява с повишено внимание поради косене на храсти. Срок до 12.07.2019 г.; \r\nПът ІІІ-306: Движението по път III-306 Червен бряг – Кнежа от км 12+000 до км 35+000 се осъществява с повишено внимание поради машинно косен на трева. Срок до 12.07.2019 г. \r\nПът ІІІ-3002: Движението по път III-3002 Българене - Божурлук от км 0+000 до км 20+000 се осъществява в едната лента поради ремонтни дейности на асфалтовата настилка. Срок до 16.07.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 12.07.2019 г.; \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\nПът III-5201: Движението по път III-5201 Новград - Джулюница от км 0+000 до км 3+800 се осъществява с повишено внимание поради ремонтни дейности на асфалтовата настилка. Участъка е сигнализиран временно с пътни знаци. Ограничение на скоростта 40 км/ч.  Движението се регулира от сигналисти. Срок до 19.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-205: Движението по път IIІ-205 Исперих – Стефан Караджа – Белица в участъка от разклон за с. Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 10.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът ІІІ-197: Движението по път ІІІ-197 Граница Пазарджик-Доспат-Борино, в отсечката от км 41+900 (граница с област Пазарджик) до км 70+500 (с.Борино), се извършва с повишено внимание, съобразно въведената временна организация на движение поради извършване на частични ремонтни дейности на асфалтовата настилка. Срок 19.07.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; \r\nПът ІIІ-863: Движението по път ІIІ-863 Оряховец – Баните – Стояново от км 36+500 до км 37+000 се осъществява в свободната лента, съобразно въведената временна организация на движение поради машинно полагане на асфалтова смес. Срок до 12.07.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; \r\nПът ІIІ-866: Движението по път ІIІ-866 Смолян – Стойките от км 0+000 до км 20+000 се осъществява с повишено внимание поради полагане на хоризонтална маркировка. Срок до 12.07.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\nПът ІIІ-867: Движението по път ІIІ-867 Мадан – Златоград от км 7+000 до км 14+000 се извършва с повишено внимание поради косене и рязане на храсти. Срок до 12.07.2019 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге - София при Нови Искър /км 71+700/ се осъществява поетапно в една лента, поради изграждане на стационарна контролна единица на електронна система за събиране на таксите за ползване на републиканската пътна мрежа. Движението се извършва двупосочно в съседната лента. Срок: от 09:00 до 18:00 часа на 11.07.2019 г.  \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nПът II-18: Движението по път II-18 Софийски околовръстен път при Кривина на км 28+980 се осъществява поетапно в една лента поради ремонтни дейности на надлез \"Кривина\". Участъкът е сигнализиран с пътни знаци. Срок до 12.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи. Участъкът е сигнализиран с пътни знаци. Срок до 12.07.2019 г. \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 12.07.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: \r\nПът III-2073: Движението по път ІІІ-2073 Векилски – Никола Козлево от км 0+000 до км 12+753 се осъществява с повишено внимание поради ремонтни дейности на асфалтовата настилка. Срок 12.07.2019 г.; \r\nПът ІІІ-2075: Движението по път III-2075 Цани Гинчево – Никола Козлево от км 8+932 до км 16+000 се осъществява с повишено внимание поради ремонтни дейности на асфалтовата настилка. Срок 12.07.2019. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.09.2019 г. \r\nРемонтни дейности:  \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на пътната настилка. Движението се регулира чрез пътни знаци. Срок до 15.07.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.07.11", "title": "Актуална пътна обстановка"}
{"url": "http://www.focus-news.net/news/2019/07/11/2679091/predstoyashti-mezhdunarodni-sabitiya-za-11-yuli-agentsiya-fokus.html", "text": "***  Среща на министрите на околната среда на ЕС \r\n***  Публикуване на месечния отчет на ОПЕК \r\n***  Визита на боливийския президент Ево Моралес \r\n***  Посещение на председателя на Европейския съвет Доналд Туск \r\n***  Визита на еквадорския президент Ленин Морено \r\n***  Съдебно изслушване на продуцента Харви Уайнстейн по дело за сексуален тормоз \r\n***  Изказване на директора на Федералния резерв пред комисията по банково дело в Сената \r\n***  Телевизионно обръщение на лидера на „Хизбула“ Хасан Насрала", "date": "2019.07.11", "title": "Предстоящи международни събития за 11 юли (Агенция \"Фокус\")"}
{"url": "http://www.focus-news.net/news/2019/07/11/2679078/pravitelstvoto-odobri-sdelkata-za-zakupuvane-na-8-novi-amerikanski-iztrebiteli-f-16-za-125-mlrd-dolara-obzor.html", "text": "Правителството одобри сделката за закупуване на 8 нови американски изтребители F-16 блок 70 за 1,256 млрд. долара. На своето заседание в сряда кабинетът прие доклада, подписан от 4 министри, и даде мандат на министъра на отбраната да подпише четири договора. Единият договор е за самолет F-16 блок 70 с допълнително оборудване, включително учебни съоръжения и обучение; вторият договор касае бойни припаси за самолета; третият – ракетите „въздух-въздух“ и последният е за доставката на система за визуализация наблюдение и управление. В рамките на 4 документа ще бъдат изпълнени всички изисквания по доставянето на пакет на система F-16 блок 70 с необходимото оборудване за обучение, въоръжение, което прави самолета многофункционален. Самолетите са многофункционални, като 6 от тях са едноместни, а 2 са двуместни. В цената е включено и наземното оборудване. Всички 8 самолета трябва да бъдат доставени до 2023 г., но плащането няма да бъде разсрочено. Цената, която България ще плати за F-16, ще е под 1,2 млрд. долара, обяви министърът на отбраната Красимир Каракачанов. Той обясни, че Конгресът на САЩ е в процедура на одобряване на помощ от приблизително 60 млн. и реално цената, която ще заплати България ще падне под 1,2 млрд. долара.  \r\n„Най-после се случи една дългогодишна мечта на Военновъздушните сили, които ги поставя на равностойно стъпало с нашите партньори от Алианса – да придобият самочувствие, че притежават нещо съвременно и актуално. Имам уверение от министър-председателя, че приключването на проекта на военно-въздушните сили няма да спре преговорните процеси за другите два проекта за бойната машина и също така проекта на военно-морските сили. Така че се надявам скоро време да имаме добри новини и за тях“, заяви началникът на отбраната ген. Андрей Боцев. С придобиването на нов боен самолет, ние придобиваме нови качествени бойни способности, повишаваме оперативната си съвместимост с НАТО и не на последно място, самочувствието на българския пилот – той ще се чувства като равностоен партньор, заяви ген. Петьо Мирчев - заместник-командир на Военновъздушните сили. \r\nОсвен че Военновъздушните сили на България ще придобият едни нови и качествени самолети, България ще придобие капацитет да започнем развитието на самолетния сектор, добави министърът на икономиката Емил Караниколов. Той обясни, че в хода на преговорите е получено съгласие и предстои да се подпише споразумение за шест позиции за индустриално сътрудничество. Първата позиция е за създаване на базови способности във връзка с хидравличната система. Другите са: Създаване на базови способности за поддръжка за кацане, което включва ремонт и основен ремонт на 25 компонента; Създаване на базови способности за поддръжка на електрическата система; Логистична поддръжка и управление на веригата за доставка, необходими при жизнения цикъл на флотилията F-16 в България, включително проект Viber view; Подкрепа за развитие на национални способности, свързани с безпилотни летателни средства и дронове. Най-важното за мен – подкрепа за изграждане на национални тренировъчни центрове за пилоти и инженери, технически състав за поддръжка, каза Караниколов. Целият доклад на работната група ще бъде публикуван на страницата на Министерството на отбраната. Следващата седмица проектът за договора ще бъде обсъден в Комисията по отбрана, а след това процедурата ще бъде придвижена за одобрение от парламента в пленарна зала. \r\n„Локхийд Мартин“ приветства решението на българското правителство да приеме писмото за съгласие от правителството на САЩ за осем изтребителя F-16 Блок 70. От компанията заявяват, че това е много важна крачка по пътя към придобиване на самолетите, която ще бъде подкрепена с дългосрочна партньорска програма между САЩ, България, „Локхийд Мартин“ и българската индустрия и академичната общност. \r\nАгенция „Фокус“ припомня: Първоначално българският парламент даде разрешение цената на 8 нови многоцелеви изтребителя да не надхвърля 1, 8 млрд. лв. По-късно депутатите приеха допълнително решение международният договор за придобиване на нов тип боен самолет да се отклони от посочената цена. В началото на юни американският Конгрес одобри „таван“ на сделката в размер на 1,6 млрд. долара.", "date": "2019.07.11", "title": "Правителството одобри сделката за закупуване на 8 нови американски изтребители F-16 за 1,25 млрд. долара (ОБЗОР)"}
{"url": "http://www.focus-news.net/news/2019/07/11/2679090/predstoyashti-sabitiya-v-stranata-za-11-yuli-agentsiya-fokus.html", "text": "*** \r\nОт 09.00 часа започва редовното заседание на Народното събрание. \r\n*** \r\nОт 14.30 часа в зала \"Запад\" Комисията за наблюдение на приходните агенции и борба със сивата икономика и контрабандата ще изслуша главния прокурор на Република България, Министъра на вътрешните работи, Министъра на финансите и представители на: Държавна агенция „Национална сигурност“, Главна дирекция „Гранична полиция“, Главна дирекция „Борба с организираната престъпност“, Главна дирекция „Национална полиция“ и Агенция „Митници“ във връзка с последните приети законодателни промени за борбата със сивата икономика и контрабандата в тютюневия сектор. \r\n*** \r\nОт 09.00 часа пред Столична община (ул. „Московска“ №33) „Обединена София“  ще внесе в петиция срещу презастрояването в район \"Овча Купел\" и в цялата столица. \r\n*** \r\nОт 09.30 часа 21-ви състав на Специализирания наказателен съд ще заседава по делото срещу Евгени К., на когото е повдигнато обвинение за престъпление по служба.  \r\n*** \r\n От 09.30 часа в Рейнбоу Плаза  ще се проведе конференцията BRAND TALKS: Мисия „Любима марка”. Същата вечер ще се състои и церемонията по награждаване на финалистите в класацията „ЛЮБИМИТЕ МАРКИ” и „БРАНД мениджър на годината”. \r\n*** \r\nОт 10.00 часа в сградата на КЕВР, бул. „Княз Ал. Дондуков” № 8-10, ет. 4 ще се проведе открито заседание за обсъждане на доклад относно заявление с вх. № E-ЗЛР-ПД-52 от 19.11.2018 г. за продължаване срока на лицензия за дейността „производство на електрическа и топлинна енергия“ и заявление с вх. № E-ЗЛР-И-61 от 05.12.2018 г. за изменение/допълнение на лицензия за дейността „производство на електрическа и топлинна енергия“, подадени от „ТЕЦ Горна Оряховица“ ЕАД. \r\n*** \r\nОт 10.00 часа в сградата на КЕВР на бул. „Княз Ал. Дондуков“ № 8-10, ет. 4 ще се проведе открито заседание за обсъждане на доклад по заявление от „Кнежа-газ“ ООД за продължаване срока на лицензии за дейностите „разпределение на природен газ“ и „снабдяване с природен газ от краен снабдител“ за територията на община Кнежа. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Димитринка Ф., Борис Б. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Румяна Ч., на която е повдигнато обвинение за престъпление по служба.  \r\n*** \r\nОт 10.00 часа 6-и състав на Специализирания наказателен съд ще заседава по делото срещу Ален Д. и Ибраим Л., на които са повдигнати обвинения за участие в ръководството на престъпна организация или група. \r\n*** \r\nОт 10.00 часа 20-и състав на Специализирания наказателен съд ще заседава по делото срещу Никола Г., Деян И. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа ще се проведе заседание на Столичния общински съвет.  \r\n*** \r\nОт 10.30 часа 18-и състав на Специализирания наказателен съд ще заседава по делото срещу Кевин Б., на когото е повдигнато обвинение за тероризъм. \r\n*** \r\nОт 11.00 часа в заседателната зала в сградата на Висшия съдебен съвет, ул. „Eкзарх Йосиф” № 12, ще се проведе заседание на Прокурорската колегия на ВСС.  \r\n*** \r\nОт 11.30 часа пред Съдебната палата (бул. Витоша 2) Спаси София ще даде пресконференция, след което ще внесе нов сигнал до Софийска градска прокуратура във връзка с ремонта на ул. „Граф Игнатиев“ (част от Зона 2 за реконструкция на централна градска част, финансирана с европейски средства). \r\n*** \r\nОт 14.00 часа в сградата на ул. “Никола Габровски“ № 30, зала 303  кметът на Столична община Йорданка Фандъкова и директорът на „Националната система 112“  Цветомир Цеков ще подпишат споразумение за сътрудничество. \r\n*** \r\nОт 18.30 часа в клуб „Журналист“ ще бъде представена книгата „Мелодията на Душата и Прехода на Земята“. \r\n*** \r\nОт 10.00 часа в заседателната зала на Търговско-промишлена палата Благоевград (ул. „Т. Александров“ № 23, ет.6) ще се проведе пресконференция по проект „Насърчаване на социалното включване на деца и младежи чрез подкрепа за професионално и личностно развитие“. \r\n*** \r\nОт 19.00 часа от паркинга на ЮЗУ „Неофит Рилски“ ще стартира поредното автошествие, срещу антидетските и антисемейни политики в България. \r\n*** \r\nОт 20.30 часа в Летния театър ще започне юбилейният концерт на струнния квартет BOND по повод 20 години на сцената. \r\n*** \r\nВ Експо център „Флора“ ще се проведе фестивалът „Джаз в Бургас“. \r\n*** \r\nОт 12.00 часа в клуба на ПП АБВ във Варна, на ул. „Христо Попович“ ще се проведе пресконференция, на която се очаква да присъства и лидерът на партията Румен Петков.  \r\n*** \r\nОт 17.00 часа на Общински спортен комплекс и алеите в Морската градина ще се проведе традиционната кампания „Лято без риск“, организирана от дирекция „Превенции“ към Община Варна. \r\n*** \r\nОт 20.00 часа под  паметника на Асеневци ще започне 11-ото издание на „Дикси Джаз Фест“. \r\n*** \r\nОт 17.00 часа в Конферентната зала на Община Враца ще се състои публично представяне и обсъждане на подготвяното проектно предложение „Изграждане, реконструкция и ремонт на общински жилища в съвременни социални жилища за настаняване на уязвими групи от населението и други групи в неравностойно положение“. \r\n*** \r\nОт 10.00 часа в Регионална библиотека „Дора Габе“ ще се проведат забавни игри, част от  Летния детски клуб „Играй и учи”.   \r\n*** \r\nОт 17.30 часа в Художествената галерия  ще бъде открита изложба на Сдружение на художниците – Варна. \r\n*** \r\nОт 19.00 часа в концертната зала на Младежкия център ще започне шоу спектакълът „ДжиДжи БиДжи“. \r\n*** \r\nОт 10.00 часа в Литературно-художествен музей „Чудомир” ще започне  детски летен празник под наслов „Наследниците на Чудомир”. \r\n*** \r\nОт 11.00 часа в заседателната зала на Община Кюстендил ще бъдат представени дейностите по реализирания проект „Обновяване, реконструкция на административната сграда на Общинска администрация”.  \r\n*** \r\nОт 11.00 часа сградата на ОДЗ, ул.“Търговска” № 43, ще се проведе заседание на областния консултативен съвет по животновъдство. \r\n*** \r\nОт 19.30 часа в парк-остров „Свобода“ ще се проведе  ателие под надслов „Да танцуваме с „Мерак“ и „Esbart Dansot“. \r\n*** \r\nОт 11.00 часа в сградата на ОАПС, ул. \"Васил Левски\" № 1, 15 етаж, ще се проведе заседание на областния консултативен съвет по животновъдство. \r\n*** \r\nОт 09.00 часа Пловдивският общински съвет ще проведе заседание. \r\n*** \r\nВ 09.15 часа в зала 1 на Районния съд ще се проведе заседание по делото срещу Георги Г. – зам.-кмет на р-н Западен при Община гр.Пловдив, обвинен в 16 деяния, сред които присвояване на чужди пари, сключването на фиктивни договори за граждански договори за извършване на различни ремонти, съставяне на неистински официални документи и други. По делото са призовани 57 свидетели и 3 вещи лица. \r\n*** \r\nВ 09.30 часа в зала 5 на Окръжния съд ще се проведе заседание по делото срещу Сергей П., Йоана С. и Ивайло А., обвинени в разпространение на рискови наркотични вещества. \r\n*** \r\nВ 12.30 часа в Малката базилика ще се състои награждаването на победителите в конкурса за дизайн на сувенири за Епископската базилика.  \r\n*** \r\nОт 13.30 часа в БТА – Пловдив Демократична България ще даде пресконференция.  \r\n*** \r\nОт 18.30 часа в храм „Свето Рождество Богородично” ще бъде отслужена заупокойна молитва, с което ще бъде дадено началото на Националните поетични празници „Яворови дни”. \r\n*** \r\nОт 14.00 часа в Екомузей с аквариум ще се проведе занятие, посветено на прилепите. \r\n*** \r\nОт 10.00 часа в Зала 1 на Областна администрация Русе ще се проведе съвместно заседание на Постоянната комисия в областта на образованието, младежките дейности и спорта и Областния съвет за сътрудничество по етническите и интеграционни въпроси. \r\n*** \r\nОт 10.00 часа в заседателната зала на Областната администрация ще се проведе заседание на областния консултативен съвет по животновъдство.  \r\n*** \r\nОт 10.30 часа залата на АРЧШПГБ, бул. \"Банско шосе\" 12А ще се проведе заседание на областния консултативен съвет по животновъдство. \r\n*** \r\nОт 11.00 часа в зала „Май“ Община Сливен ще представи на пресконференция възможностите за финансиране на инициативи на местния бизнес. \r\n*** \r\nОт 10.00 часа в детския отдел на библиотека „Родина“ ще се проведе творческо ателие. \r\n*** \r\nОт 10.00 часа във филиал „Лозенец” на библиотека „Родина“ ще се проведат литературни игри, творчески ателиета, филмови прожекции, спортни игри, забавни и полезни занимания. \r\n*** \r\nОт 10.00 часа в къщата музей „Гео Милев“ ще се проведе инициативата „Лято в къща музей „Гео Милев“. \r\n*** \r\nОт 11.00 часа на площад „Стоян Мавродиев“ Общинският съвет по наркотични вещества (ОбСНВ) и Българският червен кръст (БЧК) – Търговище организират Инициативата „Лято без дрога“. \r\n*** \r\nОт 10.30 часа в сградата на ОДЗ, бул. \"Славянски\" №17, ет.1, ще се проведе заседание на областния консултативен съвет по животновъдство. \r\n*** \r\nОт 14.00 часа ще се състои изслушване на кандидатите за съдебни заседатели за Районен съд Шумен.", "date": "2019.07.11", "title": "Предстоящи събития в страната за 11 юли (Агенция „Фокус“)"}
{"url": "http://www.focus-news.net/news/2019/07/11/2679092/nimh-shte-preobladava-slanchevo-vreme-s-maksimalni-temperaturi-mezhdu-23-i-28.html", "text": "Днес още в сутрешните часове валежите и в източните и южните райони ще спрат и облачността ще се разкъса и намалее. Атмосферното налягане е малко по-ниско от средното за юли - слабо ще се повиши. През деня над страната ще преобладава слънчево време с временни увеличения на облачността, но без валежи. С предимно умерен вятър от север ще продължи да нахлува хладен въздух. Максималните температури ще са между 23° и 28°. В София ще са 23°. Това съобщи за Агенция „Фокус“ дежурният синоптик в  Националния институт по метеорология и хидрология (НИМХ)  Красимир Стоев.   \r\nНад Черноморието още в сутрешните часове валежите ще спрат и облачността ще се разкъса. След обяд ще преобладава слънчево време. Ще духа умерен, временно и силен север-североизточен вятър. Максимални температури на въздуха: 23°- 26°, близки до температурата на морската вода. Вълнението на морето ще е 2-3 бала, в крайните южни райони временно до 4 бала. \r\nНад планините облачността ще е променлива, по-значителна преди обяд над Рило-Родопската област и Източна Стара планина, където все още ще има слаби превалявания, но в процес на спиране. Ще духа умерен, по билата и временно силен север-северозападният. Остава хладно, с максимална температура на височина 1200 метра около 18°, на 2000 метра около 10°.", "date": "2019.07.11", "title": "НИМХ: Ще преобладава слънчево време с максимални температури между 23° и 28°"}
{"url": "http://www.focus-news.net/news/2019/07/11/2679097/spetsializiraniyat-nakazatelen-sad-shte-zasedava-po-deloto-sreshtu-bivshiya-zam-kmet-na-sofiya-evgeni-krusev.html", "text": "21-ви състав на Специализирания наказателен съд ще заседава по делото срещу бившия заместник-кмет на София с направление „Транспорт и транспортни комуникации“ Евгени Крусев. Срещу него е повдигнато обвинение за престъпление по служба. Крусев, който подаде оставка на 4 декември 2018 г., е обвинен, че е ощетил Столичната община с над 919 000 лева, като е нарушил Закона за обществените поръчки при ремонта на  улиците „Алабин” и „Граф Игнатиев”. Според прокуратура той е променил договора с изпълнителя на ремонтните дейности - фирмата „Джи Пи Груп“, така, че на улиците да бъдат поставени обикновени, вместо предвидените предварително релси, и те са били заплатени два пъти. Във връзка с повдигнатото обвинение на Крусев кметът на столицата Йорданка Фандъкова коментира, че смяната на материали при ремонта всъщност не е довела до финансова щета на Общината. По думите й замяната е станала по искане на електротранспорта, който експлоатира тази линия. \r\nКъм момента Евгени Крусев е с мярка за нeотклонение „Подписка“ и наложена забрана да напуска страната.", "date": "2019.07.11", "title": "Специализираният наказателен съд ще заседава по делото срещу бившия зам.-кмет на София Евгени Крусев"}
{"url": "http://www.focus-news.net/news/2019/07/11/2679095/parlamentat-shte-razgleda-zabranata-za-pushene-na-nargile-na-obshtestveni-mesta.html", "text": "Парламентът ще разгледа промените в Закона за здравето на второ четене. Това предвижда програмата за работа на  Народното събрание . Измененията са внесени от лидера на НФСБ Валери Симеонов и група народни представители. Текстовете предвиждат забрана за пушене на изделия за водна лула, несъдържащи тютюн, или така наречените наргилета. Целта на законопроекта е опазване здравето на населението и в частност здравето на децата и подрастващите, чрез предприемането на законодателни и административни и други мерки по отношение на ограничаване на употребата на изделия за водна лула, както и на предлагането и продажбата им на деца. Депутатите ще се занимаят и с промените в Закона за рибарството и аквакултурите на първо четене. Промените са внесени от председателя на Земеделска комисия и депутат от ГЕРБ Мария Белова. Предложението е свързано с Оперативна програма за развитие на сектор „Рибарство“ 2007-2013 г. Съгласно текстовете Изпълнителната агенция по рибарство и аквакултури е длъжна да предприеме необходимите действия за събирането и на недължимо платените и надплатените суми по проекти, финансирани от европейските фондове и държавния бюджет, както и глобите и другите парични санкции.", "date": "2019.07.11", "title": "Парламентът ще разгледа забраната за пушене на наргиле на обществени места"}
{"url": "http://www.focus-news.net/news/2019/07/11/2679093/mvnr-futbolni-zapalyankovtsi-ot-balgariya-polsha-i-niderlandiya-sa-zadarzhani-sled-sblasatsi-v-bratislava.html", "text": "Малко след 21 часа местно време на 10 юли една от централните улици в центъра на словашката столица Братислава, където има много заведения, се е стигнало до сблъсъци между футболни запалянковци от България, Полша и Нидерландия. Това съобщиха от пресцентъра на  МВнР . Нанесени са материални щети на заведенията и има ранени. Полицията е арестувала около 80 души. Българското посолство е в контакт с местните служби на реда за уточняване колко от нашите сънародници са задържани и дали има ранени.", "date": "2019.07.11", "title": "МВнР: Футболни запалянковци от България, Полша и Нидерландия са задържани след сблъсъци в Братислава"}
{"url": "http://www.focus-news.net/news/2019/07/11/2679098/stolichniyat-obshtinski-savet-shte-razgleda-sporazumenieto-za-uvelichenie-na-zaplatite-na-vodachite-v-gradskiya-transport.html", "text": "След като в началото на месеца Столична община, синдикатите и транспортните дружества на софийския градски транспорт се споразумяха за ново увеличение на заплатите на водачите, на редовната си сесия Столичният общински съвет трябва окончателно да утвърди постигнатите договорености. Като първа точка в дневния ред на общинските съветници е заложено подписването на споразумение за сътрудничество между Столична община, „Столичен автотранспорт“ ЕАД, „Столичен електротранспорт“ ЕАД, „Метрополитен“ ЕАД, „Център за градска мобилност“ ЕАД, сдружение „Конфедерация на независимите синдикати в България“ и сдружение „Конфедерация на труда Подкрепа“. Споразумението предвижда заплатите на водачите в градския транспорт да бъдат увеличавани с по 10% през следващите три години, както и да се подобрят значително условията на труд, за да бъдат привличани повече желаещи да работя в системата. През тази година възнагражденията на шофьорите бяха увеличавани на два пъти с по 10% - през февруари и април, което прави общо 20%. Това стана след продължителни протести и преговори, породени от недоволството на водачите от лошите условия на работа и извънредния труд поради липса на кадри.", "date": "2019.07.11", "title": "Столичният общински съвет ще разгледа споразумението за увеличение на заплатите на водачите в градския транспорт"}
{"url": "http://www.focus-news.net/news/2019/07/11/2679094/cnn-iran-se-e-opital-da-zadarzhi-britanski-tanker.html", "text": "Въоръжени ирански лодки, принадлежащи на елитната Революционна гвардия, са се опитали да задържат британски танкер, плаващ във водите на Персийския залив в сряда, но са били отблъснати от фрегата, принадлежаща на кралският военноморски флот на Великобритания, това съобщава американския телевизионен канал  CNN , като се позовава на информация от свои източници.  \r\nТанкерът е излизал от Персийския залив и се е намирал край Ормузкия проток, когато към него са се приближили иранските лодки с искане морският съд да промени курса си и спре в намиращите се наблизо ирански териториални води.  \r\nФрегата на британските Кралски военноморски сили „Монтроус“, която е ескортирала танкера, е използвала палубните си оръжия за да даде предупредителни изстрели, като моряците са дали устно предупреждение на иранските лодки да се отдръпнат, което те са направили. От телевизията информират, че „Монтроус“ разполага с 30-милиметрови оръжия на борда, които са специално предназначени да отблъскват по-малки лодки.   Цанко Цолов", "date": "2019.07.11", "title": "CNN: Иран се е опитал да задържи британски танкер"}
{"url": "http://www.focus-news.net/news/2019/07/11/2679099/api-ot-0900-ch-do-1300-ch-dvizhenieto-po-avtomagistrala-hemus-mezhdu-27-mi-i-29-ti-km-v-posoka-sofiya-shte-se-osashtestvyava-v-edna-lenta.html", "text": "От 09.00 ч. до 13.00 ч. движението по автомагистрала (АМ) „Хемус“ между 27-ми и 29-ти км в посока София ще се осъществява в една лента поради монтаж на камера на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3.5 тона (тол). Това съобщиха от пресцентъра на  Агенция „Пътна инфраструктура“  (АПИ). В една лента ще преминава трафикът в участъка от 25-ти до 27-ми км в посока Варна между 13.00 ч. и 17.00 ч. От 23.00 ч. до 24.00 ч. ще бъде спряно движението в района на село Чурек. За да не се затруднява трафикът през деня рамката ще се монтира през нощта. \r\nПоетапно от 09.00 ч. до 18.00 ч. за монтаж на камерите ще се ограничава и движението по път I-1 София – Ботевград при Новачене и на път II-16 Своге – София в района на Нови Искър. Автомобилите ще се пропускат в една лента, двупосочно. Необходимо е шофьорите да карат внимателно, със съобразена скорост и да спазват стриктно пътната сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.07.11", "title": "АПИ: От 09.00 ч. до 13.00 ч. движението по автомагистрала „Хемус“ между 27-ми и 29-ти км в посока София ще се осъществява в една лента"}
{"url": "http://www.focus-news.net/news/2019/07/11/2679101/api-do-14-yuli-shte-se-ogranichava-dvizhenieto-po-patya-srednogortsi-rudozem-zaradi-vzrivni-raboti.html", "text": "От 10.00 часа на 11 юли до 17.30 часа на 12 юли и от 8.00 часа до 17.30 часа на 13 и 14 юли ще се ограничава движението по път II-86 Средногорци - Рудозем за извършването на взривни работи. Това съобщиха от пресцентъра на  Агенция „Пътна инфраструктура“ . Те ще са в участък от 300 м, който е в средата на трасето между двете населени места. Обходният маршрут е по направлението: Средногорци - Смолян (кв. „Устово\" - кв. „Райково\") - Рудозем и обратно. \r\nВ момента по Програмата за трансгранично сътрудничество „ИНТЕРРЕГ V-A Гърция – България 2014-2020 г.“, финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. \r\nСтроителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушане на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, знаци и хоризонтална маркировка.", "date": "2019.07.11", "title": "АПИ: До 14 юли ще се ограничава движението по пътя Средногорци - Рудозем заради взривни работи"}
{"url": "http://www.focus-news.net/news/2019/07/11/2679102/sofiya-zaradi-profilaktika-na-saorazheniyata-toplata-voda-v-zhk-mladost-2-shte-bade-spryana-ot-11-do-20-yuli.html", "text": "„Топлофикация София” ЕАД  съобщава на своите клиенти от ж.к. „Младост 2“, Школа на МВР, Кореком „Принцес“ и бул. „Александър Малинов“ № 51, че от 00.00 часа на 11 юли 2019 г. до 24.00 часа на 20 юли 2019 г. ще бъде спряно подаването на топла вода за извършване на профилактика на съоръженията. Това съобщават от пресцентъра на  „Топлофикация София” ЕАД .  \r\nПовече подробности  потребителите могат да получат на информационния телефон в Кол центъра на компанията – 0 700 11 111.  \r\nИнформацията е публикувана в сайта на дружеството –   и във Фейсбук -  .", "date": "2019.07.11", "title": "София: Заради профилактика на съоръженията топлата вода в ж.к. „Младост 2“ ще бъде спряна от 11 до 20 юли"}
{"url": "http://www.focus-news.net/news/2019/07/11/2679106/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Въвежда се временна организация на движението в София за заснемане на рекламен клип. Това съобщиха от пресцентъра на  Столична община .От 14.30 до 19.30 часа се забраняват престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“ на ул. „Московска“ между ул. „Г. Бенковски“ и бариерата на Британското посолство.", "date": "2019.07.11", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2019/07/11/2679103/ekathimerini-nahodka-v-yuzhna-gartsiya-predstavlyava-nay-starata-otkrita-sleda-ot-choveshko-prisastvie-izvan-afrika.html", "text": "Учени заявиха, че са открили находка, която представлява най-ранната следа от човешко присъствие извън Африка, това съобщава гръцкото електронно издание  Ekathimerini . Откритието представлява част от череп, намерен в пещера в южната част на Гърция, като се смята, че вкаменелостта датира от преди 210 хил. години.  \r\nСпоред специалисти, това показва, че хората са започнали да напускат Африка много по-рано, отколкото се смяташе досега. Находката е част от задната част на череп, като при сравнение е установено, че тя представлява останка именно от вида Хомо Сапиенс.   Цанко Цолов", "date": "2019.07.11", "title": "Ekathimerini: Находка в Южна Гърция представлява най-старата открита следа от човешко присъствие извън Африка"}
{"url": "http://www.focus-news.net/news/2019/07/11/2679105/poslanik-yordanka-chobanova-balgarskite-futbolni-zapalyankovtsi-v-bratislava-sa-napadnati-ot-polski-i-holandski-privarzhenitsi.html", "text": "Българските футболни запалянковци в Братислава са нападнати от полски и холандски привърженици. Това съобщи за  Агенция „Фокус  посланикът на България в Словашката Република Йорданка Чобанова във връзка със задържаните българи след сблъсъци на футболни запалянковци в Братислава. \r\n„Към настоящия момент мога да ви кажа, че е имало задържани 45 български граждани като свидетели. До момента са освободени 30 души. Една част от тях са с леки наранявания. Очакваме до около час да бъдат освободени останалите наши сънародници“, каза посланикът. Тя обърна внимание, че през цялата нощ представител на посолството е бил с тях и им е оказвал помощ и съдействие.  \r\nДеница КИТАНОВА", "date": "2019.07.11", "title": "Посланик Йорданка Чобанова: Българските футболни запалянковци в Братислава са нападнати от полски и холандски привърженици"}
{"url": "http://www.focus-news.net/news/2019/07/11/2679104/mvnr-okolo-35-sa-zadarzhanite-balgari-sled-sblasatsi-na-futbolni-zapalyankovtsi-v-bratislava.html", "text": "По първоначални данни около 35 са задържаните българи след сблъсъци на футболни запалянковци в Братислава. Това съобщиха за  Агенция „Фокус “ от пресцентъра на  Министерство на външните работи . Малко след 21 часа местно време на 10 юли една от централните улици в центъра на словашката столица Братислава, където има много заведения, се е стигнало до сблъсъци между футболни запалянковци от България, Полша и Нидерландия. Общо задържаните са 80 души.  \r\nДеница КИТАНОВА", "date": "2019.07.11", "title": "МВнР: Около 35 са задържаните българи след сблъсъци на футболни запалянковци в Братислава"}
{"url": "http://www.focus-news.net/news/2019/07/11/2679100/natsionalnata-sistema-za-speshni-povikvaniya-112-i-stolichnata-obshtina-shte-podpishat-sporazumenie-za-satrudnichestvo.html", "text": "Кметът на София Йорданка Фандъкова и директорът на Националната система 112 Цветомир Цеков ще подпишат споразумение за сътрудничество от 14.00 часа. Това съобщиха от пресцентъра на  Столична община . \r\nСъбитието ще се проведе в сградата на ул. „Никола Габровски“ 30, ет. 1, зала 303.", "date": "2019.07.11", "title": "Националната система за спешни повиквания 112 и Столичната община ще подпишат споразумение за сътрудничество"}
{"url": "http://www.focus-news.net/news/2019/07/11/2679079/pravitelstvoto-otpusna-37-mln-lv-za-spravyane-s-razprostranenieto-na-afrikanska-chuma-po-svinete-obzor.html", "text": "Правителството отпусна 3,7 млн. лв. за справяне с разпространението на африканска чума по свинете. През лятото на 2018 г. е констатирано първото огнище на заболяването в Република България при домашни прасета. Към момента са обявени 9 огнища на територията на страната. Засегнати са селата Въбел, Жернов, Новачене Драгаш войвода, Санадиново и Бацова махала в община Никопол и села Брест, Милковица, Долни Вит в община Гулянци – всички в област Плевен. Данни за заразени животни има и в близкия до Русе град Гюргево на румънска територия. Всички огнища са при прасета в лични стопанства. Създадени са зони на рестрикция – 2 км предпазна и 20 км наблюдавана зона. В двете зони са наложени мерки за контрол и ликвидиране на заболяването. Българската агенция по безопасност на храните проверява сигнали за укрити контактни домашни свине, както и за нерегламентирано транспортиране на живи свине от засегнатите селища към населени места извън зоните с ограничения. В Плевенска област вече се пристъпи към евтаназирането на животни от населените места с установена чума. В сряда областният управител на Русе Галин Григоров обяви, че ще издаде заповед всички домашно отглеждани прасета на територията на областта да бъдат изклани в 10-дневен срок от своите стопани. След този период, на 12-тия ден ще се премине към принудително умъртвяване на прасетата в задните дворове на стопаните. Мерките целят да предотвратят навлизането на чумата в свинекомплексите в областта, което ще доведе до сериозно икономически щети.  \r\nЗемеделският министър Десислава Танева обърна внимание, че африканската чума по свинете е изключително остро и бързо разпространяващо се заболяване. Заразяването става бързо и лесно - преносител може да бъде всеки човек, а пренасянето на чумата може да стане и с опаковки от заразени с болестта продукти. БАБХ категорично отхвърля версията, болестта да е пренесена у нас от комари. Срещу чумата няма ваксина и единственият начин за справяне е чрез унищожаването на животните, което може да доведе до сериозни икономически загуби. По думите на председателя на БАБХ щетите от болестта могат да достигнат 2 млрд. лв. Ето защо институциите апелират за стриктно спазване на въведените мерки за превенция и недопускане на разпространение на чумата. \r\n„Две години успяхме да се спасим от този бич, но сега и с идването на румънските туристи сме изправени пред опасност“, коментира премиерът Бойко Борисов в началото на правителственото заседание. От пуснатите от кабинета средства ще бъдат използвани за дезинфекция, извършване на проби в зоните около огнищата на заразата, както и изплащане на средства за отстрел на диви свине. \r\nПредприетите от земеделското министерство мерки за справяне с болестта включват засилен контрол на граничните контролно-пропускателни пунктове, мерки за биосигурност в свиневъдните обекти, провеждане на информационна кампания, извършване на дезинфекция на площи и продукти, постоянен епизоотологичен надзор, редуциране на популацията от дивите свине и др. \r\nСлужителите на трите държавни предприятия в Северна България ще имат ангажимент да изплащат по 50 лева за всяка отстреляна при подборен лов дива свиня или намерен труп на дива свиня при съответно предадените задължителни проби за лабораторни изследвания. Ще се заплащат и по 10 лева за всяка отстреляна лисица или чакал, а също и по 100 лева за отстрелян вълк, които се считат за преносители на заразата. В заповедта на министъра е разпоредено още изследването на пробите за АЧС от отстреляни диви свине да се извършва за сметка на БАБХ.", "date": "2019.07.11", "title": "Правителството отпусна 3,7 млн. лв. за справяне с разпространението на африканска чума по свинете (ОБЗОР)"}
{"url": "http://www.focus-news.net/news/2019/07/11/2679108/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с монтаж на спирателен кран на бул. „Княгиня Мария Луиза“ в жк. „Банишора“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: бул. „Княгиня Мария Луиза“ от Централна железопътна гара - София до надлез „Надежда“ (северната страна). При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Княгиня Мария Луиза“ пред Транспортна болница.  \r\nВъв връзка с подмяна на сградно водопроводно отклонение на ул. „Миньорска“ в с. Яна се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „Васил Левски\", ул. „Юрий Гатарин\", ул. „Миньорска\", ул. „Стефан Стамболов\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред 116 ОУ.  \r\nВъв връзка с подмяна на сградно водопроводно отклонение на бул. „Св. Климент Охридски“ в кв. „Малинова долина“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: бул. „Св. Климент Охридски“ от №26 до №72 и от №59В до №61К. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Св. Климент Охридски“ №48А.  \r\nВъв връзка с подмяна на сградно водопроводно отклонение на ул. „Гълъбец“ в с. Бусманци се налага спиране на водоподаването от 09:00 до 14:00 часа на клиентите на „Софийска вода”, живеещи в района на: ул. „Гълъбец“, ул. „Вучко Игнатов – Даскала“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гълъбец“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21. \r\nМожете да следите развитието на всички планирани теренни дейности в реално време чрез Виртуалния информационен център на дружеството -  . Информация за предстоящи планирани спирания на водата можете да получите безплатно на СМС след предварителен абонамент на сайта на дружеството.", "date": "2019.07.11", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/07/11/2679111/stara-zagora-obshtinata-shte-izvarshi-povtorna-dezinsektsiya-sreshtu-imago-na-komari-v-grada.html", "text": "На 11 и 12 юли Община Стара Загора ще извърши повторна дезинсекция срещу имаго на комари на тревните площи, паркове и градини, детските градини, детските ясли и социалните домове в града. Това съобщиха от пресцентъра на  Община Стара Загора . Повишената влажност благоприятства увеличаването на популацията на насекомите. Дезинсекцията срещу имаго на комари ще се извърши по график, предоставен от фирмата. \r\nПлощите, подлежащи на пръскане срещу комари са 620 239 кв. м и обхващат детски площадки, паркове, детските градини, детските ясли и социалните заведения в града.  \r\nСключен е договор с фирма „Пест корект“ ООД - гр. София. Със заповед на кмета са определени длъжностни лица, служители на общинска администрация, които ще следят за изпълнение на дейностите по договора и ще присъстват при приемане на извършеното и съставянето на протоколи за обработка против имаго на комари на определените обекти. \r\nЗа дезинсекцията на имаго на комари ще се използват биоцида – Цитрол 10/4 УЛВ и Фовал ЕС. Контрол ще упражнява Регионална здравна инспекция Стара Загора.", "date": "2019.07.11", "title": "Стара Загора: Общината ще извърши повторна дезинсекция срещу имаго на комари в града"}
{"url": "http://www.focus-news.net/news/2019/07/11/2679110/dobrich-ostava-v-sila-vremennata-promyana-na-organizatsiyata-na-dvizhenie-na-avtomobili-po-ulitsa-nikola-petkov.html", "text": "Остава в сила и днес временната промяна в организацията на движение на автомобили по улица „Никола Петков“, предаде кореспондентът на  Радио \"Фокус\" . Затворен е участък от ул. „Росица“ до бившето СОУ „Дора Габе”. По тази причина автобусите на градски транспорт по линии 124, 170, 203, 233 и 301 и автомобилите се движат по ул. „ЖК „Дружба III“. В Добрич продължава ремонтът по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Движението по път III-7105 Добрич – с. Балик се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Ремонтът се очаква да приключи до края на юли. Няма въведени промени в движението на автомобили в областта по републиканската пътна мрежа. В Добрич времето е слънчево, с незначителна облачност, тихо е, температурата на въздуха е около 13 градуса.  \r\nЖулиета НИКОЛОВА", "date": "2019.07.11", "title": "Добрич: Остава в сила временната промяна на организацията на движение на автомобили по улица „Никола Петков“"}
{"url": "http://www.focus-news.net/news/2019/07/11/2679112/pazardzhik-preobarnato-remarke-zatrudnyava-dvizhenieto-po-avtomagistrala-trakiya-mezhdu-km-105-i-km-107-v-posoka-plovdiv.html", "text": "Преобърнато ремарке затруднява движението по автомагистрала \"Тракия\" между км 105 и км 107 в посока Пловдив. Това съобщи слушател на  Радио „Фокус“ . \"Фокус\" призовава шофьорите да се движат с повишено внимание в участъка.", "date": "2019.07.11", "title": "Пазарджик: Преобърнато ремарке затруднява движението по автомагистрала \"Тракия\" между км 105 и км 107 в посока Пловдив"}
{"url": "http://www.focus-news.net/news/2019/07/11/2679107/glavniyat-prokuror-ministrite-na-vatreshnite-raboti-i-na-finansite-i-predstaviteli-na-sluzhbite-shte-badat-izslushani-za-merkite-sreshtu-sivata-ikonomika-i-kontrabandata-v-tyutyuneviya-sektor.html", "text": "Главният прокурор на Република България Сотир Цацаров и министърът на вътрешните работи Младен Маринов, министърът на финансите Владислав Горанов ще бъдат изслушани в парламентарната Комисия за наблюдение на приходните агенции и борба със сивата икономика и контрабандата. Това предвижда  дневният ред за работа на комисията . На заседанието, което ще започне в 14.30 часа в зала „Запад“ в Народното събрание, ще присъстват и представители на Държавна агенция „Национална сигурност“, Главна дирекция „Гранична полиция“, Главна дирекция „Борба с организираната престъпност“, Главна дирекция „Национална полиция“ и Агенция „Митници“. Всички те ще бъдат изслушани във връзка с последните приети законодателни промени за борбата със сивата икономика и контрабандата в тютюневия сектор.", "date": "2019.07.11", "title": "Главният прокурор, министрите на вътрешните работи и на финансите и представители на службите ще бъдат изслушани за мерките срещу сивата икономика и контрабандата в тютюневия сектор"}
{"url": "http://www.focus-news.net/news/2019/07/11/2679115/burgas-svetovnoizvestniyat-strunen-kvartet-bond-shte-iznese-kontsert-v-letniya-teatar.html", "text": "Световноизвестният струнен квартет BOND ще изнесе концерт в Летния театър в Бургас по случай 20-годишния си юбилей на сцената. Това съобщиха от пресцентъра на  Община Бургас . Музикалният спектакъл ще се състои от 20.30 часа. Публиката ще има възможността да слуша на живо музиката на Таня Дейвис (първа цигулка), Еос Чатър (втора цигулка), Елспет Хенсън (виола) и Гай-И Уестерхоф (чело), които ще представят един спиращ дъха кросоувър спектакъл, подготвен специално за ключовата годишнина. Той ще включва всичко най-добро от творчеството им. \r\nОт раждането на групата през 2000 г. те привличат огромно внимание върху себе си заради нечуваните до този момент интерпретации на класическа музика, примесена със съвременна поп и денс музика. От тогава те се превръщат в емблема и пионери на кросоувър течението. С реализирани милиони продажби BOND си спечелват титлата на най-успешния и добре продаван струнен квартет за всички времена.", "date": "2019.07.11", "title": "Бургас: Световноизвестният струнен квартет BOND ще изнесе концерт в Летния театър"}
{"url": "http://www.focus-news.net/news/2019/07/11/2679114/kazanlak-detski-leten-praznik-pod-naslov-naslednitsite-na-chudomir-organizirat-v-kazanlak-literaturno-hudozhestven-muzey-chudomir-i-teatar-lyubomir-kabakchiev.html", "text": "Детски летен празник под наслов „Наследниците на Чудомир” организират Литературно-художествен музей „Чудомир” и Театър „Любомир Кабакчиев”. Празникът ще започне в 10.00 часа в музей „Чудомир”. Децата ще имат възможност да се запознаят с книжката „Спасителите на тъмната луна”, чийто автор е Томас Виргили, а художник-илюстратор Георги Гечев, и двамата наследници на Чудомир. Творбата на единайсетгодишния писател ще бъде представена с помощта на актьорите Георги Атанасов и Десислава Вулева. Томас Виргили е роден Рим. Обича да рисува, да пише, има творчески умения – прави репродукции на картини на Чудомир, различни сувенири от подръчни материали. Той създава собствени детски театрални постановки, като сам си изработва куклите. \r\nТомас обича България, учи с любов български език.  \r\nНа лятното празненство ще бъде представена и изложбата на детски рисунки „Да оцветим прочетеното”.  \r\nСлавяна ГАЙДАРОВА", "date": "2019.07.11", "title": "Казанлък: Детски летен празник под наслов „Наследниците на Чудомир” организират в Казанлък Литературно-художествен музей „Чудомир” и Театър „Любомир Кабакчиев”"}
{"url": "http://www.focus-news.net/news/2019/07/11/2679117/sliven-obshtinata-shte-predstavi-na-preskonferentsiya-vazmozhnostite-za-finansirane-na-initsiativi-na-mestniya-biznes.html", "text": "Община Сливен ще представи на пресконференция възможностите за финансиране на инициативи на малки, средни и големи предприятия. Това съобщиха от пресцентъра на  Община Сливен . Ще бъдат дискутирани финансовите инструменти на Фонда за градско развитие, както и възможности за партньорство между местната власт и бизнеса. Ще бъдат представени и примери за съвместни проекти, които могат да се финансират от Фонда. \r\nСъбитието ще се проведе на 11 юли от 11.00 часа в зала „Май“. Община Сливен кани всички представители на фирми и бизнес организации на територията на общината.", "date": "2019.07.11", "title": "Сливен: Общината ще представи на пресконференция възможностите за финансиране на инициативи на местния бизнес"}
{"url": "http://www.focus-news.net/news/2019/07/11/2679116/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция „Фокус“ . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.  \r\nНикола ПЕТКОВ", "date": "2019.07.11", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/07/11/2679118/v-hram-uspenie-bogorodichno-v-troyanskiya-manastir-shte-bade-otsluzheno-vsenoshtno-bdenie-i-sv-liturgiya-v-chest-na-presveta-bogoroditsa.html", "text": "В храм „Успение Богородично” в Троянския манастир ще бъде отслужено всенощно бдение и св. Литургия в чест на Пресвета Богородица, предаде репортер на  Агенция „Фокус“ . На 12 юли Светата Православна Църква почита чудотворния образ на Пресвета Богородица „Троеручица”. Нейното чудотворно копие се съхранява в Троянската света обител „Успение на Пресвета Богородица”. Във връзка с това днес от 20.30 часа в съборния манастирски храм „Успение Богородично” ще бъде отслужено всенощно бдение и св. Литургия в чест на Пресвета Богородица.  \r\nНикола Петков", "date": "2019.07.11", "title": "В храм „Успение Богородично” в Троянския манастир ще бъде отслужено всенощно бдение и св. Литургия в чест на Пресвета Богородица"}
{"url": "http://www.focus-news.net/news/2019/07/11/2679109/greek-reporter-shest-dushi-sa-zaginali-v-rezultat-na-loshoto-vreme-v-gartsiya-obyaveno-e-izvanredno-polozhenie-v-halkidiki.html", "text": "Най-малко шест души, сред които и две деца, са загинали в резултат на  буреносните ветрове, дъждове и градушки, които сполетяха Гърция в сряда вечерта, съобщава  Greek reporter .  \r\nЗагиналите са туристи от Чешката република, Румъния и Русия. \r\nДве от жертвите са възрастна двойка чешки туристи, които са загинали след като силният вятър и бурята са унищожили техният кемпер, съобщават от полицията.  \r\nРумънка и нейното осемгодишно дете са починали при срутването на покрив на заведение в село Неа Плагия в Халкидики. Другите двама загинали са руснаци, единият от което дете, които са били ударени от паднало дърво, недалеч от хотела си в Потидеа. Властите са потвърдили смъртните случаи.  \r\nЗаради лошото време в Халкидики е обявено извънредно положение. Множество постройки са повредени в резултат бурите. Местни медии определиха природната стихия като „безпрецедентна“ за това време на годината в района.   Цанко Цолов", "date": "2019.07.11", "title": "Greek Reporter: Шест души са загинали в резултат на лошото време в Гърция, обявено е извънредно положение в Халкидики"}
{"url": "http://www.focus-news.net/news/2019/07/11/2679119/burgas-v-grada-shte-se-provede-festivalat-dzhaz-v-burgas.html", "text": "В Бургас ще се проведе фестивалът „Джаз в Бургас“. В първата част на музикалното събитие през юли в Експо център „Флора“ ще изгреят джаз музиканти от България, Гърция, Автралия, Англия, Франция и Испания. Това съобщиха от пресцентъра на  Община Бургас . Начало на фестивала ще дадат проектите „Red light district project“, „Крис - крос“ и „dRom“ (Гърция). \r\nНа 12 юли за доброто настроение на отбраната публика на фестивала ще се погрижат „Дейвид Дауър трио“ (Австралия, Англия), „Two guitars Jazz live“ и „Metaformoza“. Програмата на китарното дуо „Two guitars Jazz live“ включва джаз стандарти, джипси джаз, фюжън, фламенко и авторски пиеси от български композитори. Изпълнителският им стил е жив и динамичен, често виртуозен, но също така вглъбен и задълбочен в тайните на джаза. \r\nСпециално участие и акцент в програмата на джаз фестивала на 13 юли е участието на композитора и диригент Ангел Заберски с джаз композиции за биг бенд. В музикалния проект вземат участие 17 талантливи музиканти. Програмата включва романтични балади, фолклорни пиеси, оперни арии и джаз стандарти, както самият Заберски я определя: „Еклектика от жанрове - суинг, балада, фюжън, фолклор, би боп, мейнстрийм...“. Солисти на бенда са Михаил Йосифов, Мартин Ташев, Владислав Мичев, Вили Стоянов, Димитър Льолев и Арнау Гарофе, както и невероятният перкусионист Стоян Янкулов - Стунджи. \r\nВпечатляваща част от фестивалната вечер на 13 юли ще бъдат и артистите от Armel Dupas „Piano solo concert“ със специален гост Петър Салчев и „Jazz cats“. Оригинална музика с подчертано джазово импровизационен дух, но и белязана от съвременното класическо камерно звучене ще предложат Armel Dupas и Петър Салчев. \r\n„Jazz cats“ - Христо Йоцов създава Jazz Cats през 2016 година, първоначално като клубен проект, вдъхновен от би-боп традицията. Майсторството на четиримата, спойката между тях и високата степен на енергия довежда до обогатяване и разнообразяване на репертоара, което превръща проекта в концертен и фестивален.", "date": "2019.07.11", "title": "Бургас: В града ще се проведе фестивалът „Джаз в Бургас“"}
{"url": "http://www.focus-news.net/news/2019/07/11/2679121/pazardzhik-vremenno-se-ogranichava-dvizhenieto-v-aktivnata-lenta-na-am-trakiya-ot-km-105-do-km-106-poradi-ptp.html", "text": "Временно се ограничава движението в активната лента на АМ „Тракия“ от км 105 до км 106 поради ПТП. Това съобщиха от  Агенция „Пътна инфраструктура“ . Движението се осъществява в изпреварващата лента и се регулира от пътна полиция.", "date": "2019.07.11", "title": "Пазарджик: Временно се ограничава движението в активната лента на АМ „Тракия“ от км 105 до км 106 поради ПТП"}
{"url": "http://www.focus-news.net/news/2019/07/11/2679123/voa-obilni-dazhdove-predizvikaha-navodneniya-v-nyu-orlians-obyaveno-e-izvanredno-polozhenie.html", "text": "Американският град Ню Орлиънс бе ударен от обилни дъждове в сряда, като местните метеоролози обявиха, че бурята сполетяла региона може да прерасне в ураган, съобщава радио  Voice of America . Местните власти очакват времето в Мексиканския залив да се влоши още повече до края на седмицата, създавайки втората тази година тропическа буря и вероятно първия за 2019 ураган. \r\nСпоред официална информация, един евентуален ураган може да стане причината за повишаване нивото на р. Мисисипи с шест метра над морското равнище, което е достатъчно високо, че да прелее въпреки системата, която защитава Ню Орлиънс. От метеорологичната служба заявиха, че е най-вероятно бурята да удари западната част на Ню Орлиънс в неделя. В същото време губернаторът на Луизиана Джон Едуардс обяви извънредно положение. „Никой не бива да приема тази буря лековерно“, смята той.  \r\nНю Орлиънс бе ударен тежко от ураганът „Катрина“ през 2005 г., който наводни по-голямата част от града, стана причината за смъртта на стотици хора и остави на улицата на 130 хил. души.   Цанко Цолов", "date": "2019.07.11", "title": "VOA:  Обилни дъждове предизвикаха наводнения в Ню Орлиънс, обявено е извънредно положение"}
{"url": "http://www.focus-news.net/news/2019/07/11/2679122/sofiya-vavezhda-se-vremenna-organizatsiya-na-dvizhenieto-vav-vrazka-s-izmivane-na-patnoto-platno-na-sofiyskiya-okolovrasten-pat-yuzhna-daga.html", "text": "Въвежда се временна организация на движението във връзка с измиване на пътното платно на Софийския околовръстен път (СОП) – „Южна дъга“. Това съобщиха от пресцентъра на  Столична община . \r\nОт 23.00 часа на 11 юли 2019 г. до 05.00 часа на 12 юли 2019 г. се забранява влизането на пътни превозни средства  по централното северно и южно пътно платно на СОП в участъка от бул. „Александър Малинов“ до бензиностанция „Еко“. Движението на пътни превозни средства (ППС) да се извършва в локалните пътни платна в същия участък. \r\nОт 23.00 часа на 12 юли 2019 г. до 05.00 часа на 13 юли 2019 г. се забранява влизането на пътни превозни средства  по централното северно пътно платно на СОП в участъка от бензиностанция „ЕКО“ до бул. „България“. Движението на ППС ще се извършва в северното локално пътно платно в същия участък. \r\nОт 23.00 часа на 13 юли 2019 г. до 05.00 часа на 14 юли 2019 г.  се забранява влизането на пътни превозни средства  по централното южно пътно платно на СОП в участъка от бул. „България“ до бензиностанция „ЕКО“. Движението ще се извършва в локалното южно пътно платно в същия участък.", "date": "2019.07.11", "title": "София: Въвежда се временна организация на движението във връзка с измиване на пътното платно на Софийския околовръстен път – „Южна дъга“"}
{"url": "http://www.focus-news.net/news/2019/07/11/2679124/kmetat-na-kavarna-nina-stavreva-nito-v-obshtinata-nito-v-regionalnata-inspektsiya-po-okolna-sreda-e-podaden-signal-za-narushenie-s-dzhip-na-plazh-bolata.html", "text": "Нито в общината, нито в регионалната инспекция по околна среда е подаден сигнал за нарушение с джип на плаж „Болата“. Това каза кметът на Каварна Нина Ставрева в „Здравей, България“ по  Нова телевизия  във връзка с ново нарушение на джип на плаж „Болата“. „Общината не е контролна институция. Ние се намираме в момента в резерват. Строгите режими са ясни за всички. Действително сме твърде често тук. Нашата отговорност тук ес вързана със сметосъбирането и сметоизвозването, което вършим редовно и отговорно“, каза Ставрева.  \r\nВъв връзка с разположените на плажа химически тоалетни, Ставрева поясни, че гледката би била страшна, ако ги няма. „Неведнъж с колеги от общинска администрация сме правили кампании по почистване точно на това целунато от господ място. Така или иначе плажуващи тук има. Има и проблем. Нито в общината, нито в регионалната инспекция е подаден сигнал за това нарушение. Много контролни институции, размити отговорности и неразрешени проблеми. Не само плаж „Болата“, последните дни ставаме непрекъснато свидетели на джипове с лодки в пясъка, в морето. Трябва да има ясен регламент за това. Като че ли институциите вършат контролните си функции, но не трябва да подценяваме самосъзнанието и личната отговорност на хората“, каза Ставрева.", "date": "2019.07.11", "title": "Кметът на Каварна Нина Ставрева: Нито в общината, нито в регионалната инспекция по околна среда е подаден сигнал за нарушение с джип на плаж „Болата“"}
{"url": "http://www.focus-news.net/news/2019/07/11/2679127/blagoevgrad-dvizhenieto-po-glaven-pat-e-79-v-uchastaka-blagoevgrad-i-stara-kresna-tryabva-da-se-osashtestvyava-s-povisheno-vnimanie-poradi-kosene-na-treva-i-izryazvane-na-hrasti.html", "text": "Движението по главен път Е-79 в участъка Благоевгра –Стара Кресна от км 360+000 до км 392+500 и по пътв Симитли – Разлог от км 2+000 до км 21+400 трябва да се осъществява с повишено внимание поради косене на трева и изрязване на храсти. Това съобщиха за  Радио „Фокус“ – Пирин  от Областно пътно управление – Благоевград. Преминаването се регулира от сигналисти. В региона не се извършват ремонтни дейности по първокласната, второкласната и третокласната пътна мрежа. Няма и въведени ограничения за движението на леки и товарни автомобили. Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е с нормална интензивност за делничен летен ден. Няма данни за образували се задръствания или колони от автомобили. Не са регистрирани тежки пътни инциденти през изминалата нощ. Повишена опасност от падащи камъни има в Кресненското дефиле, както и в района на проходите Предел и Папаз Чаир. \r\nЛивия НИНОВА", "date": "2019.07.11", "title": "Благоевград: Движението по главен път Е-79 в участъка Благоевград и Стара Кресна трябва да се осъществява с повишено внимание поради косене на трева и изрязване на храсти"}
{"url": "http://www.focus-news.net/news/2019/07/11/2679129/plovdiv-intenziven-e-trafikat-po-uchastaka-na-avtomagistrala-trakiya-v-oblastta-na-mesta-patnite-nastilki-sa-mokri.html", "text": "Интензивен е трафикът по пловдивския участък на автомагистрала „Тракия“. Това съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита също по пътищата Пловдив-Асеновград-Смолян, Пловдив-Карлово и Пловдив-Пазарджик. Пътните настилки на територията на областта са мокри на места, но нормално проходими. До 12 юли ще се извършват ремонтни дейности на мостовото съоръжение по пътя Карлово-Баня при р. Неволя. Преминаването се осъществява в една лента и се регулира от светофарна уредба. До 19 юли ще продължи изграждането на кръгово кръстовище при км 254 по пътя Карлово – Сопот, в посока София. Движението в участъка се извършва в една лента. Остава забранено движението на тежкотоварни моторни превозни средства над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е движението за всички моторни превозни средства по пътя Белица-Загражден-Давидково, в участъка от км 13 до км 18. Причината за ограничението е компрометирана настилка. Опасност от падащи камъни има по направленията Кричим-Стамболийски, Бачково-Нареченски бани и Юговско ханче-Югово-Лъки-Здравец, също в района на проходите Козница и Стражата. Водачите трябва да бъдат особено бдителни, преминавайки по посочените пътни участъци, призовават от Областното пътно управление. \r\nТрафикът на територията на града също е интензивен към този час. Колони от автомобили се образуват по булевардите „Цар Борис III Обединител“, „Найчо Цанов“, „Христо Ботев“, „Руски“, „Шести септември“, „Източен“, „България“, „Освобождение“ и „Санкт Петербург“. Натоварено е движението и по входно-изходните артерии. Пътните настилки са частично мокри, но нормално проходими. \r\nТони МИХАЙЛОВ", "date": "2019.07.11", "title": "Пловдив: Интензивен е трафикът по участъка на автомагистрала „Тракия“ в областта, на места пътните настилки са мокри"}
{"url": "http://www.focus-news.net/news/2019/07/11/2679113/hristo-prodanov-bsp-reshenieto-e-mashinno-glasuvane-vav-vsyaka-sektsiya-to-beshe-sabotirano-narochno.html", "text": "„Отпадането на машинното гласуване, както искат от ГЕРБ, не е решение, а напротив- машинното гласуване трябва да бъде във всяка една секция.  В Европа недействителните бюлетини са около 1%. В България са над 6%. Същевременно прагът за влизане на партия или коалиция в НС е 4%. Ние твърдим, че огромна част от тези недействителни бюлетини са манипулирани умишлено.” Това каза зам.-председателят на ПГ „БСП за България” Христо Проданов пред Bulgaria ON AIR, съобщиха от пресцентъра на  Националния съвет на БСП . Той обясни, че в доклада на ЦИК е нормално да бъдат описани проблемите при машинното гласуване, но няма предложение за отмяната му. На аргумента, че този вид гласуване е скъпо, Проданов обясни, че то е резултат от късните решения на ГЕРБ за наемане на техниката. Той добави, че по време на евровота е гласувал на машина, което като функция е елементарно. „Над милион пенсионери си теглят пенсиите от банкомати, което е по-сложно, защото изисква натискане на повече бутони. Няма да има проблем и с машинното гласуване, ако не е саботирано нарочно. Имаше саботаж от страна на ЦИК”, каза Проданов. Той припомни, че именно Комисията е пуснала едва 3 дни преди вота клип, който да разясни как да се гласува на машина.  \r\n„Един или нула лева субсидия изцяло подчинява политическите партии на олигарсите. Това е предпоставка бизнесът да си купи партии и обръчите от фирми официално да се легализират. Това е предпоставка чужди корпорации и държави да си напазаурват партии у нас.” Това каза Проданов по темата за гласуваната партийна субсидия от 1 лев. Той припомни, че един закон за лобизма не решава проблема с независимостта на партиите при така гласуваната вече субсидия, а въвеждането на разумно финансиране на партиите от държавата. Христо Проданов информира, че в момента текат общински и областни конференции на БСП, които номинират имена на личности за предстоящите местни избори. Той добави, че левицата има сериозни шансове да спечели местния вот в редица големи градове в България.", "date": "2019.07.11", "title": "Христо Проданов, БСП: Решението е машинно гласуване във всяка секция, то беше саботирано нарочно"}
{"url": "http://www.focus-news.net/news/2019/07/11/2679130/pazarzhik-remontni-deynosti-ogranichavat-dvizhenieto-po-nyakolko-patni-otsechki-v-oblastta.html", "text": "Натоварен е трафикът по главните пътища в област Пазарджик. Това съобщи за  Радио „Фокус“ – Пазарджик  дежурният в Областно пътно управление. Пътните настилки са частично мокри. Движението по пътя Панагюрски колонии – Панагюрище в района на 75 км се осъществява с повишено внимание пропадане на част от банкета, участъкът е регулиран с пътни знаци. Трафикът по пътя  с. Каратепе –  Сърница от 26 до 45 км се осъществява с повишено внимание поради профилиране на банкети и вадене на ивици. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.07.11", "title": "Пазаржик: Ремонтни дейности ограничават движението по няколко пътни отсечки в областта"}
{"url": "http://www.focus-news.net/news/2019/07/11/2679125/ria-novosti-sled-opita-na-iran-da-zadarzhi-britanski-tanker-ot-pentagona-prizovaha-za-otvetni-deystviya.html", "text": "На опасността  за плаването в Ормузкия проток и другите международни морски пътища, минаващи край ирански териториални води, трябва да получи отговор от международната общност, това са обявили от Пентагона във връзка със съобщенията, според които ирански лодки са се опитали да задържат британски танкер, предава  “РИА Новости“ .  \r\nСпоред представителя на пресслужбата на централното командване на САЩ Бил Орбан, „световната икономика зависи от свободния поток на търговията и всички страни трябва да защитават и съхраняват това основно световно благоденствие“. \r\nПо-рано американски медии съобщиха, че пет ирански лодки са се опитали да пленят британски танкер, но са били отблъснати от фрегата, охраняваща морския съд. Данните все още не са официално потвърдени от Лондон или Техеран.   Цанко Цолов", "date": "2019.07.11", "title": "РИА Новости: След опита на Иран да задържи британски танкер: От Пентагона призоваха за ответни действия"}
{"url": "http://www.focus-news.net/news/2019/07/11/2679132/veliko-tarnovo-patyat-debelets-sredni-kolibi-elena-e-zatvoren-za-tir-ove-nad-10-tona.html", "text": "Пътят Дебелец-Средни колиби-Елена е затворен за ТИР-ове над 10 тона, съобщават за Радио „Фокус“ – Велико Търново то Областно пътно управление – Велико Търново. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Прохода на Републиката, но там остава в сила предупреждението за опасност от падащи камъни. \r\nЗатворена за движение е улица „Св. Климент Охридски“ във Велико Търново. В отсечката под крепостта Царевец тече укрепване на свлачище, което ще продължи до началото на септември, Обходният маршрут за Арбанаси и Горна Оряховица е по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел /двупосочно/. Трафикът в старата столица е натоварен. Настилките в града и областта са сухи, а времето – предимно ясно и слънчево. Интензивно е движението в района на двата пътни възела – Южен и Качица, по булевардите „България“ и „Никола Габровски“, както и в района на Беляковско шосе. Колони от автомобил са се образували и по ул. „Магистрална“ – част от път София – Варна.  \r\nЛуиза ТРАНЧЕВА", "date": "2019.07.11", "title": "Велико Търново: Пътят Дебелец-Средни колиби-Елена е затворен за ТИР-ове над 10 тона"}
{"url": "http://www.focus-news.net/news/2019/07/11/2679126/zam-ministar-atanas-zapryanov-shte-kupim-oshte-8-iztrebitelya-na-razsrocheno-plashtane.html", "text": "Ще купим още 8 изтребителя на разсрочено плащане. Това каза зам.-министърът на отбраната генерал-лейтенант  Атанас Запрянов в интервю за предаването  „Тази сутрин”  по  бТВ  във връзка със сделката за закупуване на изтребителите F-16. „Никой не си представя, че България ще има осем самолета. Говорим за бойна ескадрила от 16 самолета. Вторите осем ще ги купим при разсрочена схема на плащане, защото България вече ще има кредитна история. Това няма да бъдат нови 2 милиарда, защото голяма част от устройствата са доставени на първия етап”, обясни ген. Запрянов. Той уточни, че е рано да се говори каква ще бъде цената на вторите осем самолета.  \r\nЗам.- министърът разясни защо се е стигнало до по-ниска цена на сделката за закупуване на изтребителите F-16. „Пакетната цена на конгреса надхвърля пакета, който ние сме заявили. Когато се прави сравнение трябва да имаме предвид онзи пакет, който заявихме към Италия, Швеция и САЩ и който е по-малък от този, който конгресът ни обяви. По принцип той обявява много по-висок таван на възможност за закупуване. Това позволява по време на преговорите ние да увеличаваме този пакет”, поясни ген. Запрянов. \r\nПо думите му не трябва да се правят внушения, че взимаме самолети, които нямат никакви способности. Поискани са още един резервен двигател, както и повече бойни припаси. Атанас Запрянов допълни, че няма повод да се твърди, че сегашният пакет е коренно различен от този в началото на преговорите. \r\n„Единственото чувствително намаление на бройките на оръжията е на ракетите за близък бой, които от 24 са намалени на 12”, каза още зам.-министърът на отбраната. В хода на обучението в перспектива ще се наложи да се закупуват повече ракети, което е неизбежно, тъй като пилотите ще стрелят, поясни той. \r\n„Нито една държава не си купува пълен комплект от въоръжение, защото това е една инвестиция, която ние блокираме за дълго време, а те имат срок на годност и изискват техническо обслужване. Експертите прецениха, че този пакет, който искаме ние, не е пакет от такива количества, които да ни позволят да създаваме така наречените оперативни и технически запаси от оръжия”, обясни ген. Атанас Запрянов.", "date": "2019.07.11", "title": "Зам.-министър Атанас Запрянов: Ще купим още 8 изтребителя на разсрочено плащане"}
{"url": "http://www.focus-news.net/news/2019/07/11/2679131/the-guardian-london-potvardi-intsidenta-s-britanskiya-tanker-teheran-otreche-da-e-zamesen.html", "text": "Три ирански лодки са се „опитали да възпрепятстват“ британски петролен танкер в Персийския залив в сряда, което е довело до повишаване на напрежението в жизненоважния морски участък, пише вестник  Guardian .  \r\nИнцидентът се е случил край Ормузкия проток през който е преминавал морският съд „Британско наследство“. „В разрез с международните закони, три ирански лодки са се опитали да запречат хода на кораба „Британско наследство“ при Ормузкия проток“, разкри говорител на британското правителство рано сутринта в четъвъртък. Изданието уточнява, че по неофициална информация, първоначално се смяташе, че иранските лодки са пет.  \r\nСпоред официален Лондон, британският боен кораб „Монтроус“ е бил „принуден да се позиционира между иранските кораби и танкера и издаде вербално предупреждение“, към иранските лодки, които са се отдалечили.  \r\n„Разтревожени сме от тези действия и призоваваме иранските власти да работят за намалявне на напрежението в региона“, се казва още в официалното становище. По данни на ирански медии, Техеран е отрекъл да има общо с инцидента.   Цанко Цолов", "date": "2019.07.11", "title": "The Guardian: Лондон потвърди инцидента с британския танкер, Техеран отрече да е замесен"}
{"url": "http://www.focus-news.net/news/2019/07/11/2679133/denyat-11-yuli-v-svetovnata-istoriya.html", "text": "През 1700 г. в Берлин се открива Германската академия на науките. Франклин Делано Рузвелт става първият американски президент, който прекосява Панамския канал (1934). През 1942 г. по време на най-дългата бомбардировка във военната история 1750 британски самолета атакуват окупираното от Хитлеристка Германия полско пристанище Гданск. На тази дата през 1971 г. се състои премиерата на рок-операта “Исус Христос - суперзвезда” от Ендрю Лойд Уебър. На 11 юли 1995 г. в босненския град Сребреница е извършено най-голямото клане в Европа след Втората световна война, при което загиват около 8000 мюсюлмани. От 1987 г. с раждането на 5-милиардния жител на планетата, се отбелязва Световният ден на народонаселението. Наричат го още Ден на 5-те милиарда.  \r\n2018 г.  \r\nЗапочва двудневна среща на върха на НАТО в Брюксел. Президентът Румен Радев ръководи българската делегация. Сред обсъжданите теми са: финансовите средства, отделяни за отбрана от държавите-членки, изграждането на съвременни отбранителни способности, засилването на ролята на Алианса в борбата с тероризма, политиката на отворени врати на НАТО, както и развитието на отношенията НАТО-ЕС.  \r\n2018 г.  \r\nНАТО официално кани Македония за започване на преговори за членство в Алианса. Генералният секретар на Алианса Йенс Столтенберг заявява по време на срещата на върха в Брюксел, че вратите на НАТО са отворени и ще останат такива. Той казва още, че веднъж щом бъдат приключени всички национални процедури за финализиране на договора за името, Македония ще се присъедини към НАТО като 30-ти член. 2014 г.  \r\nОколо 30 украински войници и граничари загиват при обстрел от страна на руски сепаратисти с ракетна система „Град“ на граничен пункт по границата с Русия. 2013 г.  \r\nМинистър-председателят на Люксембург Жан-Клод Юнкер подава оставка. 2006 г.  \r\nНад 170 души загиват, а други 400 са ранени, в резултат на серия терористични атаки в Бомбай, столица на индийския щат Махараштра. Взривовете са избухнали в пътнически влак и на няколко железопътни гари в града. 2006 г.  \r\nНа гробището в Мемориалния център в Поточари е отбелязана 11-тата годишнина от клането в Сребреница и са погребани 505 идентифицирани жертви, убити през юли 1995 г. Религиозният лидер на мюсюлманите в Босна мюфтията Мустафа Черич извършва религиозен обред пред около 20 000 души, сред които за първи път е и главният прокурор на Трибунала в Хага Карла дел Понте. Пред журналисти Дел Понте заявява, че е дошла в Поточари заради жертвите, но и заради онези, които са преживели “ужасния геноцид”. В Поточари присъстват и държавни представители на Босна и Херцеговина, чуждестранни посланици, политически и военни представители на международната общност и други. 1996 г.  \r\nМеждународният трибунал за бивша Югославия издава заповед за арестуването на босненските сръбски лидери Радован Караджич и Ратко Младич по обвинения в геноцид и военни престъпления. Трибуналът за престъпления, извършени в бивша Югославия е създаден през 1993 г. Официалното му наименование е “Международен трибунал за обвинение на хората отговорни за сериозните нарушения на международното хуманитарно право, извършени на територията на бивша Югославия след 1991 г.” Намира се в град Хага, Холандия. 1995 г.  \r\nВ босненския град Сребреница е извършено най-голямото клане в Европа след Втората световна война, при което загиват около 8000 мюсюлмани. На 11 юли 1995 г. започва едноседмичната кампания на етническо прочистване на босненски мюсюлмани в Сребреница, Източна Босна. В града, поставен тогава под протектората на ООН и обявен за зона за сигурност, армията на босненските сърби нахлува в мюсюлманския анклав и след превземането му, извършва масово клане. В резултат на кампанията 8000 души (предимно мъже и момчета) загиват или изчезват, други 25 - 30 хиляди, предимно жени и деца, са депортирани. 15 000 жители на Сребреница успяват да се спасят преди това. Клането се определя като най-голямото престъпление и нарушаване на човешките права в Европа след Втората световна война. Международният трибунал за военни престъпления в Хага постановява, че масовото унищожаване на мюсюлманите в Сребреница през 1995 г. има характера на геноцид. За директно отговорни за кланетата са смятани бившият политически и военен лидер на босненските сърби Радован Караджич и генерал Ратко Младич, обвинени на два пъти за военни престъпления в бивша Югославия (за обсадата на Сараево и за избиването на хиляди мюсюлмани в Сребреница). 1987 г.  \r\nОт 11 юли 1987 г., с раждането на 5-милиардния жител на планетата, се отбелязва Световният ден на народонаселението. Наричат го още Ден на 5-те милиарда. 1982 г.  \r\nНа финала на Световното първенство по футбол в Испания, отборът на Италия побеждава ФРГ с 3:1 и става световен шампион. \"Златното момче\" на италианския футбол става Паоло Роси. 1971 г.  \r\nСъстои се премиерата на рок-операта “Исус Христос - суперзвезда” от Ендрю Лойд Уебър и Тим Райс. През годините получава множество награди и предизвиква множество спорове както сред критиците, така и сред религиозни групи. 1970 г.  \r\nОткрит е първият тунел под Пиринеите, свързващ Франция и Испания. 1942 г.  \r\nПо време на най-дългата бомбардировка във военната история 1750 британски самолета атакуват окупираното от Хитлеристка Германия полско пристанище Гданск. 1941 г.  \r\nПриет е Закон за данък върху еврейското имущество. Еврейският въпрос е условно обозначение на расовата и етническата дискриминация спрямо еврейското население в Европа в навечерието и по време на Втората световна война 1939–1945. Проповядва се най-открито от немските националсоциалисти. След идването на А. Хитлер на власт в Германия (1933 г.) става и официална държавна доктрина. Под натиска на Берлин антиеврейската политика се възприема и от редица европейски държави, сред които и България. На 24 декември 1940 г. правителственото мнозинство в XXV Народно събрание гласува специален Закон за защита на нацията, чрез който се регламентира лишаването на българските евреи от граждански и политически права, отстраняването им от стопанския живот на страната и отчуждаването на имуществата им. След като България подписва тристранния пакт (1 март 1941 г.), тя е подложена на още по-голям натиск от страна на хитлеристка Германия. От началото на 1942 г. годното за физическа работа еврейско население е разпределено принудително в работни групи и изпращано на обекти, където се изисква упражняването на тежък физически труд. Пристъпва се и към непосредствени мерки за ликвидиране на българските евреи. На 22 февруари 1943 г. е сключено специално споразумение между пълномощника на Гестапо Т. Данекер и комисаря по еврейските въпроси на България Ал. Белев за депортиране на 20 000 души в лагерите на смъртта. Междувременно в столицата и други градове на страната непрестанно се предприемат нападения и погроми над еврейски домове и цели махали от лумпенизирани елементи – членове и съмишленици на Съюза на българските национални легиони, на Всебългарския съюз \"Отец Паисий\" и др. От друга страна, против Закона за защита на нацията, както и срещу предприетите дискриминационни действия срещу българските евреи, надигат глас видни обществени и културни дейци – Я. Сакъзов, Д. Казасов, Л. Стоянов и др. В протестната акция се включват и видни представители на Българската православна църква – митрополитите Стефан Софийски и Кирил Пловдивски, както и цели обществени организации – Съюзът на адвокатите, Съюзът на лекарите, Съюзът на художниците и др. При тази обстановка цар Борис III и тогавашното правителство на професор Богдан Филов не се решават да изпълнят постигнатата договореност с Берлин. Като \"компромисен вариант\" е възприето депортирането на евреи само от новоприсъединените земи в Беломорието и Тракия. През март 1943 г. под предлог за прехвърлянето им във вътрешността на България 11 836 души евреи са отведени до дунавските пристанища и от там отправени за концентрационните лагери. Разработва се и нов план за допълнително депортиране на още 8560 души евреи. Неговата реализация не се осъществява поради острата протестна вълна, в която се включват и някои дотогавашни правителствени симпатизанти – Димитър Пешев, подпредседател на Народното събрание, и др. Те обаче набързо са свалени от заеманите от тях постове. Друг съществен фактор, който попречва за изпращането на новата група български евреи към Полша, е настъпилият обрат в хода на Втората световна война. Войските на Вермахта през 1943 г. и 1944 г. търпят тежки поражения не само на Източния, но и по другите фронтове. Между стъпките, които предприема дошлото на власт в началото на септември 1944 г. правителство на Константин Муравиев, е и отмяната на антисемитското законодателство в страната. На практика обаче действителното възстановяване на гражданските и политическите права на еврейското население в България настъпва след политическата промяна на 9 септември 1944 г. 1934 г.  \r\nФранклин Делано Рузвелт става първият американски президент, който прекосява Панамския канал. Франк Рузвелт е ХХХІІ президент на САЩ. Роден е на 30 януари 1882 г. в Ню Йорк. Член е на Демократическата партия. Завършва Харвардския университет през 1904 г. и Юридическия факултет на Колумбийския университет през 1907 г. От 1910 г. е сенатор от щата Ню Йорк. Рузвелт заема и отговорни постове в различни фирми и банки от 1921 г. до 1933 г. През 1921 г. заболява тежко и остава инвалид, но това не възпрепятства активната му политическа дейност. През 1928 г. е избран за губернатор на щата Ню Йорк. Усъвършенства значително трудовото законодателство на щата. През 1933 г. е избран за президент на САЩ, след което е преизбиран през 1936 г., 1940 г. и 1944 г. Рузвелт отменя сухия режим и успява да възпрепятства световна икономическа криза (1929-1933 г.), от която най-много негативи поема САЩ. Политиката му е определяна като \"Нов курс\". Рузвелт провежда система от реформи, чрез които ликвидира последствията от икономическата криза чрез засилване на държавното участие в икономиката на страната. Прокарва закон за социалното застраховане, закон за трудовите отношения. Остава в историята като демократ, привърженик на мирното съвместно съществуване. След началото на Втората Световна война поддържа Англия и Франция срещу Германия. През март 1941 г. по негово предложение Американският конгрес приема закон за даване на заем или под наем на оръжие, боеприпаси, стратегически суровини, продоволствие и други материали на страните, участващи във войната против Хитлеристка Германия. Рузвелт участва при изработването на Атлантическата харта (1941 г.), в Техеранската (1943 г.) и Кримската (февруари 1945 г.) конференции. Умира малко преди края на Втората световна война на 12 април 1945 г. в Уорм Спрингс, Джорджия. 1921 г.  \r\nСлед активната намеса на Червената армия, Монголия става втората социалистическа държава в света. 1903 г.  \r\nВ ирландския град Корк се провеждат първите състезания на яхти с парен двигател. 1804 г.  \r\nПровежда се най-знаменитият дуел в историята на САЩ. Вицепрезидентът Аарон Бер смъртоносно ранява първия финансов министър на страната Александър Хамилтън. 1700 г.  \r\nВ Берлин се открива Германската академия на науките. 1613 г.  \r\nКоронясан е Михаил Романов - създател на последната династия, управлявала Русия до революцията през 1917 г. 1533 г. > \r\nПапа Климент VІІ отлъчва от църквата английския крал Хенри VІІІ. В отговор крал Хенри VІІІ обявява създаването на самостоятелна английска църква. \r\nКарл IV е избран за император на Свещената Римска империя. \r\nРоден е мексиканският футболист Уго Санчес. Дебютира през 1977 г. Привлечен е в испанския “Атлетико”, където играе до 1985 г. Същата година става голмайстор на испанския шампионат и е определен за Спортист № 1 на страната си. От сезона 1985 - 1986 г. Санчес играе в “Реал” Мадрид, с който печели 5 титли на Испания, 2 пъти е носител на Купата на страната, а през 1986 г. и на Купата на УЕФА, още 4 пъти е голмайстор на испанската лига. През 1990 г. спечелва “Златната обувка” за най-добър реализатор в Европа. Санчес взема участие в 3 световни първенства. \r\nРоден е Джон Куинси Адамс - американски политик и VI президент на САЩ. Той е второ дете и най-голям син на втория президент на САЩ Джон Адамс. През 1787 година завършва право в Харвард и работи като адвокат в Бостън. През 1797 година става посланик на САЩ в Прусия, където остава до 1801 г. През 1803 година е избран в Сената, но напуска преди края на мандата си. През 1809-1814 г. е посланик в Русия; участва в преговорите в Гент за края на войната с Великобритания. През 1815-1817 г. е посланик във Великобритания, а след завръщането му е назначен за държавен секретар на президента Мънро. През 1825 е избран за президент на САЩ като мандата му продължава до 1829 г. \r\nВ Кордова е роден испанският поет Луис де Гонгора-И-Арготе (1561 - 1627). Единственият негов сборник \"Съчинения в стихове от испанския Омир\" излиза в годината на смъртта му - 1627. Той е представител на барока. Създава школа, известна под името гонгоризъм. Усложнява синтаксиса, претрупва стиховете с митологични образи, неологизми, сложни метафори, перифрази. \r\nВ Юлбъри, близо до Оксфорд, умира английският археолог Артър Еванс (1851 - 1941). От 1899 г. до 1930 г. извършва разкопки на остров Крит, където открива развалините на двореца в Кносос и изучава подробно културата от бронзовата епоха (дворцовия и стопанските комплекси, произведения на изкуството, глинени таблички с пиктографско линейно писмо). Еванс нарича тази култура минойска и определя нейните периоди. На базата на археологическите данни, реконструира държавния строй, религията и етапите от развитието на критското общество. \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.11", "title": "Денят 11 юли в световната история"}
{"url": "http://www.focus-news.net/news/2019/07/11/2679134/kardzhali-vavedeno-e-vremenno-ogranichenie-za-dvizhenie-na-mps-nad-12-tona-po-patya-zornitsa-beli-plast-stremtsikardzhali.html", "text": "Въведено е временно ограничение за движение на МПС над 12 тона по пътя Зорница-Бели пласт- Стремци–Кърджали Това съобщиха за  Радио „Фокус“  от ОПУ-Кърджали. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС, в срок до 31 декември 2019 г. \r\nИзвършват се ремонтни дейности по пътя II-59 от Крумовград до граница област Хасково. Движението от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи в срок до края на годината. \r\nОграничено е движението на тежки автомобили над 15 т по път Черноочене – Кърджали само в посока от Черноочене към Кърджали. Обходните маршрути са за: \r\n - направление Хасково – Кърджали: път І-5, път ІІІ-505 с. Манастир, път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 с. Манастир, път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 с. Манастир, път ІІІ-507 Г.Войводино – Мост – Чифлик – Кърджали \r\nНа 14 юли изтича срокът, в който по  устройствения проект на обект по път І–5 „Обходен път на град Кърджали“ участък от км 334 + 447 до км 349 + 422 могат да се подават писмени възражения до дирекция “АСУТ”.  \r\nДарина ДЕЕНИЧИНА", "date": "2019.07.11", "title": "Кърджали: Въведено е временно ограничение за движение на МПС над 12 тона по пътя Зорница-Бели пласт- Стремци–Кърджали"}
{"url": "http://www.focus-news.net/news/2019/07/11/2679120/makfaks-makedoniya-loshoto-vreme-na-balkanite-padnali-darvenata-nanesoha-shteti-na-kampping-v-rayona-na-prespa.html", "text": "Лошото време и силният дъжд не подминаха и югозападната ни съседка, като от полицията в Преспанския регион обявиха, че има паднали дървета в къмпинг „Крани“, предава македонската агенция  “Макфакс“ . Няколко души са пострадали, след като дърво е паднало върху тяхната палатка, но никой не е сериозно ранен.  \r\nЗаради бурите в страната има места с прекъснало електрозахранване. Най-лошо е положението в селата Долно Дупени, Сливница и Любойно. Без ток са освен това и други преспански села – Претор и Наколец.  \r\nВ четвъртък времето в Северна Македония ще бъде облачно, като вечерта е възможно да превали. По-лоши метеорологични условия се очакват в югозападната част на страната, най-вече около Охрид и Преспа.     Цанко Цолов", "date": "2019.07.11", "title": "„Макфакс“ (Македония): Лошото време на Балканите: Паднали дървената нанесоха щети на къмппинг в района на Преспа"}
{"url": "http://www.focus-news.net/news/2019/07/11/2679136/plovdiv-zhena-e-postradala-pri-pozhar-v-kashta-v-karlovskoto-selo-rozino.html", "text": "Жена е пострадала при пожар в къща в село Розино. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. Сигналът за възникнали пламъци е получен в 13.06 часа вчера. На мястото на произшествието е изпратен един противопожарен автомобил с трима пожарникари от Районната служба „Пожарна безопасност и защита на населението“ в Карлово. В резултат на пожара е пострадала жена, която е с леки изгаряния по краката. Тя е откарана е от екип на Центъра за спешна медицинска помощ в МБАЛ „Пловдив“. Вследствие на пожара са унищожени 2 броя мебели, опушени са 40 кв. м. стени.  \r\nТони МИХАЙЛОВ", "date": "2019.07.11", "title": "Пловдив: Жена е пострадала при пожар в къща в карловското село Розино"}
{"url": "http://www.focus-news.net/news/2019/07/11/2679135/shumen-suhi-i-normalno-prohodimi-sa-ptishtata-v-oblastta.html", "text": "Сухи и нормално проходими са пътищата в област Шумен, предаде репортер на  Радио „Фокус“- Шумен . Времето е слънчево, видимостта е добра. Върбишки проход е затворен за всички пътни превозни средства, Ришки проход е отворен без ограничения. Работи се по асфалтовата настилка в участъка Векилски – Никола Козлево от км 0 до км 12 и в  участъка Цани Гинчево – Никола Козлево от км 8 до км 16. Ремонтни дейности на асфалтовата настилка, както и ръчно косене на храсти и треви се прави в участъка Каспичан – граница с област Варна при км 375 . По главен път І-2 Русе-Цар Калоян-Разград-Шумен-Девня-Варна, на територията на област Шумен движението в участъка Каспичан – граница с област Варна от км 133 до км 146 се осъществява с повишено внимание поради полагане на хоризонтална маркировка и частични ремонтни дейности на асфалтовата настилка. Участъкът е сигнализиран с пътни знаци. \r\nИвелина ИВАНОВА", "date": "2019.07.11", "title": "Шумен: Сухи и нормално проходими са птищата в областта"}
{"url": "http://www.focus-news.net/news/2019/07/11/2679137/denyat-11-yuli-v-balgarskata-istoriya.html", "text": "На 11 юли 811 г. многобройна византийска войска, водена от император Никифор I Геник нахлува в България, преминавайки от юг през проходите на Стара планина, като разбива българския отряд, охраняващ граничните теснини. По нареждане на хан Крум българската войска се оттегля в планината. Военният епизод завършва с битката във Върбишкия проход и поражението на византийците, дни по-късно. На тази дата през 1773 г. в хода на Руско-турската война (1768 - 1774 г.) руските войски, командвани от генерал Петър Александрович Румянцев-Задунайски, преминават на юг от р. Дунав. Целта на генерал Румянцев е да разгроми основните турски сили разположени в Шуменската крепост, но опитът на руската армия да настъпи в тази посока се проваля.1829 г. - в хода на Руско-турската война (1828-1829 г.) руски отряди овладяват Месемврия (днес Несебър) и Анхиало (днес Поморие).    2017 г.  \r\nПрезидентът на Република България връчва Орден „Св. св. Кирил и Методий” I степен на Томас ван Орсхот, извънреден и пълномощен посланик на Кралство Нидерландия в Република България, „за неговите изключително големи заслуги за укрепването и развитието на двустранните отношения между Република България и Кралство Нидерландия“ 1991 г.  \r\nПубликувано е обръщение на президента Желю Желев по повод новата конституция. Според него тя е несъвършена, но е основа за осъществяване на демократичните процеси в България. Конституцията е основният закон на всяка държава, който урежда политическата, икономическата и социалната система. Конституцията е правна основа на законодателната дейност и на цялото законодателство. В историческото си развитие България има 4 конституции: Конституция на Българското княжество, изработена от Учредителното събрание в Търново през 1879 г., поради което е известна като Търновска конституция; Конституция на Народна република България – 1947 г., известна още като Димитровска конституция; Конституция на Народна република България – 1971 г., известна още като Живкова, и Конституция на Република България, изработена от VII Велико народно събрание – 1991 г. 1979 г.  \r\nВ периода 9 – 11 юли Тодор Живков е на приятелско посещение в Турция. 1969 г.  \r\nВ периода 8 - 11 юли на официално посещение в България е първият секретар на ЦК на Унгарската социалистическа работническа партия Янош Кадар. 1953 г.  \r\nПровежда се пленум на ЦК на БКП, който привежда политическата и икономическата политика на партията към идващите от Москва нови инструкции след смъртта на Сталин (5 март 1953 г.) и отстраняването на Лаврентий Берия. Те са за снижаване темповете на индустриализация, насочване на значителна част от капиталовложенията към селското стопанство с цел да се постигне подем в него и оттам да се подобри жизненото равнище, силно влошено след годините на ускорена индустриализация. Предвижда се увеличаване на продукцията за широко потребление и снижаване на цените. Спира се форсирането на кооперирането в селското стопанство, като към момента задачата е да се стабилизира постигнатото. Пленумът решава от трудовите лагери (ТВО) да се освободят всички, с изключение на \"най-опасните за социалния ред елементи\", и да се обсъди необходимостта от съществуването на лагерите. На 5 август 1953 г. след решението на пленума на ЦК на БКП от 11 юли същата година министърът на вътрешните работи Георги Цанков издава заповед за освобождаване от лагера в Белене на 858 души от категорията \"политически\". В лагера остават още 1055 души, от които 181 са за криминални престъпления. 1944 г.  \r\nВ хода на Втората световна война (1939–1945 г.) под натиска на правителството немското нападателно оръжие е изтеглено от българска територия. 1913 г.  \r\nВ периода 28 юни – 11 юли след Балканската война (1912-1913 г.) и в навечерието на Междусъюзническата война – 1913 г. (Втора балканска война) Румъния обявява война на България. 1911 г.  \r\nВоенното министерство се преименува в Министерство на войната. Военното министерство е създадено с княжески указ от 17 юли 1879 г. Според Привременното положение за българската войска от 17 декември същата година изпълнителната власт по военното управление принадлежи на военния министър, който действа под надзора и ръководството на княза. Във Военното министерство се съсредоточават управлението и командването на войските, щабовете и военните учреждения. Организационната структура на Военното министерство от 1879 г. до 1911 г. търпи непрекъснати промени. В началото на ХХ в. (според Закона за устройството на въоръжените сили на България от 1903 г.) тя придобива следния вид: Щаб на армията с оперативно, военно-инженерно и мобилизационно отделение, картографска и топографска част, административна и военностроителна част, инспектор на пехотата, Артилерийска инспекция, Кавалерийска инспекция и военносъдебна част. През 1905 г. при военния министър се създава Военен съвет със съвещателни функции. Има за задача да разглежда въпроси от законодателен и административен характер. 1884 г.  \r\nСъставено е Правителство на България, начело с Петко Каравелов. 1842 г.  \r\nЗа да се избегнат дипломатическите усложнения с Високата порта, Йоанис Ризос, гръцки министър на външните работи, нарежда на Александър Маврокордато, гръцкия пълномощен министър в Цариград, да освободи и изпрати в чужбина Георги Раковски след пристигането му в турската столица. \r\nГеорги Стойков Раковски е пръв идеолог на националното революционно движение, писател, публицист, етнограф. Роден е в Котел през февруари 1821 г. в будно търговско-занаятчийско семейство. Учи в родния си град, в Карлово и в гръцкото училище в Куручешме край Цариград. Там се свързва с дейци на движението за църковна свобода. През 1841 г. в Браила подготвя масово въоръжено нахлуване в България. На 10 февруари 1842 г. бунтът е разкрит от румънската полиция, другарите му са арестувани, а той успява да се укрие. След като научава за арестите, той се предава на руския консул в Браила, който от своя страна го предава на румънските власти. На 14 юли е осъден на смърт, но понеже е гръцки поданик, трябва да бъде изпратен през Цариград в Атина, за да бъде изпълнена присъдата. Гръцкият посланик в Цариград Ал. Маврокордатос вместо за Атина тайно го изпраща във Франция - Марсилия. През 1860 г. се установява в Белград. Там съставя \"План за освобождението на България\" и \"Статут за едно Привременно българско началство в Белград\". В плана застъпва идеята за всеобщо въстание на всички българи. Според плана в България трябва да бъдат създадени тайни комитети. Поради това той организира и ръководи в Белград Първата българска легия (1862 г.). Работи за създаване на съюз на балканските християнски народи за борба срещу турското робство (1863 г.), основава сред българските емигранти революционна организация \"Върховно народно българско тайно гражданско началство\" (1866 г.), разработва \"Привременен закон за народните горски чети за 1867-о лето\". Умира през 1867 г. от туберкулоза край Букурещ. 1829 г.  \r\nВ хода на Руско-турската война (1828 - 1829) руски отряди овладяват Месемврия (днес Несебър) и Анхиало (днес Поморие). През ХVІІІ и ХІХ в. Русия води поредица войни с Османската империя. В резултат на войните от 1710 - 1713 г., 1735 - 1739 г., 1768 - 1774 г. и 1787 - 1791 г. Русия се превръща в черноморска държава и укрепва своите позиции на Балканите. С войните през XIX в. (1806 - 1812 г., 1828 - 1829 г. и 1877 - 1878 г.) тя се стреми да утвърди своето влияние на Балканите, но и да завладее Проливите. Проведените войни допринасят за освобождаването на балканските народи. През избухналата през 1828 г. нова Руско-турска война руското командване е възложено на полк. Ив. П. Липранди. В корпуса на Липранди се стичат около 1500 български бежанци от Влашко, Молдова и Бесарабия. 1773 г.  \r\nВ хода на Руско-турската война (1768 - 1774) руските войски, командвани от генерал Петър Александрович Румянцев-Задунайски, преминават на юг от р. Дунав. Целта на генерал Румянцев е да разгроми основните турски сили разположени в Шуменската крепост, но опитът на руската армия да настъпи в тази посока се проваля.На 3 октомври 1768 г. подтикван от френския посланик в Цариград Шарл дьо Вержен, султан Мустафа III (1757 - 1774) обявява война на Русия. Като повод за войната служи намесата на Русия в полските дела, но целта на Високата порта е да възвърне влиянието и престижа си като европейска сила. В хода на бойните действия руската армия, командвана от генерал Румянцев, успява да се прехвърли на юг от р. Дунав, нанасяйки поредица от поражения на турските войски. Войната от 1768-1774 г. променя политическото статукво в Европейския югоизток, като политическото влияние на Русия върху балканските християнски народи нараства неимоверно. \r\nГраф Петър Александрович Румянцев-Задунайски (1725 - 1796) е руски фелдмаршал. Отличава се в Седемгодишната война и става губернатор на Малорусия (днешна Украйна). Във войната с Турция от 1768-1774 г. е главнокомандващ на руските войски, спечелва битката при Кагул и налага на Турция Кючуккайнарджанския мир. Взема участие и в следващата война с Турция (1787-1791 г.), обсажда крепостта Силистра и след това Варна, без да успее да ги превземе. През 1794 г. ръководи похода на Суворов срещу поляците. Фелдмаршалския си жезъл и титлата Задунайски получава след сключването на мира в Кючук Кайнарджа. На тази дата са родени: 1964 г.  \r\nРоден е Княз Кирил Преславски, херцог Саксонски (Сакс-Кобург-Гота) – син на Симеон II, кръстен е на чичо си (принц Кирил). Завършва теоретична и квантова физика в Принстънския университет. Специализира финаси, живее и работи в Лондон като банков експерт в централите на финансова къща “Лемън Брадърс” в Ню Йорк и Лондон (1991-2001 г.). Икономист е в лондонската фирма “Джи Ел Джи партнърс”, ръководител е на отдел за разпределение на инвестициите (от януари 2001 г.). Създател е на “Bulgarian City Club” (български клуб в Лондонското сити). Съветник е на българския президент Петър Стоянов по макроикономика (1997-2001 г.). Женен е за изкуствоведката Росарио Надал-и Фустер-Луигдорфила, от която има 3 деца – Мафалда, Олимпия и Тасило. 1939 г.  \r\nВ с. Видима, Ловешка област, е роден писателят Марко Семов (1939 - 2007). Марко Семов е есеист, публицист, народопсихолог. Завършва ВИИИ в София (1962). Работи като литературен сътрудник във в-к “Работническо дело” (1962 - 1972), главен редактор в Комитета за радио и телевизия (1972 - 1982), заместник-главен редактор на в-к “Работническо дело” (1982 - 1984). Наблюдател е по вътрешнополитически въпроси в Комитета за радио и телевизия (1984 - 1989). Защитава докторска дисертация на тема “Народопсихологията в творчеството на Захари Стоянов, Антон Страшимиров и Иван Хаджийски” (1984). Професор е в Софийски университет “Св. Климент Охридски” (1985). Изследва динамиката на обществените процеси и влиянието им върху душевността и морала на съвременния българин. Широк отзвук получават неговите пътеписни книги. Автор е на първия учебник по народопсихология (1993). Съчинения: “Колелото на историята” (1970), “Тридесет и три крачки към зрелостта” (1974), “Силуети по магистралата” (1975), “Шарени сенки” (1978), “По стъпалата на живота” (1979), “Четиридесет крачки зрелост” (1981), “Земя и обич” (1982), “Мисли насаме” (1982), “Душевност и оцеляване” (1982), “За Япония като за Япония” (1984), “Трите ключа” (1985), “Баба знае две и двеста” (1985), “Фул Макс” (1986), “Монголия, каквато ще я помня” (1986), “От зимата нататък” (1988), “Там, гдето” (1990), “И за Америка като за Америка” (1991), “Бизнес и морал” (1992). Автор е на сценарий за филма “Синята лампа”. Умира на 11 януари 2007 г. в София. 1901 г.  \r\nРоден е Илия Бешков (1901 - 1958), художник, карикатурист. От 1940 г. е професор във Висшия институт за изобразително изкуство \"Н. Павлович\". Един от най-добрите български илюстратори и карикатуристи. Оформя и илюстрира над 60 книги, пише прозаични откъси, психологически портрети, есета, мисли за изкуството и живота (\"Словото на Бешков\", сб., 1965 г.). Умира на 23 януари 1958 г. 1864 г.  \r\nВ с. Николаевка, Варненско, е роден Петър Дънов - Учителя (1864 - 1944). Петър Николаев Дънов е български богослов, основател на учението дъновизъм. Син е на свещеник. Завършва гимназия във Варна. Следва богословие и медицина в Америка (1888). След като се завръща в България, се занимава с френологични изследвания, после се отдава на чисто духовна работа – проповед и живот в съгласие със своите схващания. Към 1918 г. основава Бялото братство. Представя се за един от мировите учители, които се появяват на всеки 2000 години, за да обновят света чрез учението си. Автор е на книгата \"Науката и възпитанието. Началата на човешкия живот\", част І (1896 г.; ІІ издание – 1949 г.) и на множество беседи.  Умира на 28 декември 1944 г. в София. На тази дата умират: 1925 г.  \r\nВ София е убит публицистът Никола Габровски (1864 - 1925). Той е един от основателите на Българската работническа социалдемократическа партия (БРСДП) (1891). Роден е на 6 септември 1864 г. в Търново (дн. Велико Търново). Редактира и издава \"Българска социалдемократическа библиотека\" и вестник \"Работник\" (1892 - 1894). Народен представител е от листата на БРСДП (1894 - 1900 г., 1902 - 1903 г.). През 1914 г. преминава към социалдемократите – тесни социалисти. Автор е на статии по проблеми на българското работническо и социалистическо движение. През 1919 - 1923 г. е народен представител от листата на тесните социалисти. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.11", "title": "Денят 11 юли в българската история"}
{"url": "http://www.focus-news.net/news/2019/07/11/2679138/roditeli-na-onkobolni-detsa-izlizat-na-protest.html", "text": "Родители на деца болни от онкологични заболявания излизат на протест пред Здравното министерство, предаде  БНТ . Те настояват за по-лесен достъп до лекарства и твърдят, че след закриването на Фонда за лечение на деца в чужбина, достъпа до животоспасяващите медикаменти е много сложен. \r\nСлед среща вчера, Министерството на здравеопазването обеща облекчен режим за онкологичните лекарства, който да започне да действа до края на юли. \r\nСега родителите чакали за одобрение повече от месец, заради тромави процедури на Здравната каса.", "date": "2019.07.11", "title": "Родители на онкоболни деца излизат на протест"}
{"url": "http://www.focus-news.net/news/2019/07/11/2679128/valeri-simeonov-nfsb-problemat-ne-e-koy-shte-rakovodi-pg-na-obedineni-patrioti-a-dali-tya-shte-ima-deynost.html", "text": "Проблемът не е кой ще ръководи ПГ на „Обединени патриоти“, а дали тя ще има дейност. Това каза лидерът на НФСБ Валери Симеонов в „Сутрешен блок“ по  БНТ  във връзка с промените в ръководството на ПГ на \"Обединени патриоти\". Попитан дали смяната на Волен Сидеров е краят на „Обединени патриоти“, Симеонов обясни: „Такива категорични твърдения не бих подкрепил по никакъв начин. Действително става въпрос за една формална промяна, която узаконява, или финализира един процес, който за съжаление продължава две години. Групата, особено последната година, година и половина реално няма съвместен общ живот. Тя представлява механичен сбор от три партии. Не мисля, че някакви новини има тук. Нормално и естествено беше да се опитаме да направим някакво оздравяваме. Да предприемем мерки, за да може тази група да се опита да има единен живот“,  обясни още Симеонов.  \r\nСпоред Симеонов може би в личен план смяната на Волен Сидеров е голяма драма за него. „Странно, но той явно държи на тази позиция. Той трябва също да е благодарен, че се освобождава от един тежък ангажимент, който не можеше да изпълнява повече от година, година и половина. Не мисля, че постът, който заема един човек би трябвало да определя неговото самочувствие“, посочи още лидерът на НФСБ.  Според него в групата има сериозни проблеми. „Те са показателни не само от отделните изявления основно на лидера на Атака и хора от парламентарната група по отношение на дейността на вицепремиери, които участват в правителството. Те са видими и от това, че много често в зала по един и същи законопроект, или по един и същ въпрос се гласува противоречиво. Проблемът не е кой ще ръководи групата, а дали тя ще има дейност“, каза лидерът на НФСБ. По думите му тази група е създадена за работа, но за съжаление не работи. Симеонов обясни, че в продължение на 10 месеца до 14 февруари Сидеров е присъствал 4 % от времето, когато парламентът е заседавал.", "date": "2019.07.11", "title": "Валери Симеонов, НФСБ: Проблемът не е кой ще ръководи ПГ на „Обединени патриоти“, а дали тя ще има дейност"}
{"url": "http://www.focus-news.net/news/2019/07/11/2679139/reuters-tsenata-na-petrola-dostigna-nay-visokata-si-tochka-ot-shest-sedmitsi-nasam.html", "text": "Цената на петрола достигна най-високата си точка от шест седмици насам в четвъртък след съобщенията за бурята, която се образува в Мексиканския залив, което заплашва добива на суров петрол, предава  Reuters . В същото време информацията за инцидента с британски петролен танкер в района на Персийския залив също е повлияла на цената на суровината. \r\nЦената на петрола с марка „Брент“ се е повишила с 4,4%, докато американският Междинен Западен Тексас (WTI) отчита покачване с 4,5%.  \r\nЗаради зараждащата се в Мексиканския залив тропическа буря „Бари“, американските производители на петрол съкратиха почти с 1/3 добива в региона поради опасенията от щети, които заформящото се лошо време може да причинят.    Цанко Цолов", "date": "2019.07.11", "title": "Reuters: Цената на петрола достигна най-високата си точка от шест седмици насам"}
{"url": "http://www.focus-news.net/news/2019/07/11/2679140/komisiyata-po-kulturata-i-mediite-shte-izslusha-nominiranite-ot-narodnoto-sabranie-kandidati-za-chlen-na-sem.html", "text": "Депутатите от Комисията по културата и медиите ще изслушат номинираните от парламента кандидати за член на Съвета за електронни медии на мястото на Иво Атанасов, чийто мандат изтича този месец. Това става ясно от  дневния ред за работа на комисията . Председателят на комисията Вежди Рашидов предлага, от името на ГЕРБ, Галина Георгиева, която към момента работи в ПРОФОН. От БСП  за поста предлагат директорът на „Маркетинг и реклама“ на НДК Ия Петкова-Гурбалова. \r\nСъветът за електронни медии се състои от петима членове, от които трима се избират от Народното събрание, а двама се назначават от президента. Мандатът им е 6-годишен. Заседанието на парламентарната комисия по култура и медии ще започне в 14.30 часа в зал 356 в сградата на Народното събрание на пл. „Княз Александър I“ №1.", "date": "2019.07.11", "title": "Комисията по културата и медиите ще изслуша номинираните от Народното събрание кандидати за член на СЕМ"}
{"url": "http://www.focus-news.net/news/2019/07/11/2679141/kyustendil-remontni-deynosti-se-izvarshvat-po-patya-za-osogovska-planina.html", "text": "Ремонтни дейности се извършват по пътя за Осоговска планина. Това съобщи за  Радио „Фокус” – Кюстендил  дежурният в Областно пътно управление – Кюстендил. В участъка от Кюстендил до местността Трите буки се почиства водосток. Мястото е сигнализирано с пътни знаци. Срокът е до 12 юли. Поради ремонт на асфалтовата настилка водачите на моторни превозни средства трябва да се движат с повишено внимание по пътя между селата Драговищица и Трекляно. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срокът е до 31 юли. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 17 септември 2019 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2019.07.11", "title": "Кюстендил: Ремонтни дейности се извършват по пътя за Осоговска планина"}
{"url": "http://www.focus-news.net/news/2019/07/11/2679142/smolyan-normalno-se-osashtestvyava-preminavaneto-prez-granichen-punkt-zlatograd.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.07.11", "title": "Смолян: Нормално се осъществява преминаването през граничен пункт „Златоград“"}
{"url": "http://www.focus-news.net/news/2019/07/11/2679145/prague-daily-monitor-badeshteto-na-antarktika-be-obsadeno-na-konferentsiyata-v-praga.html", "text": "За първи път в историята, Прага бе домакин на Консултативната среща на договора за Антарктика, ежегодна конференция, която е концентрирана върху запазването на околната среда, последиците от Туризма и сътрудничеството по време на проучването на Белия континент, това съобщава чешкото издание  Prague Daily Monitor . На събитието присъстваха представители от 29 страни, които заедно са поели грижата за Антарктика.  \r\nСпоред чешкия представител и участник в конференция Павел Каплер, Антарктика, чрез нейното разположение на Южния полюс, играе изключително важна роля в климатичната система на земята. „Белият цвят на континента отразява слънчевата светлина, особено по време на лятото в Южното полукълбо,“ заяви изследователят. Антарктика служи като един „гигантски охладител за Земята“, категоричен е Каплер.   \r\nТъй като тази година се навършва 60-годишнината от първоначалното сключване на споразумението, участващите в него държави ще излязат с декларация в края на конференцията, в която ще потвърдят ангажимента си за опазване на Антарктика.   Цанко Цолов", "date": "2019.07.11", "title": "Prague Daily Monitor: Бъдещето на Антарктика бе обсъдено на конференцията в Прага"}
{"url": "http://www.focus-news.net/news/2019/07/11/2679146/burgas-mokri-sa-patnite-nastilki-v-oblastta.html", "text": "Мокри са пътните настилки на територията на област Бургас. Това съобщиха за  Радио „Фокус“ – Бургас  от Областното пътно управление. Няма въведени ограничения поради влошено време, няма също така и затворени пътни участъци. \r\nИнтензивно е движението по основните пътни артерии в град Бургас. Струпване на автомобили се наблюдава в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и при кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nДеница ДИМИТРОВА", "date": "2019.07.11", "title": "Бургас: Мокри са пътните настилки в областта"}
{"url": "http://www.focus-news.net/news/2019/07/11/2679147/pazardzhik-okrazhniyat-sad-shte-gleda-porednoto-delo-za-vaorazheniya-grabezh-ot-ofis.html", "text": "Окръжният съд ще гледа поредното дело за въоръжения грабеж от офис в Пазарджик, съобщиха от пресцентъра на  съда . Делото е образувано по обвинителен акт на Окръжната прокуратура. Става въпрос за въоръжения грабеж в офиса на братята Спас Спасов и Тодор Николов от Пазарджик, за който са подсъдими аржентинецът Фернандо Кастро, Джемал Аликов от град Пещера и Васил Атанасов от Пловдив. Те са обвинени за това, че на 21 декември 2015 година са извършили въоръжен грабеж и са откраднали злато и вещи на обща стойност над 56 700 лв. и са причинили на Тодор Николов средни телесни повреди. Началото на съдебното заседание е в 09.00 часа, съдия-докладчик е Александър Александров.", "date": "2019.07.11", "title": "Пазарджик: Окръжният съд ще гледа поредното дело за въоръжения грабеж от офис"}
{"url": "http://www.focus-news.net/news/2019/07/11/2679150/tihomir-bezlov-tsentar-za-izsledvane-na-demokratsiyata-znachim-napredak-v-borbata-s-koruptsiyata-ima-pri-nyakoy-kriminalni-pazari-kakto-i-v-ovladyavane-potoka-na-migranti.html", "text": "Значим напредък в борбата с корупцията има при някой криминални пазари, особено при този за незаконни цигари и тютюневи изделия. Напредък има и в овладяването на потока на мигранти като много от механизмите свързани с корупция в някой от службите, особено в Гранична полиция са разрушени. Това каза за сутрешния блок „Добро утро, България“ на  Радио „Фокус“  Тихомир Безлов старши анализатор по програма „Сигурност“ в Центъра за изследване на демокрацията  по повод поредните препоръки от Европейския съюз по въпроса за борбата с корупцията. Той обясни, че това е доказуемo, защото е видно какво се случва със заловените бежанци преминали българските граници. „Има политическа мотивация и ефективен инструмент да се оцени дейността на различните полицейски и митнически служби. Външният критерий за измерването на тези цигарени продукти, които правеха големите цигарени компании се оказа много ефективен. Всяка областна дирекция на полицията знаеше какво и се случва за съответното полугодие, знаеше че ще има следващи оценки и те могат да им донесат проблеми свързани с кариерата. Много хора бяха отстранени  в резултат на неефективната си работа“, обясни той. Тихомир Безлов коментира и машинното гласуване като възможност за борба с изборната корупция. По думите му то има своите успехи и неудачи в различни страни. Усилията за машинното гласуване в много отношения са безсмислени и не това е инструментът, с който да бъдат решавани проблемите със злоупотреби, каза той. Големият проблем на българските политически партии е невъзможността им да си сътрудничат, заключи Безлов.  \r\nЕлеонора ЧОЛАКОВА", "date": "2019.07.11", "title": "Тихомир Безлов, Център за изследване на демокрацията: Значим напредък в борбата с корупцията има при някой криминални пазари, както и в овладяване потока на мигранти"}
{"url": "http://www.focus-news.net/news/2019/07/11/2679149/hristian-petrov-tsgm-talonat-s-10-bileta-mozhe-da-se-izpolzva-ot-nyakolko-patnitsite-v-gradskiya-transport.html", "text": "Талонът с 10 билета може да се използва от няколко пътниците в градския транспорт. Това каза изпълнителният директор на Центъра за градска мобилност в предаването „Сутрешен блок“ по  БНТ .  \r\nТой поясни, че от миналата година досега има продадени над 56 000 талона с 10 билета. „Ние позволихме на пътниците да ползват тези талони, без да покажат и последния, който да е задължителен при проверка. За миналата година нямаме нито един издаден акт, нито един глобен пътник, затова, че не е показал последен талон или че са били двама в превозното средство, а са ползвали един талон с 10 пътувания за 2-ма или 3-ма пътника“, поясни изпълнителният директор на ЦГМ. „Тази промяна я направихме, за да улесним пътниците, защото за нас най-важното е пътниците да са редовни и да имат валиден пътен документ“, добави Христиан Петров. Според него по този начин всъщност ще се избегнат и случаите, когато пътникът си е изгубил последния талон или той се е изтрил и се получават конфузни ситуации, които не са в интерес нито на контрольорите, нито на пътниците.", "date": "2019.07.11", "title": "Христиан Петров, ЦГМ: Талонът с 10 билета може да се използва от няколко пътниците в градския транспорт"}
{"url": "http://www.focus-news.net/news/2019/07/11/2679144/varna-zaradi-avariya-v-elektroprenosnata-mrezha-v-rayona-na-patna-politsiya-i-treto-ru-dvete-strukturi-ne-predostavyat-uslugi-za-grazhdani.html", "text": "Поради възникнала авария в електропреносната мрежа и нарушено електроподаване в района на „Пътна полиция“ и Трето РУ при ОДМВР-Варна към момента не се предоставят никакви услуги за граждани в двете структури. Това съобщиха от  ОДМВР-Варна . Уведомени са аварийните екипи на електропреносното дружество, които са започнали работа по отстраняване на проблема.", "date": "2019.07.11", "title": "Варна: Заради авария в електропреносната мрежа в района на „Пътна полиция“ и Трето РУ, двете структури не предоставят услуги за граждани"}
{"url": "http://www.focus-news.net/news/2019/07/11/2679143/desislav-chukolov-mnenieto-na-ataka-e-che-tozi-mandat-tryabva-da-bade-zavarshen.html", "text": "Мнението на „Атака” е, че този мандат трябва да бъде завършен. Това каза зам.-председателят на ПП „Атака“ Десислав Чуколов в предаването  „Здравей, България”  по  Нова телевизия  във връзка с отстраняването на Волен Сидеров от председателския пост на ПГ на „Обединени патриоти“. Програмата, която сме подписали с партия ГЕРБ, трябва да бъде завършена, посочи той. \r\nТой коментира отстраняването на Волен Сидеров като председател на ПГ на „Обединените патриоти”. \r\n„Събрали са се колеги от НФСБ и ВМРО и са решили да променят правилника на групата. Променяйки правилника на парламентарната група вече да променят коалиционното споразумение. И решава групата да промени коалиционното споразумение. Показах и на юристи тези документи – посмяха се. С вторичен акт искат да променят първичен – коалиционното споразумение. Искат да развалят коалиционно споразумение. Във вторник НФСБ и ВМРО хванаха коалиция „Обединени патриоти” и я строшиха в земята. Незаконно е”, заяви Чуколов. \r\n„Всъщност те отменят коалиционното споразумение между „Атака”, бледото копие на „Атака” и още по-бледото копие на „Атака”. А всъщност какъв е проблемът за държавата? Те строшиха тази коалиция, а ГЕРБ са подписали споразумение с тази коалиция ”, коментира Чуколов. По думите му от партия „Атака” не са били информиране за срещата във вторник. \r\n„Тук не е до детронирането на Сидеров, а до детронирането на „Атака”, до изчезването на „Атака”. Направили са двама съпредседатели. А защо няма съпредседател от „Атака”, защо няма секретар на ПГ от квотата на „Атака”?, попита Чуколов. Според него с всичко това се цели отстраняването на партията на Сидеров от коалицията. \r\n„Юристите ни са подготвили много структуриран анализ и едно писмо, което ще представя на ръководството на НС, заяви зам.-председателят на „Атака”.", "date": "2019.07.11", "title": "Десислав Чуколов: Мнението на „Атака” е, че този мандат трябва да бъде завършен"}
{"url": "http://www.focus-news.net/news/2019/07/11/2679152/pregled-na-osnovnite-temi-vav-velikotarnovskiya-pechat.html", "text": "„По 300 лв. на месец плащат родители за лятна занималня“, е водещото заглавие в областния всекидневник  „Янтра Днес” . Деца от САЩ, Дубай, Италия, Австрия, Испания и Ирландия посещават летните занимални във Велико Търново. Въпреки, че родителите им са родени в старата столица, повечето малчугани не знаят български, но се чувстват добре с връстниците си.  \r\n„Ясни са първите кандидати за местните избори“, пише още вестникът. Изборите за общински съветници и кметове ще се състоят на 27 октомври 2019 г., стана ясно вчера, след като държавният глава Румен Радев подписа указ за насрочването им. В местните централи на партиите вече ври и кипи.  \r\n„Рецидивист отива в затвора за кражба на дамска чанта“, е новина от криминалната хроника. На страница пета е поместен коментар на Мариела Цонева, директор Дирекция „Програми и проекти“, която разказва какво ще бъде направено във Велико Търново, за да се подобри движението в града. На страница осма има материал за предстоящото издание на Балетната академия в Марян, която тази година ще бъде посетена от деца от Ню Йорк и Бостън. На спортната страница има интервю със старши треньора на „Етър“ Росен Кирилов, който заявява „Имам една цел – победа във всеки мач“.  \r\n„Велико Търново чака пари за два пътни възела, паркинги, ремонт на ул. „България“ и електробуси“, е водещо заглавие в другия областен ежедневник -  „Борба“ . Два пътни възела в чертите на града, надлез, електробуси, ремонти на главни улици и паркинги на стойност над 11 млн. лв. планира Община Велико Търново. Един от най-важните й проекти, които чакат реализация вече близо две години е подписан за финансиране по Оперативна програма „Региони в растеж“, от която получихме същата сума за  обновление на старата градска част.  \r\n„Заради смрад и плъхове от битак на открито кметът на Горна Оряховица спешно вади проект за нов пазар“, е друга новина в броя. Възмутени горнооряховчани показаха в социалните мрежи и изпратиха и до медиите клипове на плъхове, които щъкат пред домовете им, привлечени от боклуци, които съпътстват организирането на битак на открито в широкия център на града.  \r\nВъв вестника е поместен и материал за предстоящия Летен семинар по български език и култура, който започва във Великотърновския университет. „Девет месеца затвор за кражба на 979 лв. и автобусен билет“ е новина от криминалната хроника. В областния ежедневник ще намерите и материал за горнооряховски ветеринар, който оперира тежко пострадал щъркел.", "date": "2019.07.11", "title": "Преглед на основните теми във великотърновския печат"}
{"url": "http://www.focus-news.net/news/2019/07/11/2679151/kyustendil-obshtinata-shte-predstavi-rezultatite-ot-realiziraniya-proekt-za-obnovyavane-na-administrativnata-si-sgrada.html", "text": "Община Кюстендил ще представи резултатите от реализирания проект за обновяване на административната си сграда. Това съобщиха за  Радио „Фокус” – Кюстендил  от Общината. Представянето на реализираните дейности ще започне от 10.00 часа в заседателната зала на Община Кюстендил. Проектът „Обновяване, реконструкция на административната сграда на Общинска администрация” е изпълнен с финансиране от Оперативна програма „Региони в растеж”. Стойността на проекта е близо 1 515 000 лева. Сградата е строена 1898 -1899 година, паметник на културата е и не е основно ремонтирана над 100 години. Извършен е ремонт на покривната конструкция, топлоизолация на вътрешните стени, подмяна на дограмата, електрическата и отоплителни инсталации. \r\nВенцеслав ИЛЧЕВ", "date": "2019.07.11", "title": "Кюстендил: Общината ще представи резултатите от реализирания проект за обновяване на административната си сграда"}
{"url": "http://www.focus-news.net/news/2019/07/11/2679153/daily-sabah-novonaznacheniyat-amerikanski-poslanik-v-ankara-pristigna-v-turtsiya.html", "text": "Новоназначеният американски посланик в Анкара Дейвид Сатърфилд пристигна в Турция късно вечерта в сряда, предава местното издание  Daily Sabah . В страницата си в социалните мрежи, посолството написа: \r\n„Радваме се да обявим, че американският посланик, отговарящ за Турция, Дейвид Сатърфилд пристигна в Анкара! Добре дошли в Турция“. \r\nСатърфилд е опитен дипломат от кариерата, отбелязват в турското издание. Служил е като заместник-държавен секретар по въпросите за Близкия изток от 2017 г. насам, като преди това е заемал поста на генерален директор на Международната организация на наблюдателите в Рим, както и като специален съветник на американския държавен секретар за Либия. По време на мандата на Джордж Буш (младши), Садърфилд е заемал поста на координатор за Ирак и висш съветник на държавния секретар от 2006 до 2009 г. Заемал е също така постове в Сирия, Саудитска Арабия, Египет и Ливан.  \r\nПоследният посланик, Джон Бас, напусна поста преждевременно през 2017 г. в разгара на криза в отношенията между двете страни, като от тогава насам, поста бе вакантен.   Цанко Цолов", "date": "2019.07.11", "title": "Daily Sabah: Новоназначеният американски посланик в Анкара пристигна в Турция"}
{"url": "http://www.focus-news.net/news/2019/07/11/2679148/kyustendil-rayonniyat-sad-shte-zasedava-po-delo-obrazuvano-po-povod-otkritite-martvi-kone-v-osogovska-planina.html", "text": "Районният съд в Кюстендил ще заседава по дело, образувано по повод открити мъртви коне в Осоговска планина. Това съобщиха за  Радио „Фокус” – Кюстендил  от съдебната институция. Заседанието по делото е насрочено за 10.40 часа в Районен съд – Кюстендил. Обвинението е по член 325 б, ал. 2 т. 1 от Наказателния кодекс. Този член третира извършване на престъпление от лице, което осъществява дейност или професия, свързани с отглеждането на животни – причинена смърт на гръбначни животни. Районна прокуратура е направила предложение обвиненото лице да бъде освободено от наказателна отговорност, спрямо него да се наложи административно наказание. На заседанието по делото, провело се на 30 май бяха разпитани част от 15-те свидетели по делото. Заседанието днес трябва да продължи с разпитите, както и представянето на експертизи от страна на вещи лица. „Фокус”  припомня, че през месец март 2018 година беше подаден сигнал за коне в Осоговска планина, които са оставени през зимния сезон на временно пасище, а някои от тях от тях бяха загинали. По случая беше образувано досъдебно производство. \r\nВенцеслав ИЛЧЕВ", "date": "2019.07.11", "title": "Кюстендил: Районният съд ще заседава по дело, образувано по повод откритите мъртви коне в Осоговска планина"}
{"url": "http://www.focus-news.net/news/2019/07/11/2679154/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . Температурите са сравнително ниски – под 10 градуса навсякъде. В района на връх Ботев сутринта е имало гъста мъгла,а във високите части е ветровито. Мокро е от последните дъждове.  \r\nЛифтовите съоръжения работят на Пампорово, Боровец, Банско и Добринище.  \r\nНяма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.07.11", "title": "ПСС: Лоши са условията за туризъм в планините"}
{"url": "http://www.focus-news.net/news/2019/07/11/2679155/hristian-petrov-tsgm-vavedena-e-ednodnevna-digitalna-karta-za-vsichki-gradski-prevozni-sredstva-koyato-e-na-stoynost-4-lv-i-se-kupuva-prez-telefona.html", "text": "Въведена е еднодневна дигитална карта за всички градски превозни средства, която е на стойност 4 лв. и се купува през телефона. Това каза изпълнителният директор на Центъра за градска мобилност в предаването „Сутрешен блок“ по  БНТ . „Това, което въведохме е да променим и самия носител, на който е превозният документ. Вече имаме възможност този носител да бъде дигитален“, поясни той. „Има възможност човек да закупи еднодневна карта за 4 лв., която позволява да се возиш в наземен градски транспорт и в метро, колкото искаш“, коментира той, като уточни, че дневно броят на продадените такива билети достига до 1 000. „Него го закупуваш през телефона си, плащаш чрез SMS до своя мобилен оператор или с дебитна или кредитна карта“, поясни той и отчете, че този начин е много удобен за пътниците.", "date": "2019.07.11", "title": "Христиан Петров, ЦГМ: Въведена е еднодневна дигитална карта за всички градски превозни средства, която е на стойност 4 лв. и се купува през телефона"}
{"url": "http://www.focus-news.net/news/2019/07/11/2679156/gabrovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-dryanovo-i-gabrovo-poradi-rekonstruktsiya-na-krastovishte.html", "text": "В едната лента се осъществява движението в участък от пътя между Дряново и Габрово. При км 145+256 се извършва реконструкция на кръстовище и от Областно пътно управление (ОПУ) – Габрово съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци, поясниха за  Радио „Фокус“ – Велико Търново  от ОПУ. Времето в Габровска област е ясно и слънчево, настилките са предимно сухи, но в по-усойните места все още има мокри участъци, заради валежи. Трафикът е интензивен. Няма нововъведени ограничения по пътищата през изминалото денонощие.  \r\nПропаднал участък затруднява движението между селата Селище и Стоките при км 11+675. Мястото е обезопасено и сигнализирано, а укрепването ще продължи до 31 юли. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Извършва се реконструкция на пътя, която ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общински път до път III–403 в село Малки Вършец. Зяа прохода Шипка остава в сила забраната тежкотоварни автомобили над 12 тона. \r\nЛуиза ТРАНЧЕВА", "date": "2019.07.11", "title": "Габрово: В едната лента се осъществява движението в участък от пътя между Дряново и Габрово поради реконструкция на кръстовище"}
{"url": "http://www.focus-news.net/news/2019/07/11/2679158/pregled-na-osnovnite-temi-v-dobrudzhanskiya-pechat.html", "text": "„С 20% повече добив на лавандула в Добричко“, е водещото заглавие на вестник  „Добруджанска трибуна“ . Земеделците в Добруджа от двойно повече площи реколта от етерично-маслената култура. Информацията е на Областната дирекция по земеделие. През миналата стопанска година производството от лавандула е достигнало 20 793 тона при среден добив 525 кг. Средният добив от започналата кампания към момента е 673 кг при реколтирани едва 10 000 декара от общо над 70 000.   \r\nИзбират изпълнител на канализация в квартал „Рилци“, съобщава изданието. Община Добрич е обявила обществена поръчка с предмет изграждане на битова канализация в добричкия квартал. Прогнозната стойност на поръчката е над 1640 хиляди лева. Финансирането се осъществява от Предприятието за управление на дейностите по опазване на околната среда (ПУДООС) и от бюджета на Общината. Срокът за изпълнение на строително-монтажните работи е половин година.  \r\n„В Шабла е даден срок за регистрация на домашните прасета“, четем в броя. Общинската администрация призовава собствениците на домашни прасета в града, които отглеждат в задните дворове за лични нужди, че трябва до 19 юли тази година да подадат или актуализират вече подадената информация за отглеждане. Регистрацията се извършва във връзка с усложнената епизоотична обстановка заради заболяването африканска чума по свинете. Регистрацията на територията на селата, които са в община Шабла, се извършва в кметствата.  \r\n„Бляскаво парти отбеляза тържественото откриване на първия в източна Европа Маритим хотел“, с това заглавие излиза днес вестник  „Нова добруджанска трибуна“ . „Парадайс Блу“ в Албена е станал част от престижната немска верига. Албена е сред любимите места на туристи от България и чужбина. Това е казал в речта си по случай откриването заместник-министърът на туризма Любен Кънчев. Той е подчертал, че е видно колко много е постигнато в посока екология и опазване на околната среда немската верига Маритим отбелязва своята 50-годишнина тази година. Същият юбилей празнува и ваканционното селище.  \r\n„Художествената галерия в Добрич е номинирана за награда от Народното събрание“, съобщава всекидневникът. Наградата „Училището в музея, музея в училището“ е на Парламентарната комисия по образование и наука. Нейният носител ще бъде обявен в петък. Три са номинациите, общо 15 културни институции от цялата страна са кандидатствали със свои образователни програми за наградата.  \r\n„Първи доброволчески проект в България за реставрация на археологически обект ще се изпълнява в Община Тервел“, информира изданието. Доброволците ще работят от 14 до 28 юли. Те са от България, Русия, Япония, Индия, Китай, Германия, Косово, Албания, САЩ и Испания. Техни научни ръководители ще бъдат Боян Тотев, уредник в Регионалния исторически музей в Добрич, д-р Красимира Франгова от Кралската немска академия по-изящно изкуство и Томе Филов от Националния институт „Стоби“ в Македония.", "date": "2019.07.11", "title": "Преглед на основните теми в добруджанския печат"}
{"url": "http://www.focus-news.net/news/2019/07/11/2679160/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "За първи път в историята, Прага бе домакин на Консултативната среща на договора за Антарктика, ежегодна конференция, която е концентрирана върху запазването на околната среда, последиците от Туризма и сътрудничеството по време на проучването на Белия континент, това съобщава чешкото издание  Prague Daily Monitor . На събитието присъстваха представители от 29 страни, които заедно са поели грижата за Антарктика.  \r\nСпоред чешкия представител и участник в конференция Павел Каплер, Антарктика, чрез нейното разположение на Южния полюс, играе изключително важна роля в климатичната система на земята. „Белият цвят на континента отразява слънчевата светлина, особено по време на лятото в Южното полукълбо,“ заяви изследователят. Антарктика служи като един „гигантски охладител за Земята“, категоричен е Каплер.   \r\nТъй като тази година се навършва 60-годишнината от първоначалното сключване на споразумението, участващите в него държави ще излязат с декларация в края на конференцията, в която ще потвърдят ангажимента си за опазване на Антарктика.  \r\n***  Три ирански лодки са се „опитали да възпрепятстват“ британски петролен танкер в Персийския залив в сряда, което е довело до повишаване на напрежението в жизненоважния морски участък, пише вестник  Guardian .  \r\nИнцидентът се е случил край Ормузкия проток през който е преминавал морският съд „Британско наследство“. „В разрез с международните закони, три ирански лодки са се опитали да запречат хода на кораба „Британско наследство“ при Ормузкия проток“, разкри говорител на британското правителство рано сутринта в четъвъртък. Изданието уточнява, че по неофициална информация, първоначално се смяташе, че иранските лодки са пет.  \r\nСпоред официален Лондон, британският боен кораб „Монтроус“ е бил „принуден да се позиционира между иранските кораби и танкера и издаде вербално предупреждение“, към иранските лодки, които са се отдалечили.  \r\n„Разтревожени сме от тези действия и призоваваме иранските власти да работят за намалявне на напрежението в региона“, се казва още в официалното становище. По данни на ирански медии, Техеран е отрекъл да има общо с инцидента.  \r\n***  Новоназначеният американски посланик в Анкара Дейвид Сатърфилд пристигна в Турция късно вечерта в сряда, предава местното издание  Daily Sabah . В страницата си в социалните мрежи, посолството написа: \r\n„Радваме се да обявим, че американският посланик, отговарящ за Турция, Дейвид Сатърфилд пристигна в Анкара! Добре дошли в Турция“. \r\nСатърфилд е опитен дипломат от кариерата, отбелязват в турското издание. Служил е като заместник-държавен секретар по въпросите за Близкия изток от 2017 г. насам, като преди това е заемал поста на генерален директор на Международната организация на наблюдателите в Рим, както и като специален съветник на американския държавен секретар за Либия. По време на мандата на Джордж Буш (младши), Садърфилд е заемал поста на координатор за Ирак и висш съветник на държавния секретар от 2006 до 2009 г. Заемал е също така постове в Сирия, Саудитска Арабия, Египет и Ливан.  \r\nПоследният посланик, Джон Бас, напусна поста преждевременно през 2017 г. в разгара на криза в отношенията между двете страни, като от тогава насам, поста бе вакантен. \r\n***  Учени заявиха, че са открили находка, която представлява най-ранната следа от човешко присъствие извън Африка, това съобщава гръцкото електронно издание  Ekathimerini . Откритието представлява част от череп, намерен в пещера в южната част на Гърция, като се смята, че вкаменелостта датира от преди 210 хил. години.  \r\nСпоред специалисти, това показва, че хората са започнали да напускат Африка много по-рано, отколкото се смяташе досега. Находката е част от задната част на череп, като при сравнение е установено, че тя представлява останка именно от вида Хомо Сапиенс.  \r\n***", "date": "2019.07.11", "title": "Преглед на някои от основните теми в Европейския печат (Агенция \"Фокус\")"}
{"url": "http://www.focus-news.net/news/2019/07/11/2679157/ivan-ivanov-bsp-gerb-zagubiha-vrazka-s-grazhdanite.html", "text": "Опасявам се, че българските граждани ще бъдат неприятно изненадани с промяна в Изборния кодекс два месеца преди старта на местните избори. Тази тенденция за промени в изборните правила непосредствено преди избори допълнително ще демотивира гражданите да участват в изборния процес. Управляващите правят промени, за да се закрепят във властта, защото очевидно за тях властта е нещо, което вече има край. Това заяви народният представител от ПГ на \"БСП за България\" Иван Иванов пред БСТВ, съобщиха от пресцентъра на  БСП . По думите му е вероятно ДПС да се включат в гласуването на промените. \r\n\"Последните избори показаха неодобрението на хората към действията на управляващите. Ниската избирателна активност на последните избори има своя логичен отговор - че хората не искат повече сегашното управление\", изрази мнение депутатът. Той допълни, че според него целта на управляващите е колкото се може по-малко хора да отидат до урните на предстоящите избори, така че ГЕРБ да спечелят служебна победа. \"Мисля, че ще бъдат неприятно изненадани. Още от Европейските избори БСП се доказа като политическа сила с растяща тенденция и на много места бяхме с минимална разлика от ГЕРБ - в областни градове. Това ще доведе до добри резултати на левицата наесен\", коментира още Иванов.  \r\n\"Управляващите никога не се вслушват в гласа на българските граждани. През последните седем-осем месеца ние сме непрекъснато сред хората - нещата, които говорим от парламентарната трибуна и в телевизионен ефир са свързани с това, което хората ни казват, не си ги измисляме ние. Но ГЕРБ загубиха връзка с гражданите и обслужват теснопартийни интереси\", заключи Иванов.", "date": "2019.07.11", "title": "Иван Иванов, БСП: ГЕРБ загубиха връзка с гражданите"}
{"url": "http://www.focus-news.net/news/2019/07/11/2679159/deutsche-welle-germanskiyat-iznos-na-orazhiya-se-e-uvelichil-drastichno.html", "text": "По данни на германското министерство на икономиката, добити и оповестени от членове на опозиционната немска партия „Зелени“, федералното правителство е одобрило сделки за продажба на оръжия на обща стойност 5,3 млрд. евро или 6 млрд. долара между януари и юни тази година, съобщава англоезичната редакцията на  Deutsche Welle .  \r\nПубликуваната сума за първата половина на тази година надминава приходите от продажбата на оръжие за цялата 2018 г., които се равняват на 4,8 млрд. евро. \r\nНай-голям купувач на немско оръжие е Унгария, която е отделила за тази цел 1,76 млрд. евро, следвана от Египет с 800 млн. и Южна Корея с 278 млн. Изданието припомня, че от месец май, унгарският премиер Виктор Орбан заяви, че смята да удвои разходите за въоръжение.  \r\nДанните предизвикаха критики към канцлера Ангела Меркел, най-вече защото правителството продава оръжие на Египет и Обединените арабски емирства, които са замесени в конфликта в Йемен. Коалиционните партньори на Меркел – ГСДП, също станаха жертва на нападки, тъй като по-рано тази година двете управляващи партии се съгласиха да намалят износа на оръжия за страните, които участват в йеменския конфликт.    Цанко Цолов", "date": "2019.07.11", "title": "Deutsche Welle: Германският износ на оръжия се е увеличил драстично"}
{"url": "http://www.focus-news.net/news/2019/07/11/2679162/mvnr-vsichki-balgarski-grazhdani-zadarzhani-v-bratislava-snoshti-sa-osvobodeni-ot-aresta-sled-sadeystvieto-na-posolstvoto-ni-v-slovakiya.html", "text": "Всички български граждани, задържани в Братислава снощи, са освободени от ареста след съдействието на посолството ни в Словакия. Те ще могат да присъстват на мача, който ще се проведе довечера. Това съобщиха от пресцентъра на  Министерството на външните работи  (МВнР).", "date": "2019.07.11", "title": "МВнР: Всички български граждани, задържани в Братислава снощи, са освободени от ареста след съдействието на посолството ни в Словакия"}
{"url": "http://www.focus-news.net/news/2019/07/11/2679161/varna-vazstanoveno-e-podavaneto-na-elektricheska-energiya-v-rayona-na-patna-politsiya-i-treto-ru.html", "text": "Възстановено е подаването на електрическа енергия в района на \"Пътна полиция\" и Трето РУ при ОДМВР - Варна. Това съобщиха от пресцентъра на  ОДМВР - Варна . Работата с граждани е възобновена и е нормализиран работният процес.", "date": "2019.07.11", "title": "Варна: Възстановено е подаването на електрическа енергия в района на \"Пътна полиция\" и Трето РУ"}
{"url": "http://www.focus-news.net/news/2019/07/11/2679163/aktsenti-v-predavaneto-dobrich-blyan-vihren-ponesen-nad-step-ekovita.html", "text": "Темите в днешното издание на съвместното предаване „Добрич – Блян вихрен, понесен над степ ековита…“ на Радио „Фокус“ и Община Добрич - две менторски програми подкрепят деца и младежи от Центровете за настаняване от семеен тип в Добрич. Програмите се осъществяват от доброволци към Социална чайна – Варна. Инициативите се реализират със съдействието на Община град Добрич, Дирекция „Закрила на детето“ в Добрич и с изключителното финансово съдействие на американска фирма за производство на етерични масла, която оперира на територията на Добрич и от няколко години е активен партньор на общината чрез дарения в полза на местната общност. Ще ви срещнем с ръководителите на програмите - Александрина Илиева и Николай Николов. „Вяра и религия“, така е наречен един от туристическите маршрути, които предлага Регионалният исторически музей в Добрич. Ивелина Романова ще представи част от артефактите, които могат да се видят по този маршрут. От нея ще научим и много любопитни факти за миналото на добруджанския град.  \r\nСдружението на писателите и Литературният музей „Йордан Йовков“ в Добрич представиха международната антология „Хлеб наш насущний“, в която са включени 175 славянски поети от 25 държави. Луксозното издание е дело на Славянската литературна академия. Представя го неговият председател поетесата Елка Няголова. Антологията представя и няколко добруджански поети. Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2019.07.11", "title": "Акценти в предаването „Добрич – Блян вихрен, понесен над степ ековита…“"}
{"url": "http://www.focus-news.net/news/2019/07/11/2679166/yanka-gospodinova-alfatar-chetiri-sa-preobrazenite-spirki-ot-gradskiya-transport-s-individualen-interior-v-grada-obnovleniyata-prodalzhavat.html", "text": "Четири спирки от градския транспорт в Алфатар от общо осем са с преобразен интериор. Това каза за сутрешния блок „Добро утро, България“ на  Радио „Фокус“  кметът на общината Янка Господинова. По думите й липсата на средства, необходими за ремонт, е провокирала инициативата. Спирките бяха в окаяно състояние, без да е извършван ремонт през последни 25-30 години, обясни кметът и добави, че обновленията на съоръженията ще продължа. „Основно използвахме материали, които бяха налични в склада на общината- стари, бракувани материали, рамки от прозорци, парчета фазер, касетки за плодове и зеленчуци, които монтирахме така, че да изглеждат като полици за книги. Не сме инвестирали кой знае какви средства, отделихме такива единствено за бои. Картините, които могат да бъдат видени на спирките са декупажи, които ние сами направихме. Върху парче фазер, след това боядисваме с бяла боя, после се прави самият декупаж, лакираме, рамкираме. Така се създава едно произведение на изкуството, което създава настроение и изглежда по красив начин“, обясни тя. Янка Господинова коментира още, че всяка спирка има различен интериор, преобразяващ градската среда и създаващ уют на чакащите. Спирките разполагат и с библиотеки, в които могат да се открият произведения на родни и чуждестранни автори, а идеята е те да се обновяват ежеседмично, допълни Господинова.   \r\nЕлеонора ЧОЛАКОВА", "date": "2019.07.11", "title": "Янка Господинова, Алфатар: Четири са преобразените спирки от градския транспорт с индивидуален интериор в града, обновленията продължават"}
{"url": "http://www.focus-news.net/news/2019/07/11/2679169/protothema-gorski-pozhar-vav-ftiotida-e-izvan-kontrol-evakuirano-e-edno-selishte.html", "text": "Огромен горски пожар в региона на Фтиотида е извън контрол и наближава границата на село Диври, което е било евакуирана, съобщава електронното издание на гръцкия вестник  Protothema . Според информация на местната пожарна служба, жителите са били настанени на безопасно място.  \r\nСпоред данни на изданието, пожарът е обхванал първите къщи от селото, след което се е разпространил към близката планина, но опасността за селото не е отминала. На мястото на пожара се намират множество екипи на пожарната, които до този момент не са успели да го поставят под контрол, дори и с помощта на противопожарни самолети.   Цанко Цолов", "date": "2019.07.11", "title": "Protothema: Горски пожар във Фтиотида е извън контрол – евакуирано е едно селище"}
{"url": "http://www.focus-news.net/news/2019/07/11/2679168/pregled-na-osnovnite-temi-vav-varnenskiya-pechat.html", "text": "„Изграждат ново кръгово кръстовище край „Максуда“, е водещото заглавие на вестник  „Черно море“ . Голямо кръгово кръстовище ще се строи между бул. „Девня“, бул. „Васил Левски“, ул. „ Пеячевич“. С него ще се облекчи трафика по основни пътни артерии в града. За целта в „Максуда “ бяха съборени 15-ина опасни постройки в сервитута на трасето. Обектите са разположени на 10 парцела, като по данни на район „Одесос“ адресно регистрираните лица там са около 100, но реално обитателите са по-малко. Хората са били предупредени в законовия срок за предстоящото събаряне, връчени са им съответните заповеди.  \r\n„Монтират релефна карта в Морската градина“, е друг акцент в броя. Релефна карта с всички забележителности от историческото ядро на Морската градина ще бъде поставена на входа на парка край Слънчевия часовник. Дейностите по поставянето й са съгласувани с Националния институт за паметници на културата и ще се извършат в периода от 11 до 21 юли.  \r\n„РЗИ: Няма рискове за здравето в сезонните басейни“, съобщава още изданието. До момента от разкритите сезонни басейни и зони за къпане за обществено ползване във Варна не са открити сериозни нарушения, които да крият рискове за здравето на летовниците. Това съобщи за радио „Фокус“ д-р Веселина Божилова от Регионалната здравна инспекция във Варна. Според нея от май досега от Междуведомствената комисия с представители на БЧК и общината са разкрити около 200 басейна, но това е динамична цифра, тъй като непрекъснато вървят проверки.  \r\n„Тайни клиенти запечатаха три обекта във Варна“, е друго заглавие в броя. При извършване на контролна покупка в магазин за продажба на касови апарати и консумативи за тях във Варна на „тайните клиенти“ от Приходната агенция не е издадена касова бележка. За това нарушение на данъчния закон обектът е запечатан за срок от 14 дни, съобщават от пресцентъра на Националната агенция по приходите в града. По време на проверките е установено, че център за СПА процедури на Златни пясъци и увеселителен парк във Варна също нарушават регистрирането и отчитането на продажбите чрез фискални устройства. И двата обекта са запечатани от варненските данъчни за срок от 14 дни.  \r\n„Откриват паралелки с хитови специалности във Варненско“, пише вестникът. Нови паралелки по професии с недостиг на кадри на пазара на труда предстои да бъдат разкрити от следващата учебна година във Варна и областта. Това съобщи за Радио „Фокус“ директорът на Регионалното управление по образованието във Варна Венцеслава Генова. По думите й професията „Спедиторлогист“ във Варненската морска гимназия е нова и по нея за първи път ще се извършва обучение тази година. Друга нова професия, която е предвидена в държавния план-прием, е „Съдебен служител“, специалност „Съдебна администрация“. Тя е обявена от Средното училище за хуманитарни науки и изкуства „Константин Преславски“ – Варна.", "date": "2019.07.11", "title": "Преглед на основните теми във варненския печат"}
{"url": "http://www.focus-news.net/news/2019/07/11/2679170/blagoevgrad-ekipite-na-rdpbzn-sa-reagirali-na-5-signala-za-nuzhda-ot-otvodnyavane-i-4-za-padnali-darveta-vsledstvie-na-dazhda-i-silniya-vyatar-prez-izminaloto-denonoshtie.html", "text": "Вследствие дъжд и силен вятър през изминалото денонощие екипите на Регионална дирекция „Пожарна безопасност и защита на населението“ (РДПБЗН) – Благоевград са реагирали 5 сигнала за нужда от отводняване и 4 - за паднали дървета. Това съобщиха от пресцентъра на  ОДМВР – Благоевград . 4 от сигналите за отводняване са в района на Благоевград, а 1 е в Банско. По отношение падналите дървета – 2 от тях са от района на  Банско, 1 в Сандански и 1 в района на Петрич.", "date": "2019.07.11", "title": "Благоевград: Екипите на РДПБЗН са реагирали на 5 сигнала за нужда от отводняване и 4 - за паднали дървета, вследствие на дъжда и силния вятър през изминалото денонощие"}
{"url": "http://www.focus-news.net/news/2019/07/11/2679167/pazardzhik-mazh-ot-velingrad-e-zadarzhan-za-provezhdane-na-nereglamentiran-protest-v-rayona-na-gara-kostandovo.html", "text": "Мъж от Велинград е задържан за това, че не изпълнил полицейски разпореждания и направил опит да пречи на движението на оживен пътен участък, съобщи за  Радио „Фокус“-Пазарджик  Мирослав Стоянов, говорител на ОДМВР-Пазарджик. По думите му снощи около 19 часа в Районното управление на полицията във Велинград бил получен сигнал, че група от хора са застанали на изхода на Велинград по посока за гара „Костандово“ и пречат на движението на автомобили.  \r\n„Незабавно към мястото били изпратени дежурни полицейски екипи от курортния град. Пристигайки на мястото, органите на реда установили, че група от 30-40 души са се събрали на импровизиран протест, свързан с проблемите с водоснабдяването на един от велинградските квартали. Протестът не е регламентиран, няма изпратено уведомление в общинската администрация за неговото провеждане, като информация за това не е постъпвала и в полицията. Униформените незабавно предприели действия за обезопасяване на периметъра, тъй като трасето е с много интензивен трафик на превозни средства, а с действията си протестиращите създавали реална опасност за пътно-транспортно произшествие. Въпреки това органите на реда им позволили да преминават през една от пешеходните пътеки, за да изразят позицията си, като били предприети мерки за недопускане на инциденти. Тогава единият от присъстващите застанал на пътното платно и категорично отказал да го напусне въпреки разговорите с полицаите и категоричните им разпореждания да го направи. Това дало основание 47-годишният велинградчанин да бъде задържан в ареста на Районно управление на МВР-Велинград, а спрямо него е образувано полицейско производство“, уточни Стоянов.  \r\nТой допълни, че действията на полицейските органи са докладвани и съгласувани с дежурен прокурор от районната прокуратура в курортния град. Към момента обстановката в района е спокойна. \r\nАлбена ЖИЛЕКОВА", "date": "2019.07.11", "title": "Пазарджик: Мъж от Велинград е задържан за провеждане на нерегламентиран протест в района на гара „Костандово“"}
{"url": "http://www.focus-news.net/news/2019/07/11/2679174/pleven-dvizhenieto-v-uchastak-ot-patya-pleven-brestovets-se-osashtestvyava-s-povisheno-vnimanie-poradi-kosene-na-hrasti.html", "text": "Движението по път II-35 Плевен – Брестовец от км 9 до км 13 се осъществява с повишено внимание поради косене на храсти. Това съобщиха за  Радио „Фокус“   от Областно пътно управление – Плевен. Пътните настилки в област Плевен са сухи. Движението по пътя II-11 Милковица – Сомовит от км 196 до км 206 се осъществява в една лента поради земни изкопни ремонтни дейности. Срокът на ремонта е до 31 юли.  Движението по пътя Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. За движещите се МПС по път I-3 Бяла-Ботевград от Луковит транзитно през Червен бряг към с. Чомаковци, началото е с обход с кръстовище с РП III-306, в Луковит, км 138+767, оттам отбивният маршрут следва трасето на път I-3 през с. Радомирци до обхода на Долни Дъбник, Искър и Кнежа до кръстовище с път III-306 в Кнежа и след това по трасето на път III-306 до с. Чомаковци. Срокът на ремонта е до 16 юли. Движението по пътя Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември. Движението по път Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срокът е до 19 юли.  Движението по път III-306 Червен бряг – Кнежа от км 12+000 до км 35+000 се осъществява с повишено внимание поради машинно косен на трева. Срокът е до 12 юли. Движението по път III-3002 Българене - Божурлук от км 0+000 до км 20+000 се осъществява в едната лента поради ремонтни дейности на асфалтовата настилка до 16 юли.  \r\nВиолета КРЪСТЕВА", "date": "2019.07.11", "title": "Плевен: Движението в участък от пътя Плевен – Брестовец се осъществява с повишено внимание поради косене на храсти"}
{"url": "http://www.focus-news.net/news/2019/07/11/2679172/pregled-na-osnovnite-temi-v-burgaskiya-pechat.html", "text": "„Морето ври от цаца“, е водещото заглавие във  вестник „Черноморски фар“ . „Задържат улова на дребната риба, складовете са задръстени“ и „По пет тона на ден влизат в мрежите“ пояснява материалът. Като тази година цаца не е имало много отдавна в морето. Рибарите са намалили с тридесет до петдесет процента улова на дребната риба за около месец. „Удариха земеделец с рекордните 90 килограма марихуана“ е друга новина от първите страници на ежедневника. „Тодор Стаматов отглеждал и още 193 растения във фермата“ е подзаглавието на статията. Полицията е открила фермата на мъжа регистриран като земеделец и изчакала той да се появи, за да полее растенията, при което е хванат от органите на реда. „400 кг храни от животински произход – унищожени по Черноморието“ четем още във вестника. Дамян Илиев, директор на БАБХ, коментира сигналите за опасна храна в Черноморието. „Проверени са 1490 обекта за един месец, издадени са 90 предписания и 19 акта. 400 кг храни от животински произход са унищожени – месо, риба и млечни продукти. „Командосът Димитър, който нападна майка с дете, иска да влезе в психиатрия“, „Д-р Димитър Германов, кмет на Община Приморско: Губим заради отложеното състезание на Перла“ са още новини в днешното издание. \r\nТемата на деня е: „Никой не иска да направи паметника на Коджакафалията“. „От Общината анулираха поръчката, заради липсата на интерес“, „Предстои нов конкурс за скулптура на благодетеля на града“ и „Това са двата най-обявени конкурса, за жалост без резултат“ пише още в материала.", "date": "2019.07.11", "title": "Преглед на основните теми в бургаския печат"}
{"url": "http://www.focus-news.net/news/2019/07/11/2679173/kmetat-na-sliven-stefan-radev-nay-vazhno-za-nas-i-nashite-sagrazhdani-e-da-se-spazvat-ekologichnite-standarti.html", "text": "Горивото, което използва „Топлофикация Сливен“ ЕАД, не замърсява околната среда и въздуха в града. Това стана ясно на среща в Общината между ръководството на дружеството и представители на Общински съвет-Сливен, съобщиха от пресцентъра на  Община Сливен . \r\nСрещата беше организирана от Общинския съвет във връзка с питания какво гориво се използва за топлоенергия и има ли основания за притеснения. На нея присъства и кметът Стефан Радев. \r\n„Най-важно за нас и нашите съграждани е да се спазват екологичните стандарти. Няма да правим компромис в тази връзка. За това беше свикана и тази среща, за да обясни ТЕЦ-Сливен своята дейност“, каза кметът. \r\nДейността и историята на дружеството представи директорът инж. Павлин Костов. „Топлофикация Сливен заменя част от въглищата, които използва за производство на топлинна енергия, с екологично гориво. По този начин значително ще бъдат намалени разходите за въглеродни емисии. За нуждите си ТЕЦ-ът използва предимно въглища и брикети, които са скъпи. Отделно е необходимо да закупуват така важните въглеродни емисии, които се търгуват на борсов пазар и последната година цената им е нараснала в пъти“, обясни Костов. \r\nТой допълни, че дружеството има всички разрешителни за дейността си, включително отговаря и на европейските директиви. Това включва и използването на биомаса и/или модифицирано гориво RDF – Refused Derived Fuel, експлоатирани в страните членки на Европейския съюз, което се взима от сертифицирани източници. \r\n„Аз съм роден и живея в този град, семейството ми живее тук, детето ми живее тук. В този ред на мисли искам да подчертая, че ние се стараем и работим така, че никога няма да позволим да замърсяваме въздуха“, категоричен беше директорът на ТЕЦ-Сливен. \r\nПредседателят на борда на директорите инж. Ангел Ангелов поясни, че иновативната дейност на предприятието е насочена към поддържането на ниска цена за абонатите. \r\n„При нас работят около 290 човека. 99% от нашите служители живеят в Сливен. Ако имаше нещо нередно, повярвайте ми, щеше да се разчуе“, каза от своя страна Ангелов. \r\nТой посочи още, че през последните години многократно нарастват разходите на дружеството. Това е основната причина, която е накарала ръководството да търси алтернативни източници на енергия. \r\n„Опитваме се да предприемем навременни мерки, които да подобрят екологията и да удължат живота на ТЕЦ-а. Едното, което ни поддържа, са хората, другото е общината. И нашата услуга трябва да е в помощ на общината“, допълни председателят на борда на директорите. \r\n„Една от гаранциите да остане въздухът в Сливен чист е ТЕЦ-ът да продължава да работи, разбира се при спазване на всички екологични изисквания“, каза в заключение кметът Стефан Радев. \r\nОт дружеството поканиха общинските съветници да отидат и на място да се запознаят с процеса на дейността му.", "date": "2019.07.11", "title": "Кметът на Сливен Стефан Радев: Най-важно за нас и нашите съграждани е да се спазват екологичните стандарти"}
{"url": "http://www.focus-news.net/news/2019/07/11/2679176/sofiyska-voda-vremenno-shte-prekasne-vodosnabdyavaneto-v-chast-ot-zhk-mladost-1-na-12-yuli.html", "text": "На 12 юли 2019 г. (пeтък), във връзка с реконструкция на уличен водопровод на бул. „Андрей Сахаров“ жк. „Младост“ 1 се налага спиране на водоподаването от 09.00  до 21.00 часа на клиентите на „Софийска вода” в бл. 66 и пицария до бл. 66. Това съобщиха от пресцентъра на  „Софийска вода” .  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес пред бл. 66.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства!", "date": "2019.07.11", "title": "„Софийска вода” временно ще прекъсне водоснабдяването в  част от жк. „Младост“ 1 на 12 юли"}
{"url": "http://www.focus-news.net/news/2019/07/11/2679175/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” на границата със Северна Македония е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на контролно-пропусквателния пункт. Потокът от автомобили е нормален, преминаването се извършва без голямо изчакване. \r\nВенцеслав ИЛЧЕВ", "date": "2019.07.11", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/07/11/2679165/ministar-desislava-taneva-i-rakovodstvoto-na-dfz-shte-predstavyat-rezultatite-ot-proverkite-na-288-kashti-za-gosti.html", "text": "Министърът на земеделието, храните и горите Десислава Танева и ръководството на Държавен фонд „Земеделие“ ще представят резултатите от проверките на 288 къщи за гости в мониторинговия период, финансирани по Програмата за развитие на селските райони (ПРСР) 2007-2013 г. Това съобщиха от пресцентъра на  министерството .  \r\nБрифингът ще се проведе от 15.00 часа, в Голям колегиум на МЗХГ.", "date": "2019.07.11", "title": "Министър Десислава Танева и ръководството на ДФЗ ще представят резултатите от проверките на 288 къщи за гости"}
{"url": "http://www.focus-news.net/news/2019/07/11/2679171/mohammad-dzhavad-zarif-britanskoto-obvinenie-nyama-stoynost.html", "text": "Обвинението на Великобритания срещу Иран, според което ирански лодки са се опитали да задържат британски петролен танкер, няма стойност, това заяви първият дипломат на Техеран Мохаммад Джавад Зариф, цитиран от местната агенция Fars, предава  Reuters .  \r\nПо-рано бе съобщено от Лондон, че докато британски танкер преминавал през Персийския залив, ирански лодки са опитали да го задържат и отклонят от курса. \r\n„Видно е, че танкерът е преминал успешно. Това, което те сами казаха и обвиненията за предизвикване на напрежение нямат никаква стойност“, категоричен е външният министър.   Цанко Цолов", "date": "2019.07.11", "title": "Мохаммад Джавад Зариф: Британското обвинение няма стойност"}
{"url": "http://www.focus-news.net/news/2019/07/11/2679178/biser-mihaylov-oblasten-upravitel-na-blagoevgrad-9-signala-za-intsidenti-svarzani-s-loshoto-vreme-sa-podadeni-v-oblastta-prez-izminaloto-denonoshtie.html", "text": "Спокойна към момента е обстановката в област Благоевград, въпреки че през вчерашния ден за региона бе в сила оранжев код за интензивни валежи и гръмотевични бури. Това каза за  Радио „Фокус“ – Пирин  областният управител на Благоевград Бисер Михайлов. По думите му през изминалото денонощие са регистрирани повишения в нивата на двете основни реки Струма и Места. „Отчетените повишения в нивата на реките са както следва – за Струма повишението е с 15 см, а на река Места с 40 см. Държа да отбележа, че това е много далеч от критичните стойности, които биха представлявали заплаха. Нивата на реките са в нива – средни води“, каза още Михайлов.  \r\nТой добави, че за изминалото денонощие най-много дъжд е валял в Община Благоевград – 33 л/кв. м. „В областта са подадени общо 9 сигнала за инциденти, свързани с лошото време. В Петрич, Сандански и Банско са били за паднали дървета, които са отстранени от екипите на Регионална дирекция „Пожарна безопасност и защита на населението“. За Благоевград сигналите са били свързани с паднало едно дърво и няколко отводнявания на мазета“, подчерта Михайлов. Областният управител на Благоевград бе категоричен, че няма пострадали хора. \r\nЛивия НИНОВА", "date": "2019.07.11", "title": "Бисер Михайлов, областен управител на Благоевград: 9 сигнала за инциденти, свързани с лошото време, са подадени в областта през изминалото денонощие"}
{"url": "http://www.focus-news.net/news/2019/07/11/2679177/doncho-papazov-zhurnalist-i-moreplavatel-kauzata-na-choveka-zavisi-ot-nego-samiya-a-kauzata-na-edin-narod-zavisi-ot-tezi-koito-go-vodyat.html", "text": "Каузата на човека зависи от него самия, а каузата на един народ зависи от тези, които го водят. Това каза в интервю за сутрешния блок „Добро утро, България“ на  Радио „Фокус“  журналистът и мореплавател Дончо Папазов. Според него управляващите трябва да дават и да защитават каузата на народа, да го насочват и просвещават.  „Затова е важно как един народ избира хората, които го водят“, коментира Дончо Папазов. По думите му не може например да има опозиция, която отрича всичко изградено от тези, които управляват, а като дойдат на власт, да сменят политиката. „Това спира развитието. И опозиция, и управляващи трябва да са обединени за икономическото и културно развитие на страната, да са обединени от принципи,  които и двете страни да защитават. Тогава ще имаме прогрес, а не да вървим ту напред, ту назад, както е ставало много пъти“, каза още Дончо Папазов. Като депутат от 36-то Народно събрания той коментира, че всеки парламент може да бъде хвален и критикуван. „Но има неща, за които ми се иска винаги да бъде по-добро и това е образованието и културата. И в момента се отделят малко средства за култура и образование, но общо взето България се развива. България е на прав път и няма нищо общо с това, което беше преди 30 години“, допълни Дончо Папазов. Журналистът и мореплавател Дончо Папазов бе удостоен от президента Румен Радев с орден \"Стара планина\" първа степен за приноса му в областта на спорта, науката и журналистиката. „Самотното мореплаване може да бъде кауза, човек не бива да живее без каузи. За мен тази награда е огромна чест, но и признание за многото хора и институции, които са ми помагали. Смятам да продължавам да бъде достоен човек, да се боря за справедливост и за една нормална и добра природа“, каза още той. \r\nЕлеонора ЧОЛАКОВА", "date": "2019.07.11", "title": "Дончо Папазов, журналист и мореплавател: Каузата на човека зависи от него самия, а каузата на един народ зависи от тези, които го водят"}
{"url": "http://www.focus-news.net/news/2019/07/11/2679179/stara-zagora-petoto-izdanie-na-beerfestat-idva-s-5-dnevna-bogata-muzikalna-programa.html", "text": "За поредна година, превърналият се вече в традиция за Стара Загора бирен фестивал, кани любителите на качественото пиво и почитателите на музиката на поляната до парк „Загорка“, където ще се проведе “BeerФестът“ от 4 до 8 септември.Това съобщиха от пресцентъра на  Общината .  \r\nСпециално за петото издание на фестивала организаторите ще предложат 5-дневна музикална програма, като са запазили изцяло философията за музикално разнообразие във всяка от вечерите.  \r\nПърви, на 4 септември, на сцената ще се качат „Over Ground Brass Band”, а двама от най-обичаните български изпълнители – Графа и Миро, ще направят вечерта уникална и ще дадат тон и заряд за следващите дни. Във втората вечер, феновете на рап музиката и модерното звучене, ще имат своите моменти, когато „Deep Zone Project”, Спенс и Ъпсурт ще споделят хитовете си с публиката. На връх празничния 6 септември, програмата включва - Rock Stage Стара Загора, Ахат, Контрол и специалното участие на „Багатур“. 7-и септември ще бъде рокендрол кулминацията, защото легендарния Джони Джоели – вокалист на „Axel Rudi Pell“,  ще зарадва родната публика заедно с групата „Еридан“. В съботната вечер гости в „Столицата на бирата“ ще са още Sevi и Jenny Jo. В последния ден от фестивала – неделя, ще чуем невероятните „Dirty fingers”, Иво Руев Бенд, Обратен ефект, Стефан Вълдобрев и Обичайните заподозрени. \r\n„BeerФестът“ ще предложи на своите посетители разнообразни бири от богатото портфолио на старозагорската пивоварна, кътове за хапване, изненади и както досега - ще зарежда с настроение. \r\nИ тази година, организаторите ще предложат безплатна автобусна линия по време на петте фестивални дни, като част от кампанията на „Загорка“ за отговорна консумация - „Когато шофираш, никога не пий алкохол“. По този начин, всички посетители на „BeerФестът“ ще могат да се насладят на хубавата музика и бира, като същевременно останат и отговорни на пътя. Безплатната автобусна линия е достъпна за всички посетители на фестивала, в часовете от 20:30 ч. до 00:00 ч. \r\nОбщина Стара Загора осигурява безплатен паркинг до локацията на събитието, а шофьорите, решили да дойдат с автомобилите си, ще могат да се насладят на безалкохолните бира и радлери в портфолиото Zero Zone. \r\nЗа да запазим парк „Загорка“ чист по време и след „BeerФестът“, ще има специални места за разделно събиране на отпадъци, които както и миналата година ще приканват за „Бира за смет“. \r\nОрганизатори на „BeerФестът“ са Община Стара Загора и „Загорка“ АД.", "date": "2019.07.11", "title": "Стара Загора: Петото издание на „BeerФестът“ идва с 5-дневна богата музикална програма"}
{"url": "http://www.focus-news.net/news/2019/07/11/2679182/pleven-16-godishen-vodach-na-mototsiklet-e-s-opasnost-za-zhivota-sled-katastrofa.html", "text": "16-годишен водач на мотоциклет от с. Радомирци е с опасност за живота след катастрофа. Това съобщиха от   ОДМВР - Плевен  . На 10 юли на пътя между село Радомирци и село Рупци е станал пътен инцидент. Сигнал за произшествието е постъпил в РУ Червен бряг. Местопроизшествието е запазено от автопатрул. Извършен е оглед, при който е установено, че водачът на мотоциклет  - 16-годишен от село Радомирци, е изгубил контрол над управлението и е паднал на средата на пътното платно. Проверка е установила, че непълнолетното момче притежава категория АМ и А1 и има стаж като водач 11 месеца. Младежът не е използвал предпазна каска. Вследствие на инцидента е получил фрактура на черепа. Настанен е в САРИЛ при УМБАЛ \"Д-р Георги Странски\" с опасност за живота. Уведомен е дежурен прокурор при РП - Червен бряг. По случая е образувано досъдебно производство за престъпление  от НК. Работа продължава разследващ полицай.", "date": "2019.07.11", "title": "Плевен: 16-годишен водач на мотоциклет е с опасност за живота след катастрофа"}
{"url": "http://www.focus-news.net/news/2019/07/11/2679180/varna-dvizhenieto-po-pat-1-9-v-uchastaka-zlatni-pyasatsi-varna-ot-km-90-do-km-100-tryabva-da-se-osashtestvyava-s-povisheno-vnimanie-poradi-pochistvane-i-podmyana-na-ogranichitelni-sistemi.html", "text": "Движението по път І-9 в участъка Златни пясъци – Варна от км 90 до км 100 трябва да се осъществява с повишено внимание поради почистване и подмяна на ограничителни системи. Това съобщиха за  Радио „Фокус“ – Варна  от Агенция „Пътна инфраструктура“. Участъкът е сигнализиран с пътни знаци. Дейностите в района ще продължат до 15 юли. Ремонтни дейности се извършват по автомагистрала „Хемус“ до 31 юли. Движението в участъка Повеляново – Слънчево от км 406 до км 416 се осъществява двупосочно в лявото платно в посока Варна. Затворено за движение е дясното платно. Движението се прехвърля от дясно в ляво платно при км 406 и обратно в дясното платно при км 416. Ограничено е качването и слизането от магистралата при пътен възел (п. в.) „Повеляново“ и п. в. „Слънчево“. Движението е пренасочено по път I-2 Русе – Варна. Забранено е преминаването на МПС над 10 тона по път I-9 в участъка Кранево – Варна при км 83. Обходният маршрут е през Кичево – Оброчище. Към момента няма информация за затруднения в движението по републиканската пътна мрежа. \r\nБояна АТАНАСОВА", "date": "2019.07.11", "title": "Варна: Движението по път І-9 в участъка Златни пясъци – Варна от км 90 до км 100 трябва да се осъществява с повишено внимание поради почистване и подмяна на ограничителни системи"}
{"url": "http://www.focus-news.net/news/2019/07/11/2679181/nezavisen-severna-makedoniya-vsichki-zhelaeshti-da-provedat-telefonno-obazhdane-sas-zoran-zaev-shte-preminavat-prez-proverka.html", "text": "Правителството в Скопие готви нови правила за безопасна комуникация след гафа с руските комедианти, които няколко пъти разговаряха с премира на Северна Македония Зоран Заев, представяйки се за бившия украински президент Петро Порошенко и генералния секретар на НАТО Йенс Столтенберг. Документът все още се  разработва, но той ще предвижда строги мерки за всички, които искат да говорят с министър-председателя на югозападната ни съседка, предава местното издание  “Независен“ . \r\n„Ще се използват класическите методи – кой се обажда, защо се обажда, проверка на номера и самоличността, всичко нужно за да се постигне необходимото ниво на сигурност“, това са заявили пред вестника членове на правителството и хора, близки до разработвания документ.   Цанко Цолов", "date": "2019.07.11", "title": "„Независен“ (Северна Македония): Всички желаещи да проведат телефонно обаждане със Зоран Заев ще преминават през проверка"}
{"url": "http://www.focus-news.net/news/2019/07/11/2679183/sds-biznesat-ne-tryabva-da-stava-zhertva-na-igrite-s-tsenata-na-toka-i-na-interesi-svarzani-s-aets-belene.html", "text": "Бизнесът не трябва да става жертва на игрите с цената на тока и на интереси, свързани с АЕЦ „Белене“. Това се посочва в позиция на  Съюза на демократичните сили (СДС) . „През последните 8-9 месеца сме свидетели на рязко повишаване цената на тока за индустрията. Това се обяснява с дефицит, но не се казва, че той е изкуствен, търговски, а не заради липса на производствени мощности на електроенергия. Причините за това поскъпване според нас са две. От една страна, някой прави свръхпечалба от цената на тока, а от друга – това е пореден опит да се убеди обществото, че има дефицит на електроенергия и трябва да се рестартира АЕЦ „Белене“, се посочва в позицията. \r\nОт СДС заявяват, че България има в излишък мощности, които задоволяват не само нашата икономика и посочват, че само за последната година и половин са изнесени близо 11 млн. киловатчаса електроенергия, на стойност около 860 млн. лева, т.е. на цена около 80 лв. на киловатчас. „Това са доста по-ниски стойности в сравнение с достигнатите у нас 200 лв. (своеобразен връх при цените на електроенергия в ЕС). Въпросът е защо част от тази електроенергия не остава за българската индустрия, а се изнася, като се има предвид и факта, че половината от нея е субсидирана“, питат от партията. \r\nЗа СДС българската индустрия е много по-важна, отколкото печалбата на търговците. Бизнесът не трябва да става жертва на игрите с цената на тока и на интереси, свързани с АЕЦ „Белене“, заявяват от партията. \r\n„Ние многократно сме заявявали, че национален приоритет трябва да бъде повишаването на доходите, а това може да стане само, ако има работеща икономика, която зависи от развитата индустрия“, пишат от СДС и посочват, еч допусканите спекулации с цената на свободния пазар на електрическа енергия не са от полза нито на българската индустрия, нито на бизнеса, нито на икономиката, нито на гражданите. \r\nОт партията призовават правителството да ограничи и изключи спекулантите от пазара; да стартира възможно най-бързо нова платформа за големите индустриални ползватели, каквото намерение заяви; да регламентира начина на доставяне на електрическа енергия с производителите, с цел осигуряване на нужните количества на пазара; Според СДС по този начин достигнатите пикови цени, особено при договорите „ден напред“, ще бъдат ограничени. „Ако не се реши този въпрос, енергоемката икономика на България ще става все по-неконкурентноспособна, а това ще се отрази и на цените на стоките, които произвежда“, се посочва в посиьията. \r\nОсвен това, СДС е на мнение, че исканията за дерегулация на пазара на електроенергия за бита и освобождаването на цените, не е най-доброто решение. Според партията, вместо дерегулация, трябва да има справедлива регулация – консуматорите на битова електроенергия да бъдат разделени на групи. Тези, които ползват минималните необходими количества и имат финансови затруднения, да плащат по-ниска цена, а живеещите в палати с покрити басейни, с консумация на ток колкото малко предприятие, да плащат по-високи цени.", "date": "2019.07.11", "title": "СДС: Бизнесът не трябва да става жертва на игрите с цената на тока и на интереси, свързани с АЕЦ „Белене“"}
{"url": "http://www.focus-news.net/news/2019/07/11/2679164/antoniy-todorov-politolog-otstranyavaneto-na-volen-siderov-ot-predsedatelskoto-myasto-na-pg-obedineni-patrioti-e-zakasnyalo.html", "text": "Отстраняването на Волен Сидеров от председателското място на ПГ „Обединени патриоти“ е закъсняло. Това каза за сутрешния блок „Добро утро, България“ на  Радио \"Фокус\"  политологът Антоний Тодоров. Според него това може да е и страничен ефект на това, което ГЕРБ направиха с Цветан Цветанов, макар че е малко възможно. Конфликтът в Обединени патриоти e от над 10 месеца, като от време на време избуява и то главно между НФСБ и АТАКА, а ВМРО се явява като миротворец, коментира той. Вероятно коалиционните партньори няма да се явят заедно на местните избори. Тодоров обясни, че залогът в този случай не е голямата, а малката коалиция. \r\n„Волен Сидеров се обръща към голямата коалиция, за да може да запази позициите си в малката. Позициите на ПП „Атака“ в малката коалиция не са големи. От общо 27 депутати само 7 са от „Атака“, но от тях може да зависи мнозинството. Сидеров се опитва да изиграе тази позиция, за да получи каквото иска“, коментира той. Според Антоний Тодоров от ПГ на „БСП за България“ са изненадани от ситуацията, но със сигурност ще се възползват от нея.  Възможно е левицата да поиска вот на недоверие, чийто успех не е гарантиран.  \r\nЕлеонора ЧОЛАКОВА", "date": "2019.07.11", "title": "Антоний Тодоров, политолог: Отстраняването на Волен Сидеров от председателското място на ПГ „Обединени патриоти“ е закъсняло"}
{"url": "http://www.focus-news.net/news/2019/07/11/2679185/sliven-prekasnato-e-vodopodavaneto-v-kvartalite-novo-selo-balgarka-i-sini-kamani-zaradi-avarien-remont.html", "text": "Прекъснато е водоподаването в кварталите „Ново село“, „Българка“, „Сини камъни“ и част от вилна зона в Сливен до 16.00 ч. заради авариен ремонт. Това съобщиха от  ВиК – Сливен . При възможност водоподаването ще бъде възстановено по-рано. След възстановяването на водоподаването е възможно временно повишаване мътността на водата.", "date": "2019.07.11", "title": "Сливен: Прекъснато е водоподаването в кварталите „Ново село“, „Българка“ и „Сини камъни“ заради авариен ремонт"}
{"url": "http://www.focus-news.net/news/2019/07/11/2679184/izbraha-emil-radev-za-zamestnik-predsedatel-na-komisiyata-po-grazhdanski-svobodi-pravosadie-i-vatreshni-raboti-v-ep.html", "text": "С пълно единодушие българският евродепутат от ГЕРБ/ЕНП Емил Радев беше избран за заместник-председател на Комисията по граждански свободи, правосъдие и вътрешни работи (ЛИБЕ). това съобщиха от пресцентъра на  ГЕРБ . С широка подкрепа от политическите групи той ще бъде част от ръководния орган на една от най-големите и важни законодателни комисии в Европейския парламент.   \r\n„Комисията ЛИБЕ е изключително динамична, а въпросите които разглежда са не само политически чувствителни, но и от изключително значение както за целия Европейски съюз, така и в частност за България. За мен този пост е огромна отговорност, защото е знак за високата оценка за България и за работата на българското правителство”, заяви Емил Радев, коментирайки гласуваното му доверие.  \r\nСред основните теми, с които се занимава комисията, са спазването на върховенството на закона в държавите-членки, борбата с корупцията, организираната престъпност и тероризма, проблемите, свързани с миграцията, охраната на външните граници на ЕС, политиките относно Шенген, Механизма за сътрудничество и проверка за България и Румъния, защитата на основните права и свободи на европейските граждани и др. През последните пет години Емил Радев участва активно в комисията като докладчик по редица от тези ключови теми.  \r\n„През изминалия мандат ЕС се оказа изправен пред сериозна криза, породена от миграцията. Решенията, които трябваше да вземем като законодатели, не бяха лесни, а резултатите от тях тепърва предстои да видим. Със сигурност през следващите пет години също ни очакват големи предизвикателства, но съм убеден, че ако действаме заедно, ще успеем да направим Европа по-добро и сигурно място. Вярвам, че с колегите в комисията ще направим всичко по силите си в името на сигурността в ЕС и защитата правата и интересите на европейските граждани”, изтъкна Радев. \r\nСред основните приоритети в работата си в комисията ЛИБЕ той посочи приемането на България в Шенген, отпадането на дискриминационния механизъм за сътрудничество и проверка спрямо България и Румъния и създаването на общоевропейски механизъм за върховенство на закона, който да се прилага спрямо всички държави-членки.  \r\nЗа председател на комисията бе избран социалистът Хуан Фернандо Лопез Агилар.  \r\nОсвен зам.-председател на Комисията по граждански свободи, правосъдие и вътрешни работи, българският евродепутат Емил Радев е част и от Комисията по правни въпроси и от Комисията по петиции в Европейския парламент.", "date": "2019.07.11", "title": "Избраха Емил Радев за заместник-председател на Комисията по граждански свободи, правосъдие и вътрешни работи в ЕП"}
{"url": "http://www.focus-news.net/news/2019/07/11/2679187/veliko-tarnovo-s-13-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 13 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 212 см, а температурата на водата - 24.8 градуса.  \r\nПредимно слънчево ще е времето над българския участък на река Дунав. Временни увеличения на облачността ще има в часовете след пладне, но валежи не се очакват. Ще духа до умерен северен вятър, който ще понижи още температурите. Максималните ще са между 23° и 26°.", "date": "2019.07.11", "title": "Велико Търново: С 13 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/07/11/2679188/pleven-41-godishen-mazh-e-zadarzhan-za-pritezhavane-na-tyutyunevi-izdeliya-i-nad-700-litra-alkohol-bez-banderol.html", "text": "Тютюневи изделия  и над 700 литра алкохол без бандерол са  иззели плевенски полицаи. Това съобщиха от   ОДМВР - Плевен  . На 10 юли в хода на специализирана операция е извършена проверка в гараж към жилищна кооперация в областния град. На мястото е установен 41-годишен от село Коиловци. В гаража са намерени изделия, без валиден български акцизен бандерол. Иззети са цигари от две марки - 850 кутии и 263 машинно запечатани пластмасови бутилки с вместимост на всяка от 1,5 литра, съдържащи течност различна по цвят, наподобяваща етилов алкохол - общо 394,5 литра. Извършени са претърсвания и на автомобил, паркиран пред гаража. Намерени и иззети 216 машинно запечатани пластмасови бутилки с вместимост на всяка от 1,5 литра, всяка съдържаща течност (различни по цвят), наподобяваща етилов алкохол - общо 324 литра. По случая е уведомен дежурен разследващ полицай при ОДМВР - Плевен и дежурен прокурор в РП - Плевен. Образувано е досъдебно производство за извършено престъпление от НК. 41-годишният е задържан за срок до 24 часа по Закона за МВР. С полицейска мярка са задържани и 41-годишен и 50-годишен, жители на област Велико Търново, заподозрени в съучастие в извършване на икономическото престъпление. Работата продължава разследващ полицай.", "date": "2019.07.11", "title": "Плевен: 41-годишен мъж е задържан за притежаване на тютюневи изделия и над 700 литра алкохол без бандерол"}
{"url": "http://www.focus-news.net/news/2019/07/11/2679186/parlamentat-othvarli-vavezhdaneto-na-zabrana-za-pushene-na-nargile-na-zakrito.html", "text": "Парламентът отхвърли въвеждането на забрана за пушене на наргиле на закрито, предаде репортер на  Агенция „Фокус“ . Забраната бе заложена в измененията в Закона за здравето, но не бе подкрепена на второ четене от депутатите. Народните представители приеха дейността на общините по провеждане на политики в областта на здравната профилактика сред населението и на лекарите при и по повод на предоставяната медицинска помощ може да се подпомага от здравни медиатори. Изискванията към дейността на здравните медиатори ще се определя с наредба от министъра на здравеопазването. \r\nДеница КИТАНОВА", "date": "2019.07.11", "title": "Парламентът отхвърли въвеждането на забрана за пушене на наргиле на закрито"}
{"url": "http://www.focus-news.net/news/2019/07/11/2679195/d-r-daniela-daritkova-gerb-vazdarzhahme-se-da-podkrepim-totalna-zabrana-za-nargileta-v-zakriti-pomeshteniya-zashtoto-krie-risk-stranata-da-bade-nakazana-zaradi-lipsata-na-protsedura-po-notifikatsiya.html", "text": "Въздържахме се да подкрепим тотална забрана за наргилета в закрити помещения, защото това крие риск страната ни да бъде наказана заради липсата на процедура по нотификация. Това каза пред журналисти председателят на ПГ на ГЕРБ д-р Даниела Дариткова във връзка с промените в Закона за здравето, предаде репортер на  Агенция „Фокус“ . „Знаете ли защо се наложи да въведем забрана само за деца? Опитах се да им обясня, че процедура, свързана с всякакви ограничителни мерки за тютюн и свързани с тях изделия изисква съгласно договора за функциониране на ЕС и всички други правила процедура по нотификация съгласно директивата на тютюна. Така внесен от народни представители, законопроектът не беше нотифициран, защото народните представители нямат право на нотификационна процедура“, заяви още д-р Дариткова. Тя посочи, че процедурата по нотификация трябва да предшества законодателната промяна. „Затова ние се въздържахме да приемем тоталната забрана за наргилета в закрити помещения. Това крие риск по процедура по наказание на България, защото не е провела процедура по нотификация. Народното събрание е такъв орган. След приемане в зала няма как да се проведе процедура по нотификация, тя трябваше да предшества законодателното предложение“, заяви още д-р Дариткова. По думите ѝ глобата от 839 хил. евро е в случай, че започне наказателна процедура срещу България, когато не са изпълнени разпоредби за задължително изискване на нотификация, както е упоменато в директивата за тютюна. \r\nДеница КИТАНОВА", "date": "2019.07.11", "title": "Д-р Даниела Дариткова, ГЕРБ: Въздържахме се да подкрепим тотална забрана за наргилета в закрити помещения, защото крие риск страната да бъде наказана заради липсата на процедура по нотификация"}
{"url": "http://www.focus-news.net/news/2019/07/11/2679192/smolyan-ekip-na-pozharnata-e-razchistil-srutena-selskostopanska-postroyka-vsledstvie-na-obilni-valezhi-i-silen-vyatar-v-devin.html", "text": "Екип на пожарната е разчистил срутена селскостопанска постройка вследствие на обилни валежи и силен вятър в Девин. Това съобщиха от пресцентъра на  ОДМВР – Смолян . В 17.00 часа на 10 юли 2019 г. на тел. 112 е получен сигнал за необходимост от съдействие на граждани. На ул. „Люляк“ в Девин вследствие на обилни валежи и силен вятър се е срутила селскостопанска постройка, която затрупала стълбище на къща, в която има двама души. Екип на РСПБЗН – Девин е разчистил и освободил мястото за преминаване. Няма пострадали граждани.", "date": "2019.07.11", "title": "Смолян: Екип на пожарната е разчистил срутена селскостопанска постройка вследствие на обилни валежи и силен вятър в Девин"}
{"url": "http://www.focus-news.net/news/2019/07/11/2679193/d-r-daniela-daritkova-gerb-priehme-zabrana-za-upotreba-na-nargileta-ot-detsa-do-18-godini-drugo-ogranichenie-ne-e-vavezhdano-sas-zakona-za-zdraveto.html", "text": "Приехме забрана за употреба на наргилета от деца до 18 години, друго ограничение не е въвеждано със Закона за здравето. Това каза пред журналисти председателят на ПГ н ГЕРБ д-р Даниела Дариткова във връзка с промените в Закона за здравето, предаде репортер на  Агенция „Фокус“ .  \r\n„В променения Закон за здравето, който току-що приеха народните представители, се регламентира забрана за употреба на тютюн и свързани с тях изделия, включително наргилета, електронни цигари и всякакви други устройства, които използват тютюн за деца до 18 години“, обясни Дариткова. \r\n„По Закона за здравето санкциониращите са Районните здравни инспекции. Те наблюдават да се спазва забраната за пушене в закрити и други обществени места. Увеличихме и детайлизирахме глобите, които касаят не само нарушителите на забраната за пушене в забранените места, но и тези, които са го допуснали“, каза д-р Дариткова. По думите ѝ на този етап има леко затруднение да се санкционират собствениците на заведения, които са допуснали да се пуши на територията им. В промените, които приехме току-що, се регламентира и дейността на здравните медиатори. Ще се направи наредба от Министерство на здравеопазването“, поясни още председателят на Здравна комисия.  \r\nД-р Дариткова направи пояснение по отношение на санкциите. „Досегашната санкция за нарушителите се запазва, като се въвежда нова за тези, които допуснали пушене на територията на забранено място според закона“, посочи още д-р Дариткова.  \r\nДеница КИТАНОВА", "date": "2019.07.11", "title": "Д-р Даниела Дариткова, ГЕРБ: Приехме забрана за употреба на наргилета от деца до 18 години, друго ограничение не е въвеждано със Закона за здравето"}
{"url": "http://www.focus-news.net/news/2019/07/11/2679196/protothema-nad-100-dushi-sa-raneni-sled-loshoto-vreme-v-gartsiya.html", "text": "Множество хора са ранени в резултат на лошото време, което удари Гърция в сряда вечерта, съобщава електронното издание на гръцкия вестник  Protothema .  \r\nКъм момента е съобщено, че освен шестимата, които загубиха живота си заради лошите метеорологични условия, общо 100 души са получили различни наранявания, като сред тях са пет деца и жена от гръцката Гражданска защита. Един човек е безследно изчезнал. \r\nИзданието пише, че заради силните ветрове, множество коли са били обърнати или им са им нанесени тежки щети от градушка, голяма колко яйде, както показват снимки в социалните мрежи. Има паднали покриви, изкоренени дървета и прекъснато електрозахранване в много региони.   Цанко Цолов", "date": "2019.07.11", "title": "Protothema: Над 100 души са ранени след лошото време в Гърция"}
{"url": "http://www.focus-news.net/news/2019/07/11/2679198/smolyan-pozharnikari-sa-otvodnili-tri-kashti-sled-valezhite-v-selo-kasak-kakto-i-shahta-v-oblastniya-grad.html", "text": "Пожарникари са отводнили три къщи след валежите в село Късак, както и шахта в Смолян. Това съобщиха от пресцентъра на  ОДМВР – Смолян . На 10 юли 2019 г., в 18.21 и 18.45 ч., два екипа от РСПБЗН – Доспат с мотопомпи и със съдействието на жители на селото са извършили отводняване на две къщи в село Късак. Екипите са предотвратили наводняването на трета къща в района на инцидента. \r\nНа 10 юли 2019 г., в 19.05 ч., на тел. 112 е получен сигнал за запушена шахта, намираща се в гр.Смолян, кв. Устово, ул. „Стою Шишков“. Екип на РСПБЗН – Смолян е оказал съдействие за отводняване на шахтата.", "date": "2019.07.11", "title": "Смолян: Пожарникари са отводнили три къщи след валежите в село Късак, както и шахта в областния град"}
{"url": "http://www.focus-news.net/news/2019/07/11/2679200/pazardzhik-razsipan-darven-material-sled-katastrofa-zatrudnyava-dvizhenieto-v-rayona-na-105-km-na-am-trakiya-v-posoka-plovdiv.html", "text": "Разсипан дървен материал след катастрофа затруднява движението в района на 105 км на АМ „Тракия“ в посока Пловдив предаде репортер на  Агенция „Фокус“ . На място се е образувала колона от автомобили с дължина около 3 км. \r\nЦветилена СИМЕОНОВА", "date": "2019.07.11", "title": "Пазарджик:  Разсипан дървен материал след катастрофа затруднява движението в района на 105 км на АМ „Тракия“ в посока Пловдив"}
{"url": "http://www.focus-news.net/news/2019/07/11/2679201/ria-novosti-britanski-razuznavatelni-samolet-preletya-blizo-do-ruskata-granitsa-na-cherno-more.html", "text": "Безпилотен разузнавателен самолет на британското разузнаване е извършил полет близо до черноморското крайбрежие на Русия за втори път в рамките на два дни, това съобщава  Риа Новости . Дронът е бил засечен в 7:10 часа сутринта в четвъртък (същата часова зона като София – бел. прев.), след което се е върнал в базата си.  \r\nАгенцията напомня, че на девети юли друг британски дрон бе забелязан в района на град Новоросийск.    Цанко Цолов", "date": "2019.07.11", "title": "РИА Новости: Британски разузнавателни самолет прелетя близо до руската граница на Черно море"}
{"url": "http://www.focus-news.net/news/2019/07/11/2679189/tomislav-donchev-do-kraya-na-yuli-shte-e-yasen-sastavat-na-etichnata-komisiya-na-gerb.html", "text": "Все още не е сформирана етичната комисия на ГЕРБ, това ще стане до края на юли. Това обяви вицепремиерът Томислав Дончев в интервю за предаването „Тази сутрин” по  бТВ . Идеята е нейните членове да са трима или петима и да има скромен технически персонал за приемане на сигналите, уточни той. \r\nСпоред Дончев членовете на етичната комисия трябва да са опитни, но още по-важно е да са с отлична репутация. От ГЕРБ са решили да приемат и анонимни сигнали. \r\nДо момента, още преди създаването на комисията, са постъпили над 10 сигнала, като повечето са срещу кметове, каза още вицепремиерът. Това не е учудващо, защото наближават местни избори, уточни той. \r\nОтносно сигналите на Яне Янев срещу кмета на Сандански Кирил Котев той коментира, че данните изглеждат смущаващи и има подозрения за конфликт на интереси. Решение по този казус се очаква с до седмица. Партията може единствено да свали доверието от съответния кмет, уточни Дончев. \r\nВицепремиерът коментира и предложението за отказ от машинно гласуване на местните избори. Той обясни, че предложението на ГЕРБ е дошло в резултат от писмено становище от Централната избирателна комисия (ЦИК) и „Информационно обслужване”, че заради машинното гласуване има риск за адекватното провеждане на предстоящия местен вот наесен. Това са най-сложните избори, напомни Дончев. \r\nАко България премине изцяло на машинно гласуване, трябва да си произведе машините, смята още вицепремиерът.", "date": "2019.07.11", "title": "Томислав Дончев: До края на юли ще е ясен съставът на етичната комисия на ГЕРБ"}
{"url": "http://www.focus-news.net/news/2019/07/11/2679199/stolichniyat-obshtinski-savet-prie-programa-za-uvelichenie-na-vaznagrazhdeniyata-na-shofyorite-s-10-za-vsyaka-ot-sledvashtite-tri-godini.html", "text": "Столичния общински съвет прие тригодишна програма, по която ежегодно да бъдат увеличавани възнагражденията на шофьорите от градския транспорт с по 10%, предаде репортер на  Агенция „Фокус“ . За това се бяха договорили кметът Йорданка Фандъкова, синдикатите и директорите на всички дружества в столичния градски транспорт. Програмата ще започне да се изпълнява от 2020 г. Така до 2023 г. възнагражденията на водачите ще се увеличат с 30%, като се очаква следващото повишение да бъде от 1 март следващата година. \r\nЗаплатите на шофьорите в градския транспорт в София бяха увеличени два пъти през 2019 г. - през февруари и април. С промените основната заплата в бранша стана 1150 лв., а средната брутна – 1800 лв. Има и предвиден бонус от 100 лв. за добре свършена работа. Целта на мерките е да се облекчат условията за работа на шофьорите в градския транспорт и да се намали извънредният труд. До промени в заплащането се стигна, след като водачите алармираха Столична община за тежките условия, в които работят, както и за извънредния труд, който им се налага да полагат заради липсата на кадри.  \r\nДаяна ДЮЛГЕРОВА", "date": "2019.07.11", "title": "Столичният общински съвет прие програма за увеличение на възнагражденията на шофьорите с 10% за всяка от следващите три години"}
{"url": "http://www.focus-news.net/news/2019/07/11/2679191/ekathimerini-golemi-chasti-ot-halkidiki-sa-bez-tok-zaradi-loshoto-vreme.html", "text": "Около 80% от Халкидики и по-точно цялата предна и малка част от останалата част от полуострова, са останали без електрозахранване ден след като бурите и силният вятър застигнаха района, събаряйки дървета и електрически стълбове, това съобщиха властите в Гърция в четвъртък, предава  Ekathimerini . \r\n„Огромни проблеми бяха създадени след като електрически стълб падна на магистрала в страната“, съобщи Гиоргис Адамидис, председател на съвета на Обществения съюз на работниците в електрозахранването.  \r\nПо-рано бе съобщено, че стихията е причинила смъртта на шестима души, сред които две деца.   Цанко Цолов", "date": "2019.07.11", "title": "Ekathimerini: Големи части от Халкидики са без ток заради лошото време"}
{"url": "http://www.focus-news.net/news/2019/07/11/2679197/mvnr-nyama-danni-za-postradali-balgari-pri-navodneniyata-i-pozharite-v-gartsiya.html", "text": "Няма данни за пострадали българи при наводненията и пожарите в Гърция \r\nНяма данни за пострадали българи при наводненията и пожарите в Гърция. Това съобщиха за  Агенция „Фокус“  от пресцентъра на  МВнР .  „Фокус“ припомня , че най-малко шест души, сред които и две деца, са загинали в резултат на буреносните ветрове, дъждове и градушки, които сполетяха Гърция в сряда вечерта. Заради лошото време в Халкидики е обявено извънредно положение. Множество постройки са повредени в резултат бурите. Местни медии определиха природната стихия като „безпрецедентна“ за това време на годината в района. В същото време днес огромен пожар обхвана региона на Фтиотида близо до село Диври, няма пострадали.  \r\nТеодора ПАТРОНОВА", "date": "2019.07.11", "title": "МВнР: Няма данни за пострадали българи при наводненията и пожарите в Гърция"}
{"url": "http://www.focus-news.net/news/2019/07/11/2679202/veliko-tarnovo-izvarshen-e-osnoven-remont-na-parvata-ot-dvete-panoramni-ploshtadki-na-ulitsa-stefan-stambolov-v-starata-chast-na-grada.html", "text": "Извършен е основен ремонт на първата от двете панорамни площадки на улица „Стефан Стамболов” в старата част на Велико Търново, предаде репортер на  Радио „Фокус“ . Изцяло реставрирани са и двете емблематични сграфито пана в района, изрисувани върху намиращите се в близост сгради. \r\nОт Община Велико Търново уточняват, че е използвана специална декинг настилка, оформени са и нови кътове за отдих. На финал са дейностите по втората панорамна площадка по същата отсечка. Реконструкцията е част от цялостното подобряване на облика на градската среда и инфраструктурата в Старо Търново. \r\nЛуиза ТРАНЧЕВА", "date": "2019.07.11", "title": "Велико Търново: Извършен е основен ремонт на първата от двете панорамни площадки на улица „Стефан Стамболов” в старата част на града"}
{"url": "http://www.focus-news.net/news/2019/07/11/2679203/direktsiya-vatreshna-sigurnost-organizira-initsiativa-po-proekt-ostani-chist-kazhi-ne-na-koruptsiyata.html", "text": "На 12 юли от 09.00 до 16.00 часа на ГКПП \"Дунав мост\" ще се проведе анкетиране на преминаващите през пункта граждани. Това съобщиха от пресцентъра на  МВР . Целта е да се повиши  информираността и доверието на гражданите в дейността на полицията и държавната администрация.  \r\nИнициативата е в рамките на проект \"Остани чист, кажи НЕ на корупцията\", изпълняван от Дирекция „Вътрешна сигурност“ на МВР. Нейни партньори са: Главна дирекция „Антикорупция“ - Румъния, Национален антикорупционен център - Молдова, сектор „Вътрешни работи“ при Министерството на вътрешните работи на Сърбия, сектор „Професионална работа, превенция и почтеност“ на Министерството на вътрешните работи на Северна Македония, Русенският университет „Ангел Кънчев, Югозападният университет „Неофит Рилски“ – Благоевград, Академията на МВР, Синдикални федерации на служителите от МВР, Асоциацията на криминолозите в България и други неправителствени организации.", "date": "2019.07.11", "title": "Дирекция „Вътрешна сигурност“ организира инициатива по проект \"Остани чист, кажи НЕ на корупцията\""}
{"url": "http://www.focus-news.net/news/2019/07/11/2679204/varna-ne-sa-konstatirani-problemi-svarzani-s-ochakvanite-gramotevichni-buri-v-oblastta-prez-izminaloto-denonoshtie.html", "text": "Не са констатирани проблеми, свързани с очакваните гръмотевични бури в областта през изминалото денонощие. Това съобщиха за  Радио „Фокус“ – Варна  от Областната администрация. По информация на дежурния, всички общини са били предупредени за гръмотевични бури и дъжд от 40 до 80 литра на квадратен метър, но метеорологичната обстановка не се е влошила до такива размери. По доклади на оперативните дежурни към общините от тази сутрин, не са констатирани случаи на съборени дървета, наводнения или пострадали сгради през денонощието. Според данните на места е имало лек дъжд, който не е довел до образуване на водни участъци по пътните платна или в сградни съоръжения в малките населени места. Не са подавани сигнали за проблеми с реките или язовирите на територията на областта. Всички населени места са с нормално електрозахранване и водоснабдяване. \r\nБояна АТАНАСОВА", "date": "2019.07.11", "title": "Варна: Не са констатирани проблеми, свързани с очакваните гръмотевични бури в областта през изминалото денонощие"}
{"url": "http://www.focus-news.net/news/2019/07/11/2679205/kardzhali-sazdava-se-vremenna-organizatsiya-na-dvizhenieto-vav-vrazka-s-provezhdaneto-na-futbolen-mach-na-13-yuli.html", "text": "Създава се временна организация на движение в Кърджали в събота на 13 юли. Това съобщиха от  ОДМВР - Кърджали . Промените ще действат в интервала от 17.00 часа до 21.00 часа и са във връзка с футболната среща между отборите на „Арда 1924“ и „Ботев“ - Пловдив, която ще се състои от 18.30 часа на „Арена Кърджали“. Ще бъде ограничено и временно спирано движението по бул.“Беломорски“ от кръстовището с бул.“Тракия“ до болницата и кръстовището с ул.“Булаир“ до Съдебната палата. Движението на моторни превозни средства ще бъде пренасочвано по улиците „Сан Стефано“ и „Екзарх Йосиф“. От Пътна полиция призовава водачите, които са паркирали автомобилите си по тези улици, да ги преместят, за да не се създават задръствания с оглед временната организация на движение. \r\nВ същия интервал от 17 часа до 21 часа ще бъде ограничено и временно спирано движението по ул.“Мадара“ покрай парк „Простор“, по пътя към село Сипей. Служители на Пътна полиция ще придружават автомобилите, които пристигат за срещата - от КПП „Чилик“ до местата, определени за паркиране. Полицията призовава гражданите и гостите на Кърджали да избягват движението в района на парк „Простор“, където ще има буферна зона за сигурност. \r\nПолицаи от ОДМВР-Кърджали и Зоналното жандармерийско управление ще се грижат за охраната на обществения ред и пътната безопасност преди, по време и след приключване на футболната среща. При забелязани нарушения гражданите да подават незабавно сигнали на тел.112.", "date": "2019.07.11", "title": "Кърджали: Създава се временна организация на движението  във връзка с провеждането на футболен мач на 13 юли"}
{"url": "http://www.focus-news.net/news/2019/07/11/2679207/andriyan-petrov-zam-oblasten-upravitel-na-smolyan-nyama-seriozni-signali-za-bedstvashti-hora-i-problemi-s-infrastruktura-v-oblastta-sled-valezhite.html", "text": "Прогнозата за обилни валежи в Смолянска област не се сбъдна в цялост. Имаше периоди, в които дъждът наистина беше доста силен, но на единични места и за кратко време. Това каза за  Радио „Фокус“ – Смолян  Андриян Петров – зам. областен управител на Смолян. „През вчерашния ден няма сериозни обаждания за бедстващи хора и проблеми с инфраструктура. Имаме няколко сигнала. Единият е в Девин за паднала плевня, която беше затворила входа на къщата и там се наложи пожарната и общината да вземат мерки, за да могат да отворят входа на къщата. Хората бяха малко изплашени, но няма други проблеми, освен материални щети. Другият сигнал е за района на вили „Малина“ в Пампорово, където наноси бяха затворили част от пътното платно и водата течеше на пътя. Намесиха се от Областно пътно управление и поддържащата фирма и днес също са на терен и работят, за да не се допуска отново свличане на земна маса, защото все пак това е важна пътна артерия“, поясни Петров. Той допълни, че това са по-сериозните съобщения на тел 112 и различните служби, които са взели мерки за преодоляването на тези проблеми. \r\nСлед дъждовете от вчера, повишението на нивата на реките в област Смолян е незначително, има свободни обеми във всички реки, уточни Петров. Той посочи, че дъждовете са били проливни в района на Ксанти в Гърция и пограничните села, в близост до област Смолян. Там е имало сериозни валежи, с доста щети и загуби на реколта. „При нас има доста свободни обеми на водоемите, има изградена система , дежурните в Областна администрация поддържат ежедневен контакт с хората от областта и се препредава веднага информацията, която постъпва на тел 112 и тази, която екипите на общините и кметовете подават“, каза още Андриян Петров. \r\nНели ГЕРГЬОВСКА", "date": "2019.07.11", "title": "Андриян Петров, зам. областен управител на Смолян: Няма сериозни сигнали за бедстващи хора и проблеми с инфраструктура в областта след валежите"}
{"url": "http://www.focus-news.net/news/2019/07/11/2679206/protsesat-sreshtu-zam-kmeta-na-sofiya-evgeni-krusev-zapochva-na-30-septemvri.html", "text": "Съдебният процес срещу заместник-кмета на Столична община Евгени Крусев, завеждащ ресора „Транспорт и транспортни комуникации“, започва на 30 септември 2019 г., реши състав на Специализирания наказателен съд на разпоредително заседание, съобщиха от пресцентъра на  съда . Насрочена бе и втора дата за гледане на делото по общия ред – 9 октомври 2019 г. \r\nСъдът уважи изцяло становището на Специализираната прокуратура относно липсата на процесуални нарушения, които биха довели до ограничаване правата на обвиняемия. \r\nКрусев бе предаден на съд за това, че в периода от 27 юни 2018 г. до 5 декември 2018 г., в качеството си на длъжностно лице, заемащо отговорно служебно положение, е нарушил служебните си задължения по Закона за обществените поръчки, както и задълженията, възложени му със Заповед на кмета на Столична община. Предприел e действия за съществено изменение на сключения договор с „Джи Пи Груп“ АД за обществена поръчка, с което е набавил облага за „Джи Пи Груп“ и допринесъл за значителни вредни последици за Столична община от заплатени на дружеството строително-монтажни работи на завишени цени в размер на 621 194,01 лева с ДДС, както и заплатени неизпълнени количества и обеми строително-монтажни работи в размер на 298 669,54 лева с ДДС – или общо 919 863,55 лева с ДДС. \r\nТака са създадени условия за финансови корекции на основание чл.70, ал.1, т.10 от Закона за управление на средствата от Европейските структурни и инвестиционни фондове, във връзка с чл.2, ал.1, раздел III от приложение 1 от Наредбата за посочване на нередности. Завишените цени в полза на „Джи Пи Груп“ се определят от разликата в офертната цена на обществената поръчка на спечелилия и класирания на второ място участник, който предложил същата подложка на релсовия път, положена при изграждане на трасето. \r\nОсвен това, съгласно изменението на проекта, в кривата на ул. „Алабин“ и ул. „Граф Игнатиев“ били положени 144 м обикновени релси, а не предвидените в договора за обществена поръчка. Те били актувани два пъти с два протокола, с което общината е била ощетена с още 21 707,14 лв с ДДС. \r\nСъдът обяви определената на Евгени Крусев мярка за неотклонение „Подписка“ и наложената му забрана да напуска страната като адекватни и ги остави в сила.", "date": "2019.07.11", "title": "Процесът срещу зам.-кмета на София Евгени Крусев започва на 30 септември"}
{"url": "http://www.focus-news.net/news/2019/07/11/2679190/silistra-oblastnata-epizootichna-komisiya-utvardi-merki-sreshtu-afrikanskata-chuma-po-svinete.html", "text": "Областната епизоотична комисия в Силистра утвърди мерки срещу африканската чума по свинете (АСЧ), съобщиха от пресцентъра на  Областната администрация . В срок до 17 юли кметовете на общини трябва да предоставят на Областна епизоотична комисия Силистра информация за хода на информационната кампания. Следващото заседание на комисията ще бъде на 18 юли, от 13.00 ч. Предстои да бъде издадена заповед на областния управител, в която ще бъдат включени мерки, взети с решение от Комисията. Продължава дезинфекцията на всички МПС на регистрираните ГКПП – Силистра и Кайнарджа, влизащи на територията на Република България от Република Румъния, минаващи по обособен коридор, който се явява единствен достъп за влизане на територията на областта. Ще се осъществява стриктен контрол върху нерегламентираното движение на домашни свине и продукти от свинско месо на територията на областта. \r\nЗабранява се търговията, придвижването и транспортирането на домашни свине, с изключение на тези от индустриални свиневъдни стопанства, предназначение за незабавно клане и за доотглеждане, спазвайки разпорежданията на заповеди, издадени от Българската агенция по безопасност на храните (БАБ). Забранява се провеждането на нерегламентирани пазари на животни. В случай на мъртви животни и животни със съмнения за наличие на заболяването трябва да се информира БАБХ (Областната дирекция по безопасност на храните). Ще бъде засилена информационната кампания чрез раздаване на информационни материали на населението относно заболяването АЧС, като се препоръчва изколването на домашните прасета в обектите от типа „заден двор“ с цел превенция на разпространение на заболяването към промишлените ферми на територията на областта. Раздаването на информационни материали да става от кметовете и кметските наместници по населени места срещу подпис от собствениците на домашни прасета. Мерките предвиждат още да се ограничи достъпът на селскостопански животни до сметищата, да продължи почистването и контролирането на местата за спиране по първокласната пътна мрежа на територията на областта, да се свикват ежеседмично оперативни заседания на областната и общинските епизоотични комисии (в изпълнение на Заповед №РД-11-1314/08.07.2019 г. на изпълнителния директор на БАБХ) за предприемане на допълнителни (спешни) мерки, съобразно динамиката на ситуацията, за предотвратяване възникването на болестта АЧС на територията на областта. \r\nНа основание чл. 133, ал. 2, т. 1 от Закона за ветеринарномедицинската дейност, кметовете и кметските наместници на населените места да осигурят лица (служители в кметствата или други), които да съдействат на инспекторите на Областната дирекция по безопасност на храните за изпълнение на мерките за профилактика, ограничаване и ликвидиране на заболяването АЧС. \r\nПри издаване на разрешителни за индивидуален лов, да се изисква от ловците подписване на декларация за това, че същият не отглежда домашни прасета в обект от типа „заден двор“.", "date": "2019.07.11", "title": "Силистра: Областната епизоотична комисия утвърди мерки срещу африканската чума по свинете"}
{"url": "http://www.focus-news.net/news/2019/07/11/2679210/valeri-simeonov-nfsb-neudovletvoreni-sme-ot-othvarlyaneto-na-zabranata-za-pushene-na-nargile-v-zakriti-pomeshteniya.html", "text": "Неудовлетворени сме от отхвърлянето на забраната за пушене на наргиле в закрити помещения. Това каза лидерът на НФСБ Валери Симеонов по време на брифинг в Народното събрание, предаде репортер на  Агенция „Фокус“ . „Тук сме, за да изразим позицията на НФСБ по повод на току-що разглеждания в зала законопроект за здравето, свързан с ограничение при ползването на наргилета, на лули на водна основа и т.н., свързани с тютюневите изделия. Ние сме изключително неудовлетворени от току-що приетите текстове на второ четене, по-скоро на част от нашите предложения, които не бяха приети, които са очаквани от обществото, напълно разбираеми и в интерес на здравето на българските граждани. Все пак чрез току-що приетите промени в Закона за здравето се забрани употребата на въпросните лули на водна основа от лица до 18 години. Честото, тъй като тази практика за подражание на по-възрастните, дай Боже, ще бъде прекъсната. Това вече се превърна в една опасна мода. Много често деца, ученици с одобрението на родителите дори провеждат рождени дни в такива наргиле барове“, поясни още Симеонов. По думите му истината е, че никой не може да гарантира съставът на смесите, които се използват при този вид пушене. „Всички изследвания показват, че те нанасят много сериозни вреди. Много често съставът е неясен, произходът на субстанциите също. Има регистрирани случаи на припадъци. Излишно е да ви губя времето и да ви убеждавам във вредата от употребата на едни нерегламентирани съставки“, каза още Симеонов. „Лошата новина обаче следва веднага след това. В същия законопроект, който сме внесли и който току-що беше разглеждан, ние предложихме и забрана за използването на този вид наргилета и водни лули в закрити помещения. С други думи предложихме да бъдат уеднаквени с режима за забрана на тютюневи изделия в закрити помещения“, допълни още лидерът на НФСБ. „Ние считаме, че такава забрана трябва да бъде въведена“, подчерта Симеонов. Според него не е допустимо да бъде забранено тютюнопушеното в закрити помещения, а пушенето на лули на водна основа да не бъде забранено. „Всъщност сме тук да изразим своето несъгласие и неудовлетворение от това, че въпросните текстове бяха отхвърлени. Има една неразбираема от нас незаинтересованост, едно прехвърляне на отговорността между здравната комисия и министерство на здравеопазването. В резултат на това тези текстове тотално отпаднаха, те няма да бъдат предложени на нотификация, тъй като това било работа на Министерство на здравеопазването, като че ли Министерството не е министерство на Република България, а на планетата Марс“, каза още Симеонов. Той посочи,  че не вижда какъв е бил проблемът ръководството на комисията да поиска нотификация на тези текстове още във фазата на тяхното обсъждане между първо и второ четене, каквато е практика за много закони. „Такова обаче не беше предложено, което ни кара да подозираме наличието на фирмени интереси, които са повлияли на това решение“, допълни още той.  \r\nДеница КИТАНОВА", "date": "2019.07.11", "title": "Валери Симеонов, НФСБ: Неудовлетворени сме от отхвърлянето на забраната за  пушене на наргиле в закрити помещения"}
{"url": "http://www.focus-news.net/news/2019/07/11/2679212/kardzhali-tri-detsa-sa-razbili-tri-avtomata-za-kafe-i-sa-vzeli-nad-100-lv-v-momchilgrad.html", "text": "Непълнолетен и двама малолетни са разбили три автомата за кафе и прибрали от монетниците около 110 лв. Това съобщиха от  ОДМВР-Кърджали . Момчетата на 11, 13 и 14 години са от група, която през последните месеца е взломила над 10 машини за кафе. Непълнолетният е задържан за срок до 24 часа в полицейското управление, а на малолетните е оказана полицейска закрила за срок до 48 часа. Работата по случаите продължават сектор „Криминална полиция“ и инспектори от Детска педагогическа стая.", "date": "2019.07.11", "title": "Кърджали: Три деца са разбили три автомата за кафе  и са взели над 100 лв. в Момчилград"}
{"url": "http://www.focus-news.net/news/2019/07/11/2679213/haskovo-obshtina-topolovgrad-organizira-zanimaniya-na-detsata-prez-lyatnata-vakantsiya.html", "text": "За пореден път община Тополовград организира отдих за децата през лятната ваканция. Това съобщиха от пресцентъра на  общината . Програма „Лятна ваканция – 2019“ стартира от 11 юли. В читалищната библиотека започнаха Летните четвъртъци. Първото занимание потопи децата в света на приказките. Проведе се състезание „Познай приказката“. Децата оцветяваха илюстрации на приказките „Дядо и ряпа“ и „ Житената питка“, след което си направиха изложба. \r\nСледващият четвъртък - 25 юли библиотекарите канят малчуганите  на чай, а на 8 юли, пак четвъртък, да помъдруват с гатанки. \r\nПредвидено е посещение на Конна база „Сакар“ в село Срем, ако има интерес от децата. Безплатно кино  в Големия салон на читалището ще има и това лято. Малчуганите ще гледат популярни детски филми. По традиция програмата включва безплатна екскурзия за деца от 7 до 14 години. Тази година на 12 август ще се посети архиологическия обект „Перпирикон“ – гр.Кърджали. Необходимо е желаещите да се запишат в отдел „Хуманитарни и социални дейности“ в общината. \r\nЛятната ваканция на децата е време за игри и отдих и в помощ на родителите, които могат да се възползват от организираните мероприятия, които предлага Община Тополовград.", "date": "2019.07.11", "title": "Хасково: Община Тополовград организира занимания на децата през лятната ваканция"}
{"url": "http://www.focus-news.net/news/2019/07/11/2679214/kardzhali-29-godishen-mazh-e-zadarzhan-za-nezakonno-pritezhavane-na-4-vida-narkotitsi.html", "text": "За незаконно притежаване на 4 вида наркотици 29-годишен е задържан в РУ-Кърджали за срок до 24 часа. Това съобщиха от  ОДМВР-Кърджали . В хода на специализирана операция за противодействие на престъпленията, свързани с наркотични вещества, малко след 16.00 часа на 10 юли, криминалисти от ОДМВР-Кърджали извършили проверка на жилище в областния град. Полицейските служители намерили найлоново топче с около 20 грама бяло прахообразно вещество, което при тестване реагирало на амфетамин, три броя топчета от зелена суха листна маса около 9,5 грама, за която с тест било установено, че е марихуана, 6 таблетки екстази и 11 алуминиеви свивки, съдържащи кафяво прахообразно вещество – хероин. Наркотиците са иззети и са на съхранение в ОДМВР-Кърджали. Образувано е досъдебно производство по Наказателния кодекс и работата продължава разследващ полицай. \r\nДарина ДЕЕНИЧИНА", "date": "2019.07.11", "title": "Кърджали: 29-годишен мъж е задържан за незаконно притежаване на 4 вида наркотици"}
{"url": "http://www.focus-news.net/news/2019/07/11/2679209/na-preskonferentsiya-v-ruo-sofiya-shte-badat-predstaveni-rezultatite-ot-parvoto-klasirane-za-gimnaziite.html", "text": "11 юли 2019 г., в 12.00 часа в сградата на РУО - София - град, ще се проведе пресконференция, на която ще се представят резултатите от първото класиране за гимназиите. Това съобщиха от пресцентъра на  МОН .", "date": "2019.07.11", "title": "На пресконференция в РУО-София ще бъдат представени резултатите от първото класиране за гимназиите"}
{"url": "http://www.focus-news.net/news/2019/07/11/2679208/ekathimerini-pozharat-vav-ftiotida-nay-veroyatno-e-razpalen-umishleno.html", "text": "Огънят, който излезе извън контрола на пожарникарите в гръцкия район Фтиотида най-вероятно е разпален умишлено от подпалвачи, това пише гръцкото издание  Ekathimerini .  Вестникът припомня, че пожарът е резултат от четири фронта пламъци, единият от които наближи местното село Диври, което бе евакуирано. Усилията на властите да потушат стихията бяха отслабени от силните ветрове и високите температури, които бяха обхванали региона в сряда.  \r\nВ същото време пожари бушуват също така на о. Евбея и на запад от Атина, където по-рано бе съобщено за два пожара край Трикала.   Цанко Цолов", "date": "2019.07.11", "title": "Ekathimerini: Пожарът във Фтиотида най-вероятно е разпален умишлено"}
{"url": "http://www.focus-news.net/news/2019/07/11/2679216/valeri-simeonov-nfsb-sobstvenitsite-na-nargile-barove-sa-dosta-vliyatelni-po-otnoshenie-na-upravlenieto-na-darzhavata.html", "text": "Собствениците на наргиле барове са доста влиятелни по отношение на управлението на държавата. Това каза лидерът на НФСБ Валери Симеонов по време на брифинг в Народното събрание, предаде репортер на  Агенция „Фокус“ . По думите на Симеонов това е публично известен факт. „Това са хората, които искат да запазят своя бизнес, своето обогатяване за сметка на здравето на хората. Това са, ако мога в един приказен план да ги представя „Али Баба и 40-те разбойника“, които чрез разбойничество са натрупали една пещера с богатства. Даже има някакво странно съвпадение между един от лидерите на тази група нарушители или забогатяващи от здравето на хората. Той се казва Али Бабаков или нещо такова беше“, каза още Симеонов. По думите му той има влияние на най-високо ниво и от там си е прокарал една такава пасивна позиция на партньорите им от ГЕРБ. „Заведението на този Али Бабаков било някъде на „Витошка“. „Но ние сме категорично против това такива престъпни групировки да ощетяват здравето на хората и всички ние политиците да се крием под едни чисто административни хватки да не приемем този закон. Времето, което ще измине до нотифицирането и приемането на забрана за пушене в закрити помещения трябва да тежи на съвестта на нашите колеги от ГЕРБ. За това време ще бъдат крайно систематично тровени българските граждани, които ползват такива лули и такива средства за пушене, като те ще тровят не само себе си, а и всички останали, които са в помещенията на „Али Баба и 40-те разбойници“, допълни още Симеонов. Той посочи, че предстои законопроектът да бъде внесен за разглеждане отново, и то с искане за нотифицакия. „Не е обяснимо как може ръководство на парламентарна комисия от ГЕРБ да отказва да изпрати на мМинистерство на здравеопазването, което ръководено също от представител на ГЕРБ текстове за нотификация или да търси причини да не го прави. Няма значение дали идват местни избори и дали ще загубим някакво лоби“, допълни лидерът на НФСБ.  \r\nДеница КИТАНОВА", "date": "2019.07.11", "title": "Валери Симеонов, НФСБ: Собствениците на наргиле барове са доста влиятелни по отношение на управлението на държавата"}
{"url": "http://www.focus-news.net/news/2019/07/11/2679218/plovdiv-sedem-sela-v-oblastta-sa-s-narusheno-vodopodavane.html", "text": "Жителите на седем села в Пловдивска област са с нарушено водоподаване. Това съобщиха за  Радио „Фокус“ – Пловдив  от ВиК – Пловдив. Без вода заради аварии са абонатите от населените места Мало Крушево, Бенковски, Браниполе, Златосел, Розино и Мраченик. С нарушено водоподаване са и част от домакинствата в село Първенец, като причината е изграждане на ново сградно водопроводно отклонение. \r\nС нарушено водоподаване са също жителите на град Калофер, както и абонатите от южната страна на жп линиите в пловдивския квартал „Прослав“. Без вода са и абонатите в района на ул. „Константин Стоилов“ в областния град. \r\nТони МИХАЙЛОВ", "date": "2019.07.11", "title": "Пловдив: Седем села в областта са с нарушено водоподаване"}
{"url": "http://www.focus-news.net/news/2019/07/11/2679221/valeri-simeonov-nfsb-shte-glasuvame-protiv-zakona-za-ribarstvoto-i-akvakulturite-zashtoto-shte-nalozhi-sanktsii-na-hora-koito-dobrosavestno-sa-izpalnyavali-svoite-proekti.html", "text": "Ще гласуваме против Закона за рибарството и аквакултурите, защото ще наложи санкции на хора, които добросъвестно са изпълнявали своите проекти. Това каза лидерът на НФСБ Валери Симеонов по време на брифинг в Народното събрание, предаде репортер на  Агенция „Фокус“ . „Също така искаме да изразим едно несъгласие със законопроекта, който е внесен и в момента се разглежда в пленарна зала. Той представлява едно налагане на законодателна норма с обратно действие, което е правно недопустимо и фактически ще наложи едни санкции на хора, които добросъвестно са изпълнявали своите проекти“, каза още Симеонов. По думите му хората, които са изпълнявали проекти, свързани с аквакултури и рибарство ще бъдат санкционирани заради липса на периодични отчети във финансово изражение. „При положение, че това нещо не е изисквано“, допълни още Симеонов.  \r\nДепутатът Георги Колев допълни, че ако този закон мине, ще рефлектира и върху други -например тези, които са купили комбайни да бъдат санкционирани за това, че не са ожънали достатъчно декари“, обясни още той.  \r\nДеница КИТАНОВА", "date": "2019.07.11", "title": "Валери Симеонов, НФСБ: Ще гласуваме против Закона за рибарството и аквакултурите, защото ще наложи санкции на хора, които добросъвестно са изпълнявали своите проекти"}
{"url": "http://www.focus-news.net/news/2019/07/11/2679215/to-vimagartsiya-gratskite-vlasti-v-halkidiki-sa-poluchili-nad-600-signali-prez-noshtta.html", "text": "Гръцките власти на Халкидическия полуостров са получили над 600 сигнали, включително такива за указване на помощ на бедстващи хора, през нощта на сряда срещу четвъртък, съобщава гръцкият вестник  “То Вима“ . \r\nСпоред Ефтимиос Лекас, представител на местните власти, бурята е била изключително силна, но за сметка на това е приключила бързо.  \r\n„Топлинната вълна в последните няколко дни доведе до този странен феномен“, категоричен е Лекас, имайки предвид температурите, които в някои части на Гърция достигнаха до 40 градуса по целзий в дните преди бурята.  \r\nСутринта в четвъртък се е провела среща на властите в Халкидики, председателствана от министъра на отбраната Михалис Хрисохидис, който е изразил съболезнованията си за шестте починали и посочил, че главният приоритет е да се възстановят всички щети на пострадалите къщи и пътища.    Цанко Цолов", "date": "2019.07.11", "title": "„То Вима“(Гърция): Гръцките власти в Халкидики са получили над 600 сигнали през нощта"}
{"url": "http://www.focus-news.net/news/2019/07/11/2679222/varna-18-godishen-mazh-shte-iztarpi-2-godini-i-8-mesetsa-lishavane-ot-svoboda-za-prichinyavane-smartta-na-zhena-sled-zaguba-na-kontrol-nad-avtomobila-mu.html", "text": "18-годишният мъж с инициали Иван П. ще изтърпи наказание 2 години и 8 месеца лишаване от свобода в затвор. Това съобщиха от пресцентъра на  Апелативна прокуратура – Варна . Наказанието е за причиняване смъртта на пешеходка на тротоар във Варна, след като изгубил контрол над автомобила си. Той е лишен и от право да управлява МПС за срок от 5 години. Присъдата на Варненския окръжен съд е постановена при условията на съкратено съдебно следствие. \r\nНа 16 януари тази година около 16.00 часа 18-годишният Иван се движел с автомобила си „Ауди А3“ по бул. „Ян Палах“ в лявата лента на пътното платно. Когато достигнал до кръстовището с ул. „Роза“, той завил рязко надясно и пресякъл диагонално пътните платна, за да може да влезе в пресечката на улицата. Рисковата и необмислена маневра довела до загуба на контрол над колата.  \r\nАвтомобилът излязъл от пътното платно и се качил на тротоара, по който в това време вървяла пешеходка. Настъпил неизбежен удар, от който тялото на възрастната жена било изхвърлено във въздуха и паднало на тревата, встрани от тротоара. 11 дни по-късно жената починала в болницата. Съдебномедицинската експертиза посочила като причина за смъртта мезентериална тромбоза и други травми, довели до развитието на ендотоксичен шок.  \r\nВ хода на разследването на пътния инцидент Иван не се е признал за виновен и не е давал обяснения. Той е осъждан преди да навърши пълнолетие на пробация за придобиване и държане на наркотични вещества, влязло в сила през юни 2018 г.   \r\nПрисъдата на Варненския окръжен съд подлежи на обжалване пред Апелативния съд.", "date": "2019.07.11", "title": "Варна: 18-годишен мъж ще изтърпи 2 години и 8 месеца лишаване от свобода за причиняване смъртта на жена след загуба на контрол над автомобила му"}
{"url": "http://www.focus-news.net/news/2019/07/11/2679194/pleven-v-oblastna-administratsiya-shte-se-sastoi-izvanredno-zasedanie-na-epizootichnata-komisiya-vav-vrazka-s-afrikanska-chuma-po-svinete.html", "text": "Издал съм заповед  с мерки за недопускане на Африканска чума по свинете в сила за всички населени места на територията на Плевенска област. Това каза за  Радио „Фокус“  Мирослав Петров, областен управител на Плевен по повод констатиран случай на Африканска чума по свинете в землището на с.Брест, Община Гулянци. \"Основната цел е информиране на населението за особеностите на вируса с оглед актуалната епизоотична обстановка в страната. В промишлените обекти за отглеждане на свине се завишават мерките за контрол на пропускателния режим, на дезинфекция и проверка на здравословното състояние на животните. При отглеждането на свине в домашни условия стопаните трябва да не позволяват излизането на животните извън дворовете, да следят за промени в здравословното им състояние и да съхраняват фуража в затворени помещения, за да не се допусне замърсяването му\", каза Мирослав Петров. Той допълни, че термичната обработка унищожава вируса. \"Ако при клане на животни за лична консумация стопаните забележат нетипично за свинете поведение или състояние, трябва незабавно да уведомят ветеринарен лекар и да преустановят обработката на трупа. При извършването на лов на диви свине от всички отстреляни животни е задължително да се вземат проби, като до излизане на резултатите труповете да се съхраняват при хладилни условия. При намиране на трупове на умрели животни трябва да се уведоми общинският ветеринарен лекар или да се подаде сигнал в ОДБХ – Плевен\", каза още Мирослав Петров. \"Във всяко населено място ще бъде разлепена информация с име и телефон за връзка с ветеринарен лекар. ОДМВР - Плевен, и ОДБХ - Плевен, ще извършват контрол на територията на Плевенска област за недопускане на нерегламентирано придвижване/ транспортиране на свине\", подчерта още Мирослав Петров. Днес от 15.00 часа в Областна администрация ще се състои извънредно заседание на областната епизоотична комисия. \r\nВиолета КРЪСТЕВА", "date": "2019.07.11", "title": "Плевен: В Областна администрация ще се състои извънредно заседание на епизоотичната комисия във връзка с Африканска чума по свинете"}
{"url": "http://www.focus-news.net/news/2019/07/11/2679219/valeri-simeonov-nfsb-d-r-daritkova-prehvarlya-topkata-kam-nas-po-otnoshenie-na-notifikatsiyata-po-zakona-za-zdraveto-i-zabranata-za-pushene-na-nargile-na-zakrito.html", "text": "Д-р Дариткова прехвърля топката към нас по отношение на нотификацията по Закона за здравето и забраната за пушене на наргиле на закрито. Това каза лидерът на НФСБ Валери Симеонов по време на брифинг в Народното събрание във връзка с промените в Закона за здравето, предаде репортер на  Агенция „Фокус“ . „Всички много добре знаем, че народен представител не може да изиска нотификация. Нотификация се изисква от парламентарна комисия чрез Министерски съвет, респективно чрез министерството“, каза още Симеонов.  \r\n„Това трябваше да го направи министър Ананиев по искане на Комисията по здравеопазване. Странно е защо Комисията не поиска такава нотификация чрез Министерството, след като комисията по здравеопазването също е наясно с пораженията, които нанася употребата на тези субстанции“, каза още Симеонов.  \r\nДеница КИТАНОВА", "date": "2019.07.11", "title": "Валери Симеонов, НФСБ: Д-р Дариткова прехвърля топката към нас по отношение на нотификацията по Закона за здравето и забраната за пушене на наргиле на закрито"}
{"url": "http://www.focus-news.net/news/2019/07/11/2679223/burgas-hudozhnikat-svilen-blazhev-gostuva-s-ekspozitsiyata-yuzhni-peyzazhi-ii.html", "text": "Творецът от световна величина Свилен Блажев ще представи новата си експозиция „Южни Пейзажи II“ в галерия „Пролет“ в Бургас. Това съобщиха от пресцентъра на  Община Бургас . Откриването на изложбата ще се проведе от 17.30 часа.  \r\nХудожникът е роден през 1953 година. Завършва Националната художествена академия, специалност стенопис, в класа на проф. Димо Заимов. Носител е на множество награди: \r\n- 1995 г. печели конкурс за творческо пребиваване в Сите дез арт, Париж; \r\n- 1987 г. получава Гран при на Международното триенале на реалистичната живопис; \r\n- носител на Националната награда „Струма“ за цялостен принос и постижения в изкуството; \r\n- носител на Националната награда за живопис „Владимир Димитров – Майстора“; \r\n- носител на Националната награда за живопис „Захарий Зограф“; \r\n- носител на орден „Св. св. Кирил и Методий“ – първа степен. \r\nКартини на Свилен Блажев радват посетители и ценители в Софийска градска художествена галерия, Националната художествена галерия, Ватиканския музей за модерно изкуство, колекция „Лудвиг“, музей „Пушкин“, както и на колекции във Финландия, Германия, Чехия, Словакия, Македония, Англия и други страни. Осъществил е множество самостоятелни изложби в страната /София, Пловдив, Бургас, Кюстендил, Самоков/ и в чужбина /Лимасол, Букурещ, Хелзинки, Виена, Хамбург, Виена, Цюрих, Китай/. Участва в представителни изложби на съвременното българско изкуство в Европа и САЩ. Водещо име в областта на живописта.", "date": "2019.07.11", "title": "Бургас: Художникът Свилен Блажев гостува с експозицията „Южни Пейзажи II“"}
{"url": "http://www.focus-news.net/news/2019/07/11/2679220/kmetat-na-sofiya-yordanka-fandakova-horata-tryabva-da-znayat-che-bsp-ne-podkrepiha-doklada-za-uvelichenie-na-vaznagrazhdeniyata-na-raboteshtite-v-transportnite-druzhestva.html", "text": "Хората трябва да знаят, че БСП не подкрепиха доклада за увеличение на възнагражденията на работещите в транспортните дружества. Това каза пред журналисти кметът на София Йорданка Фандъкова по време на редовно заседание на Столичния общински съвет, предаде репортер на  Агенция „Фокус“ . „Предложих и Общинският съвет подкрепи една перспектива за хората, работещи в транспортните дружества. Проблемът с недостига на водачи още съществува, както на шофьори, така и на ватмани, въпреки, че вече има интерес към тази професия и тази година увеличихме с 20% заплатите на водачите в транспортните дружества в София“, добави тя. Фандъкова поясни, че след тежки преговори със синдикатите се е приела тригодишната програма за увеличение на всички работещи в дружествата с 10% на година. „Надявам се, че това ще се реализира през следващите години, защото знаете, че ще сме длъжни да внасяме средства, които ще осигурят този ангажимент“, коментира Фандъкова.  \r\n„За съжаление колегите от БСП не подкрепиха доклада за увеличение на възнагражденията на шофьорите, те си имат явно своите аргументи, но това хората трябва да го знаят“, добави Фандъкова.  \r\nДаяна ДЮЛГЕРОВА", "date": "2019.07.11", "title": "Кметът на София Йорданка Фандъкова: Хората трябва да знаят, че БСП не подкрепиха доклада за увеличение на възнагражденията на работещите в транспортните дружества"}
{"url": "http://www.focus-news.net/news/2019/07/11/2679226/burgas-izgrazhda-se-nova-ulitsa-v-industrialniya-i-logistichen-park-v-grada.html", "text": "На територията на Индустриален и логистичен парк – Бургас се изгражда нова улица, съобщиха от пресцентъра на  Община Бургас . Това е локално платно, което ще осигури пряк достъп до обособените квартали 41 и 46. Пътната връзка е успоредна на ул. „Крайезерна“. Дължината й в завършен вид ще е около 600 м. Улицата ще се казва „Бургаско езеро“, като така е спазена традицията всички нови улици в Индустриалния парк да носят имена на езера. Чрез нея ще се даде възможност за реализация на последните свободни парцели, разположени във вътрешността на територията. Освен на новата инфраструктура, ползвателите на парка ще се радват и на по-благоприятна работна среда, защото паралелно с изграждането на улицата тече и облагородяване на прилежащите зелени площи.", "date": "2019.07.11", "title": "Бургас: Изгражда се нова улица в Индустриалния и логистичен парк в града"}
{"url": "http://www.focus-news.net/news/2019/07/11/2679225/pazardzhik-51-godishen-mazh-e-zadarzhan-za-pritezhanie-na-domashnata-oranzheriya-za-otglezhdane-i-obrabotka-na-marihuana.html", "text": "Домашната оранжерия за отглеждане и обработка на марихуана е открита при акция на служители от сектор „Противодействие на криминалната престъпност” при ОДМВР-Пазарджик. Това съобщиха от пресцентъра на  МВР . Процесуалните действия по реализацията са осъществени под наблюдението на прокурор от Окръжна прокуратура - Пазарджик. Вчера екипи от сектора извършили претърсване в къща, намираща се в пазарджишкото село Мало Конаре. Неин обитател е 51-годишен стар познайник на криминалистите. В няколко помещения полицаите открили обособена оранжерия за отглеждане и последваща обработка на канабис. Намерени са 100 растения в начален етап на развитие, осветителни тела, системи за контрол на влажността и температурата, електронна везна. По време на акцията мъжът направил неуспешен опит да изхвърли близо 36 грама суха листна маса -  марихуана с високо качество. Той е задържан за срок от 24 часа, а Окръжната прокуратура е удължила срока на ареста му до 72 часа. Всички доказателства, които имат отношение по случая, са иззети. Работата по документиране на престъпната дейност на мъжа продължава под ръководството на прокурор.", "date": "2019.07.11", "title": "Пазарджик: 51-годишен мъж е задържан за притежание на домашната оранжерия за отглеждане и обработка на марихуана"}
{"url": "http://www.focus-news.net/news/2019/07/11/2679217/kmetat-na-sofiya-yordanka-fandakova-obshtinskiyat-savet-prie-programa-za-zakupuvane-na-82-elektrobusa-30-troleybusa-i-25-tramvaya.html", "text": "Столичният общински съвет прие програма за закупуване на 82 електробуса, 30 тролейбуса и 25 трамвая. Това каза пред журналисти кметът на София Йорданка Фандъкова по време на редовно заседание на Столичния общински съвет, предаде репортер на  Агенция „Фокус“ . „Общинският съвет одобри два мои доклада, които са свързани с огромните усилия, които полагаме през последните години за подобряване на обществения транспорт в София. Единият доклад е свързан с продължаване на мащабната програма за модернизация на превозните средства, за кандидатстване по ОП „Околна среда“ за закупуване на 82 електробуса, 30 нови тролейбуса и 25 трамвая“, посочи тя. „Когато успеем да реализираме тези проекти, ще имаме на 100% подменени автобуси и тролейбуси в движение и доста сериозен напредък по отношение на трамваите“, добави Фандъкова.  \r\nДаяна ДЮЛГЕРОВА", "date": "2019.07.11", "title": "Кметът на София Йорданка Фандъкова: Общинският съвет прие програма за закупуване на 82 електробуса, 30 тролейбуса и 25 трамвая"}
{"url": "http://www.focus-news.net/news/2019/07/11/2679228/plovdiv-arheologicheski-nahodki-sa-razkriti-pri-izkopni-deynosti-v-tsentara-na-grada.html", "text": "Останки от римско жилище с глинен водопровод, както и гроб откриха сътрудници на EVN Топлофикация при изкопни дейности в центъра на Пловдив – по ул. „Г. М. Димитров“ (в близост до кръстовището с ул. „Цар Асен“). Това съобщиха от пресцентъра на  EVN Топлофикация . Според специалистите разкритите археологически  структури  датират  от  II  -  IV в. сл. Хр. \r\nИзкопните дейности се извършват за присъединяване на сграда към топлопреносната мрежа. В резултат на направена комисия от експерти към Министерство на културата и изготвен протокол EVN Топлофикация е предприелa действия за теренно проучване на находките. След приключване на дейностите по проучването, се очаква оглед от нова комисия към Министерството на културата за приемане на резултатите от него. Работата по изграждането на топлопровода може да продължи след разрешение от експерти към Министерството на културата. Изпълнението на обекта се извършва под ръководството на археолог Мая Мартинова към Регионалния археологически музей – Пловдив.  \r\nНе за първи път EVN Топлофикация разкрива и консервира археологически находки по време на своята дейност. През 2012 г. в близост дружеството разкри раннохристиянска  гробница от IV в. сл. Хр. със стенописи , изобразяващи чудесата на Христос.  EVN Топлофикация финансира  дейностите по цялостното разкриване и консервиране на обекта. Към момента античната гробница може да се види в Регионалния археологически музей – Пловдив.", "date": "2019.07.11", "title": "Пловдив: Археологически находки са разкрити при изкопни дейности в центъра на града"}
{"url": "http://www.focus-news.net/news/2019/07/11/2679224/tass-moskva-opredeli-kato-vazmutitelni-deystviyata-na-velikobritaniya-v-ormuzkiya-protok.html", "text": "Рискът от пряка конфронтация в региона около границите на Иран се увеличава след последните събития с британския петролен танкер в четвъртък, това заяви заместник-външният министър на Русия Сергей Рябков, предава  ТАСС . \r\n„Ситуацията е изключително тревожна. Убедени сме, че в конкретните условия, рискът от пряк сблъсък в последно време се засили, което прави предвиждането на бъдещите събития в района доста сложно“, заяви Рябков. „Причината за това е ясна – целенасочената линия на Вашингтон към изостряне на ситуацията в района около Иран“, категоричен е представителят на Кремъл. Според него, жителите на Иран са проявили стратегическо търпени за изключително дълго време. „Сега те демонстрират разграничение от тази ситуация“, добави още Рябков.  \r\nРуският дипломат призова всички страни да проявят политическа воля и да не допускат ситуацията „да придобие неконтролируем характер“.  Цанко Цолов", "date": "2019.07.11", "title": "ТАСС: Москва определи като възмутителни действията на Великобритания в Ормузкия проток"}
{"url": "http://www.focus-news.net/news/2019/07/11/2679227/kaloyan-pargov-bsp-sofiya-ne-podkrepihme-uvelichenie-na-zaplatite-za-raboteshtite-v-stolichniya-transport-zashtoto-samite-te-ne-iskat-taka-da-bade-zatvoren-problemat-im.html", "text": "Не подкрепихме увеличение на заплатите за работещите в столичния транспорт, защото самите те не искат така да бъде затворен проблемът им. Това каза пред журналисти председателят на групата на БСП в Столичния общински съвет Калоян Паргов, предаде репортер на  Агенция „Фокус“ . „Комисията, която няколко пъти заседава, дадохме обещание и ангажимент, че при първа възможност при актуализация на бюджета ще търсим възможност за увеличение на работните заплати и отпускане на средства за подобряване на материално битовите условия, които бяха основен момент”, поясни Паргов. Той уточни, че темата за извънредния труд в столичните транспортни дружества все още е на дневен ред. „Абсолютна спекулация е от страна на г-жа Фандъкова, която очевидно от страх от предизборната кампания се опитва да насочи общественото внимание в тази посока, е че ние не желаем увеличение на заплатите. Ние искаме още сега да бъде разгледана тази възможност, така както върнахме и успокоявахме тези хора зимата“, добави той. „Въздържахме се от подкрепа, защото те самите не приемат това предложение – гласно или негласно. Това, че техните синдикални лидери го приемат, е друга тема. Няма как ние да не се съобразим с волята, желанието и справедливите искания на работещите в градския транспорт, които не приемат по този начин да бъде затворен проблемът, защото някои го е страх от предизборната кампания“, поясни той. „Хората имаха претенции към обещанието, което дадохме от всички политически сили, че не са доволни от това, което им се предлага и във втората част на годината ще търсим възможност за допълнително увеличение“, добави Паргов. По думите му заради този аргумент протестиращите тогава са се върнали на работните места.  \r\nДаяна ДЮЛГЕРОВА", "date": "2019.07.11", "title": "Калоян Паргов, БСП-София: Не подкрепихме увеличение на заплатите за работещите в столичния транспорт, защото самите те не искат така да бъде затворен проблемът им"}
{"url": "http://www.focus-news.net/news/2019/07/11/2679229/shumen-tri-pozhara-sa-gasili-ognebortsite-v-oblastta-prez-izminaloto-denonoshtie.html", "text": "Три пожара са гасили огнеборците в Шуменска област през изминалото денонощие. Това съобщиха от  ОДМВР-Шумен . В 01.31 часа е получен сигнал за възникнал пожар в имот на ул. „Възраждане“ в Смядово. Към адреса бил насочен противопожарен екип от участъка в града. На място било установено, че имотът на местен жител бил обхванат от пламъци. Помощ в гасенето е оказал екип от противопожарната служба в Шумен. Огнеборците са гасили пламъците часове наред. Причината за пожара се изяснява. Спасени са две сгради в съседство.  \r\nВ 10.26 часа на 10 юли е приет сигнал за пожар в лек автомобил с разградска регистрация по пътя Шумен - Разград на около километър след село Звегор. Към произшествието е насочен екип на РСПБЗН-Шумен. След пристигане на място било изяснено, че пламъците тръгнали след късо съединение в ел. инсталацията. Огнеборците обезопасили газовата уредба на автомобила и погасили пламъците.  \r\nПогасен е пожар без материални загуби в отпадъци до село Троица вчера сутринта.", "date": "2019.07.11", "title": "Шумен: Три пожара са гасили огнеборците в областта през изминалото денонощие"}
{"url": "http://www.focus-news.net/news/2019/07/11/2679230/burgas-stotitsi-lyubiteli-na-istoriyata-i-zagadkite-posetiha-izlozhbata-tutankamon-edna-nedovarshena-lyubovna-istoriya.html", "text": "Стотици любители на историята и загадките посетиха изложбата „Тутанкамон – една недовършена любовна история“, която отвори врати в сградата на Държавна опера – Бургас. Това съобщиха от пресцентър на  Община Бургас . Експозицията е съставена от копия на над 100 артефакта, открити от английския археолог Хауърд Картър през 1922 година по време на разкопки в Долината на царете в Египет.  \r\nСъкровищата от гробницата на Тутанкамон са представяни по цял свят, но за първи път са в България. Бургас има честта да е градът, в който се представя едно от най-интересните открития, правени при проучване на древната история. Експозицията ще е отворена за посетители всеки ден до края на септември, от 10.00 до 22.00 часа. Билети се продават на място. Редовен билет – 16 лв.; ученици, студенти, пенсионери и хора с увреждания – 10 лв.; деца до 7 години, задължително с придружител – безплатен вход.", "date": "2019.07.11", "title": "Бургас: Стотици любители на историята и загадките посетиха изложбата „Тутанкамон – една недовършена любовна история“"}
{"url": "http://www.focus-news.net/news/2019/07/11/2679231/sofiya-dvizhenieto-v-rayona-na-s-churek-na-avtomagistrala-hemus-shte-bade-spryano-ot-2300-do-2400-chasa.html", "text": "Движението в района на с. Чурек на автомагистрала „Хемус“ ще бъде спряно от 23.00 до 24.00 часа. Това съобщиха от пресцентъра на  ОДМВР - София . Обходният маршрут е по главен път 1-1 \r\nПо информация на АПИ, на 11 юли, поради монтаж на камера на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол), за времето от 23.00 до 24.00 часа ще бъде спряно движението между пътен възел „Витинска река“ в посока София и пътен възел „Жерково“ в посока Варна на автомагистрала „Хемус“.", "date": "2019.07.11", "title": "София: Движението в района на с. Чурек на автомагистрала „Хемус“ ще бъде спряно от 23.00 до 24.00 часа"}
{"url": "http://www.focus-news.net/news/2019/07/11/2679211/shumen-zasilva-se-individualniyat-lov-na-diva-svinya-kato-chast-ot-merkite-za-spravyane-s-afrikanskata-chuma.html", "text": "Над 60 председатели на ловни сдружения и дружини се събраха снощи в залата на Природен парк „Шуменско плато“, за да обсъдят заедно с представители на Регионална дирекция по горите-Шумен, Североизточното държавно предприятие (СИДП) и Областната дирекция по безопасност на храните (ОБДХ) мерки за справяне с африканската чума по свинете набелязани в Заповед на министъра на МЗХГ Десислава Танева. Това съобщиха от  Североизточното държавно предприятие . По време на срещата ловните експерти обясниха на хората, че трябва да се засили индивидуалния лов, за да се намали популацията във възможно най-кратки срокове. Специалистите посочиха, че това е единственият начин да бъдат сведени загубите до минимум, за да не се достигне до драстични мерки и унищожаване на промишлено отглеждани свине, ако попаднат в периметъра на открито болно животно. Ловците от своя страна поискаха по-бързо да им бъдат издавани бележки за индивидуален лов. Те приветстваха и идеята на ръководството на СИДП за безвъзмездно предоставяне на строителна дървесина за изграждане на нови чакала на територията на всички дружини.  \r\nД-р Баева от ОБДХ обясни на ловците, че нов модул „Лов“, който ще могат да инсталират на телефоните, си ще заработи скоро. Чрез него ще се определя мястото на всяко отстреляно прасе и пробите ще се въвеждат преди да бъдат занесени в лабораторията на улица „Съединение“ 53 в Шумен. Част от хората сметнаха, че това ще затрудни по-възрастните ловци и тези, които нямат модерни апарати. Председателите на няколко дружини обясниха, че в техните ловища няма интернет и на практика ще бъде невъзможно да се отбележат точните координати. Ловният експерт на СИДП инж. Тервел Стефанов предложи на ловците първо да изпробват новото приложение, защото то има редица предимства пред досегашното попълване на редица документи, а ако след това се окаже, че има неща в модула, които не сработват да се върви към тяхната промяна. Той призова хората да напишат всички свои предложения за справяне с чумата и за съвместната работа през следващите месеци и да ги изпратят чрез стопанствата в СИДП. Според него по този начин ще бъдат обобщени добри практики и идеи по места, които заедно с разписаните от министър Танева ще се приложат на територията на предприятието.", "date": "2019.07.11", "title": "Шумен: Засилва се индивидуалният лов на дива свиня като част от мерките за справяне с африканската чума"}
{"url": "http://www.focus-news.net/news/2019/07/11/2679235/plovdiv-v-gradskata-biblioteka-v-asenovgrad-shte-bade-predstaven-film-za-uspeli-asenovgradchani-zad-granitsa.html", "text": "В Градската библиотека „Паисий Хилендарски“ в Асеновград ще бъде представен филм за 10 успели асеновградчани зад граница. Това каза за  Радио „Фокус“ – Пловдив  Ели Шопова, програмен директор на местната телевизия в Асеновград, реализирала проекта „Асеновград извън граница“. Тя разказа, че идеята за този филм е възникнала преди около 2 години, но е реализирана в началото на тази. „Филмът е направен с много любов и труд. Всички участници във филма, все успели асеновградчани, бяха предложени от жителите след организирано допитване. Нямаме претенции да сме избрали най-успешните асеновградчани, защото успехът е нещо относително. Оставаме отворени за други предложения, защото има възможност да продължим с филм за още 10 успешно реализирали се жители на града“, каза Шопова. Тя посочи, че във филма участват хора, които в момента живеят в Америка и Европа, но са родени и живели в Асеновград.   \r\n„Някои са започнали кариерата си тук и след това са емигрирали, връщат се, но всички носят в сърцето си Асеновград. Някои споделят, че го сънуват, други споделят, че поддържат контакти в социалните мрежи, а някои не са прибирали с години, но пък наистина носят този град в сърцето си“, коментира Шопова. Сред успелите асеновградчани, за които филмът разказва, се нареждат директорът на българското училище в Ирландия Зорница Гоган, шахматистът Иван Чепаринов, щангистът Сунай Булут, учителят, номиниран за най-креативен млад учител в щата Далас – Антоанета Гален, собственикът на фирма за кожени изделия с магазини в цяла Европа Исмаил Кара, лютиерите Ева и Христо Маринови, художникът Ангел Михайлов, мениджърът в Ню Йорк на една от най-големите фармацевтични фирми Теню Бояджиев, оперната прима Соня Аргиро и Даниела Манолова, която в момента живее в Канада и е основател на детската вокална група „Амбелино“. \r\nНа въпрос какво кара всички тези успели асеновградчани да носят в сърцето си родния град, Ели Шопова отговори, че Асеновград е изключително жив и с огромна духовност, която оставя дълбока следа във всеки, който е роден или е живял тук. „Когато се преместиш на друго място и след това се върнеш тук, се чувстваш наистина като при баба и дядо. Всеки държи Асеновград в сърцето. си. Говорила съм с много асеновградчани, които не са включени във филма, но живеят в чужбина. Те изпитват невероятна носталгия към Асеновград“, коментира още Шопова. \r\nФилмът „Асеновград зад граница“ ще бъде представен тази вечер от 18.30 часа в Градската библиотека „Паисий Хилендарски“. \r\nТони МИХАЙЛОВ", "date": "2019.07.11", "title": "Пловдив: В Градската библиотека в Асеновград ще бъде представен филм за успели асеновградчани зад граница"}
{"url": "http://www.focus-news.net/news/2019/07/11/2679233/obyaviha-parvoto-klasirane-za-sedmoklasnitsite.html", "text": "Първото класиране на учениците за прием в 7. клас в гимназиите вече е достъпно, съобщиха от пресцентъра на МОН. Седмокласниците могат да проверят къде са приети като въведат входящ номер и код за достъп на интернет адрес:  . \r\nЗаписването на приетите в първия етап на класирането е до 16 юли включително. \r\nЗа участие във второ класиране бъдещите гимназисти трябва да подадат заявления в училището, в което са приети. \r\nУчениците, които не са приети по нито едно от желанията автоматично участват във второ класиране.", "date": "2019.07.11", "title": "Обявиха първото класиране за седмокласниците"}
{"url": "http://www.focus-news.net/news/2019/07/11/2679238/ria-novosti-ogromen-pozhar-bushuva-na-teritoriyata-na-ruski-tets.html", "text": "Огромен пожар бушува в руския окръг Митищи в района на местната топлоелектрическа централа, съобщава  РИА Новости , като се позовава на информация от очевидци. Властите проверяват сигнала, според който огънят се издига на височина 50 метра.  Очаквайте подробности!  Цанко Цолов", "date": "2019.07.11", "title": "РИА Новости: Огромен пожар бушува на територията на руски ТЕЦ"}
{"url": "http://www.focus-news.net/news/2019/07/11/2679232/ataka-vnese-vazrazhenie-pri-predsedatelya-na-parlamenta-tsveta-karayancheva-vav-vrazka-s-promenite-v-rakovodstvoto-na-pg-na-obedineni-patrioti.html", "text": "„Атака“ внесе възражение при председателя на парламента Цвета Караянчева във връзка с промените в ръководството на ПГ на „Обединени патриоти“, предаде репортер на  Агенция „Фокус“ . От „Атака“ искат възражението им да бъде разгледани и да бъде заличено вписаното по повод промените в ръководството на групата. Искането бе внесено от лидера на „Атака“ Волен Сидеров, заместник-председателя на Народното събрание проф. Явор Нотев и зам.-председателя на партията Десислав Чуколов. На брифинг в парламента проф. Явор Нотев изтъкна сред аргументите за възражението, че промени в ръководството на парламентарната група се правят по предложение на Политическия съвет на коалицията.  \r\n„Ръководен орган на коалицията е Политическият съвет. Той се състои от трима представители на НФСБ, на „Атака“ и на ВМРО. Такъв съвет не е проведен, такъв съвет с предмет и точка предложения за промени в ръководството няма. Той не се е състоял. Респективно такова предложение не е постъпило. Парламентарната група няма правомощия да предвиди такава точка в дневния ред и да вземе решение“, заяви още проф. Нотев. Той посочи, че „Атака“ очаква решение, което да се основава на правилата за работа на парламентарната група, на коалиционното споразумение и на Правилника за организацията и дейността на парламента. Той уточни, че такива предложения се внасят с всички членове на групата, каквито не са представени.  \r\nДеница КИТАНОВА", "date": "2019.07.11", "title": "„Атака“ внесе възражение при председателя на парламента Цвета Караянчева във връзка с промените в ръководството на ПГ на „Обединени патриоти“"}
{"url": "http://www.focus-news.net/news/2019/07/11/2679239/silistra-razkrita-v-prestapna-grupa-zanimavala-se-s-izgotvyane-i-izpolzvane-na-falshivi-ofitsialni-dokumenti-predotvratena-e-izmama-s-prodazhba-na-zemedelski-zemi.html", "text": "Престъпна група, занимавала се с изготвяне и използване на неистински официални документи, е разкрита при специализирана полицейска операция на служители на ОДМВР-Силистра, проведена вчера на територията на областта. Това съобщиха от пресцентъра на  МВР . Арестите, осъществени под наблюдението на Районна прокуратура –Силистра, са резултат от предварително разследване и оперативно-издирвателни действия на служители на сектор „Противодействие на икономическата престъпност“ след подаден сигнал. \r\nВчера, съвместно със служители на сектор „Противодействие на криминалната престъпност“ и районните управления, е извършено претърсване и изземване на 6 адреса в Силистра и Тутракан, както и на 4 леки автомобила. Намерена е неистинска лична карта с данни на реално съществуващо лице, както и фалшиво генерално пълномощно от негово име. Иззети са кредитни карти, договори за кредити, записи на заповеди, телефони, СИМ-карти и компютърни конфигурации. \r\nКъм момента е установено, че възползвайки се от фалшивата лична карта и пълномощно, групата е подготвила документи за продажба на 60 дка земеделски земи, чужда собственост, но сделката била осуетена след намесата на полицията. \r\nЗа срок до 24 часа са задържани двама мъже – на 30 г. и на 36 г., известни с извършване на аналогична дейност. В процес на изясняване е съпричастността на други двама, заподозрени като съучастници. Предприети са действия за изясняване на усвоените кредити, както и на други престъпления, извършени от лицата. Разследването по случая продължава в рамките на образувано досъдебно производство по чл. 308  и 309 от НК.", "date": "2019.07.11", "title": "Силистра: Разкрита в престъпна група, занимавала се с изготвяне и използване на фалшиви официални документи, предотвратена е измама с продажба на земеделски земи"}
{"url": "http://www.focus-news.net/news/2019/07/11/2679241/sofiya-verizhna-katastrofa-zatrudnyava-dvizhenieto-na-4-km-na-bul-tsarigradsko-shose-v-posoka-plovdiv.html", "text": "Верижна катастрофа затруднява движението на 4 км на бул. „Цариградско шосе“ в посока Пловдив. Това съобщи  слушател на Радио „Фокус“ . Шофьорите да се движат с повишено внимание и съобразена скорост.  Агенция „Фокус“  проверява информацията и ще продължи да ви информира за актуалната пътна обстановка.", "date": "2019.07.11", "title": "София: Верижна катастрофа затруднява движението на 4 км на бул. „Цариградско шосе“ в посока Пловдив"}
{"url": "http://www.focus-news.net/news/2019/07/11/2679234/b92-shest-srabski-turisti-sa-sred-postradalite-pri-buryata-v-halkidiki.html", "text": "Шест граждани на Сърбия са сред множеството ранени при бурята, която удари Халкидическия полуостров в сряда, това съобщава сръбската TV Prva, предава радио  B92 . Според гръцки медии, пострадалите сърби са седем, като сред тях има и 13-годишно момиче. Всички сръбски граждани, които са пострадали са извън опасност за живота, пишат още от редакцията на медията.  \r\nКъм момента консулството на Сърбия в Солун е получило сигнал само за един пострадал сръбски гражданин.    Цанко Цолов", "date": "2019.07.11", "title": "B92: Шест сръбски туристи са сред пострадалите при бурята в Халкидики"}
{"url": "http://www.focus-news.net/news/2019/07/11/2679237/zafir-zarkov-gerb-nepodkrepata-na-bsp-za-uvelichenie-na-zaplatite-v-gradskiya-transport-tseli-provokatsiya-na-naprezhenie-za-izvlichane-na-dividenti.html", "text": "Неподкрепата на БСП за увеличение на заплатите в градския транспорт цели провокация на напрежение за извличане на дивиденти. Това каза пред журналисти общинският съветник от ГЕРБ Зафир Зарков, предаде репортер на  Агенция „Фокус“ . „Неподкрепата на днешния доклад, който гарантира устойчивост и предвидимост в доходите в тази професия, която осигурява мобилност в града, показва ясно едно - известна група от протестиращите бяха на „Позитано“ 20 след това се организира протестът пред Столична община“, припомни Зарков. „Неподкрепата от страна на социалистическата партия в този момент показва, че в предизборната ситуация ще бъдем свидетели на провокиране на напрежение в тази посока, за да може да се предизвика негативни реакции с цел извличане на политически дивиденти“, коментира той. „Само за миналата година с двете увеличения от бюджета на София бяха заделени около 14 млн. за повишаване на възнагражденията. В следващата година на база тази програма трябва да бъдат предвидени 20 мнл. лв. нови, които да бъдат за заплати на трудещия се в този сектор,“ поясни общинският съветник. Според него тази сума означава сериозен ангажимент на общината към работниците.  „Увеличението на заплатите на шофьорите даде очаквания резултат с привличането на около 50 нови шофьора, недостигът е в размер на още 200,“ добави той.  \r\nДаяна ДЮЛГЕРОВА", "date": "2019.07.11", "title": "Зафир Зарков, ГЕРБ: Неподкрепата на БСП за увеличение на заплатите в градския транспорт цели провокация на напрежение за извличане на дивиденти"}
{"url": "http://www.focus-news.net/news/2019/07/11/2679236/volen-siderov-ataka-shte-iskam-svikvane-na-koalitsionen-savet-na-golyamata-koalitsiya-i-na-politicheski-savet-na-malkata.html", "text": "Ще искам свикване на коалиционен съвет на голямата коалиция и на политически съвет на малката. Това каза лидерът на ПП „Атака“ Волен Сидеров по време на брифинг в Народното събрание, предаде репортер на  Агенция „Фокус“ . Сидеров поясни, че вече е отправил покани към своите партньори от НФСБ и ВМРО. „Поканихме Каракачанов и Симеонов утре в 15.00 часа в зала 204 в Народното събрание с една точка, която гласи разглеждане на нелегитимното решение от вторник на част от колегите от парламентарната група. Надявам се част от колегите да откликнат“, каза още Сидеров. Той посочи, че са нарушени коалиционното споразумение, както и правилниците на групата и на Народното събрание. „Очаквам г-жа Караянчева и правния отдел на Народното събрание да разгледат много бързо моето писмо, в което много ясно се аргументира защо решението, огласено вчера от пленарната зала, е нелегитимно, правно нищожно и трябва да бъде заличено“, допълни още Сидеров.  \r\nДеница КИТАНОВА", "date": "2019.07.11", "title": "Волен Сидеров, „Атака“: Ще искам свикване на коалиционен съвет на голямата коалиция и на политически съвет на малката"}
{"url": "http://www.focus-news.net/news/2019/07/11/2679246/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. „Всичко е спокойно, няма образували се колони от автомобили“, посочи още дежурният. \r\nМария КУРТЕВА", "date": "2019.07.11", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/07/11/2679247/blagoevgrad-kmetat-d-r-atanas-kambitov-e-sred-nominiranite-v-kmet-na-mesetsa-za-mesets-yuli.html", "text": "Кметът на община Благоевград д-р Атанас Камбитов е сред номинираните в „Кмет на месеца“ за м. юли, част от конкурса „Кмет на годината“. Това съобщиха от пресцентъра на  общината . Темата е „Спортно лято“, а в надпреварата са включени градоначалници на общини, които предоставят разнообразни възможности за спорт на децата през ваканцията. Всеки може да даде своята подкрепа за номинация на https://www.kmeta.bg/konkurs/konkurs-kmet-na-meseca-za-yuli-na-tema-sportno-lyato до 28 юли. \r\nЕжегодно Община Благоевград и спортните клубове организират безплатни занимания  за учениците през лятната ваканция. Тази година те стартираха на 1 юли и ще продължат до края на месец август. \r\nВ инициативата са включени различни видове спорт като баскетбол, плуване, художествена гимнастика, футбол, спортна стрелба, лека атлетика, естетическа гимнастика, самбо, спортна гимнастика, тенис на корт, шахмат, кик-бокс, ориентиране и лека атлетика.   \r\nНа територията на Община Благоевград развиват дейност 61 спортни клуба, в които работят лицензирани треньори и специалисти от високо спортно-педагогическо ниво. Всички тези клубове се финансират  ежегодно от общинския бюджет по действащи правила и наредба, одобрена от общински съвет Благоевград.За 2018 година  броят на децата, занимаващи се активно със спорт е около 1800, а броят на учениците и младежите, занимаващи се с масов спорт е около 2500 за 2018 година.  Номинираните за \"Спортно лято\" са: \r\n- За малка община - Георги Икономов (Банско), Сунай Халил (Момчилград), Радослав Ревански (Белица) \r\n- За средна община - Юлиян Найденов (Силистра), Донка Михайлова (Троян), Никола Белишки (Панагюрище) \r\n- За голяма община - Живко Тодоров (Стара Загора), Йорданка Фандъкова (София), Атанас Камбитов (Благоевград).", "date": "2019.07.11", "title": "Благоевград: Кметът д-р Атанас Камбитов е сред номинираните в „Кмет на месеца“ за месец юли"}
{"url": "http://www.focus-news.net/news/2019/07/11/2679243/tass-nay-malko-deset-pozharni-ekipa-se-boryat-s-oganya-v-mitishti.html", "text": "Според предварителна информация огромен пожар е избухнал в топлоелектрическа централа в руския окръг Митищи. На мястото на инцидента се намират най-малко 10 екипа на пожарната, съобщава  ТАСС , като се позовава на информация от свои източници. Местните власти са готови да изпратят пожарни хеликоптери, които да се включат в борбата със стихията.  \r\nОт управлението на гражданска защита на Московска област, в която се намира Митищи, са потвърдили, че огънят е избухнал именно при взрив на газовата станция. Към момента няма постъпили данни за пострадали.  \r\nАгенцията припомня, че централата работи от 1992 г., като основното гориво, което използва станцията е именно природният газ.  Цанко Цолов", "date": "2019.07.11", "title": "ТАСС: Най-малко десет пожарни екипа се борят с огъня в Митищи"}
{"url": "http://www.focus-news.net/news/2019/07/11/2679240/volen-siderov-gerb-tryabva-da-se-proiznese-dali-shte-prieme-zalichavaneto-na-ataka-ot-koalitsiyata.html", "text": "ГЕРБ трябва да се произнесе дали ще приеме заличаването на „Атака“ от коалицията. Това каза лидерът на ПП „Атака“  Волен Сидеров по време на брифинг в Народното събрание, предаде репортер на   Агенция „Фокус“ . По думите на Сидеров в писмото му до председателя на парламента срещу промените в ПГ на „Обединени патриоти“ не става дума за емоции, а за нормативи. „За юридически неиздържано порочно действие на част от една парламентарна група, а ние сме законодатели. Ако в тези отношения не се спазват нормите и законите, какво остава за законите, които внасяме и разглеждаме. Значи те в отношенията помежду си не спазват законите, а ще ни предлагат закони, които касаят съдбата на милиони българи“, заяви още Сидеров. Попитан дали е разговарял с премиера Бойко Борисов, Сидеров посочи: „Направих връзка. Вероятно в рамките на днешния ден или утре ще направим такава среща. Държа на голям коалиционен съвет, защото трябва да чуем позицията на ГЕРБ дали ще работи с НФСБ, „Атака“ и ВМРО или ще приеме това заличаване на „Атака“ от тройната коалиция. ГЕРБ трябва да се произнесе. Тук става дума за управленската голяма коалиция“, каза още Сидеров. В отговор на въпрос, какво следва, ако председателят на парламента и ГЕРБ не реагират на искането на „Атака“, Сидеров посочи, че това не може да се случи, тъй като има правни нарушения. Според него, ако председателят на парламента Цвета Караянчева не реагира това означава, че си затваря очите пред закононарушения. „Ще си направим изводи със сигурност какви стъпки ще предприемем“, допълни  той. Според него „Обединени патриоти“ вече не е коалиция. \r\nДеница КИТАНОВА", "date": "2019.07.11", "title": "Волен Сидеров: ГЕРБ трябва да се произнесе дали ще приеме заличаването на „Атака“ от коалицията"}
{"url": "http://www.focus-news.net/news/2019/07/11/2679248/api-dvizhenieto-ot-km-44-do-km-45-na-avtomagistrala-trakiya-v-posoka-sofiya-se-osashtestvyava-v-edna-lenta-poradi-remont-na-asfaltovata-nastilka.html", "text": "Движението от км 44 до км 45 на автомагистрала „Тракия“ в посока София се осъществява в една лента поради ремонт на асфалтовата настилка. Това съобщиха от пресцентъра на  Агенция „Пътна инфраструктура“ . Ограничено е движението в активната лента, трафикът се извършва в изпреварващата лента. \r\nШофьорите е необходимо да карат с повишено внимание и съобразена скорост, като спазват указаният на „Пътна полиция“. \r\nВсички граждани и транспортни фирми могат да получават информация за актуалната пътна обстановка в страната от интернет страницата на АПИ –  , както и по всяко време на денонощието  на тел. 0700 130 20 в АПИ.", "date": "2019.07.11", "title": "АПИ: Движението от км 44 до км 45 на автомагистрала „Тракия“ в посока София се осъществява в една лента поради ремонт на асфалтовата настилка"}
{"url": "http://www.focus-news.net/news/2019/07/11/2679252/gd-granichna-politsiya-trafikat-na-gkpp-kalotina-e-silno-intenziven-na-vhod-za-leki-avtomobili.html", "text": "Трафикът на ГКПП \"Калотина\" на българо-сръбската граница е силно интензивен на вход за леки автомобили, по данни към 12.00 часа. Това съобщиха от  ГД „Гранична полиция“ . На ГКПП \"Маказа\" на границата с Гърция трафикът на леки автомобили е интензивен и в двете посоки. На българо-румънската граница трафикът на всички сухопътни гранични контролно-пропускателни пунктове е интензивен на вход за леки автомобили. \r\nНа българо-македонската и българо-турската граница трафикът е нормален на всички контролно-пропускателни пунктове.", "date": "2019.07.11", "title": "ГД „Гранична полиция“: Трафикът на ГКПП \"Калотина\" е силно интензивен на вход за леки автомобили"}
{"url": "http://www.focus-news.net/news/2019/07/11/2679245/predsedatelyat-na-parlamenta-tsveta-karayancheva-razporedih-na-pravniya-otdel-na-narodnoto-sabranie-da-izsledva-sluchaya-s-promenite-v-rakovodstvoto-na-pg-na-obedineni-patrioti.html", "text": "Разпоредих на Правния отдел на Народното събрание да изследва случая с промените в ръководството на ПГ на „Обединени патриоти“. Това каза пред журналисти председателят на парламента Цвета Караянчева във връзка с искането на „Атака“ за заличаване на решението за смяна на ръководството на ПГ на „Обединени патриоти“, предаде репортер на  Агенция „Фокус“ . „Разговарях с г-н Сидеров преди малко. Той ми показа документите, входирал ги е в Народното събрание. Разпоредила съм на Правния отдел да изследва случая в детайли, да ми даде заключение и тогава ще взема отношение“, обясни Караянчева. „Нека да се произнесат юристите и тогава ще дам и своето становище“, заяви председателят на 44-ото Народно събрание.  \r\nДеница КИТАНОВА", "date": "2019.07.11", "title": "Председателят на парламента Цвета Караянчева: Разпоредих на Правния отдел на Народното събрание да изследва случая с промените в ръководството на ПГ на „Обединени патриоти“"}
{"url": "http://www.focus-news.net/news/2019/07/11/2679242/milka-hristova-bsp-sofiya-stolichna-obshtina-ne-izpalni-obeshtanieto-si-kam-raboteshtite-v-gradskiya-transport-za-uvelichenie-na-zaplatite-im-prez-vtoroto-trimesechie-na-2019-g.html", "text": "Столична община не изпълни обещанието си към работещите в градския транспорт за увеличение на заплатите им през второто тримесечие на 2019 г. Това каза пред журналисти зам.-председателят на СОС от групата на БСП Милка Христова, предаде репортер на  Агенция „Фокус“ . „След всяко тримесечие бюджетът на Столична община се актуализира. Ако са формирани допълнителни приходи - те се преразпределят през пера, които СОС решава“, поясни тя. „С оглед изразеното недоволство, че 10% за 2019 г. са недостатъчни, беше поет ангажимент, че при следващата актуализация на бюджета, която е през второто тримесечие на 2019 г., при наличие на финансов ресурс, той ще бъде насочен към увеличение на работещите в столичния градски транспорт“, посочи Христова. „Това, което притеснява работниците и именно нас не ни удовлетворява е, че това обещание остава неизпълнено,“ добави тя. Според нея е поет ангажимент за премахване на извънредния труд в градския транспорт, но проблемът все още не е решен. „Споразумението е добро начало, но ние не можем да го подкрепим, защото отстъпват едно елементарно нещо - актуализация на бюджета и преглед за възможностите за увеличение на заплатите“, коментира още Милка Христова. Лидерът на столичните социалисти Калоян Паргов заяви, че БСП искат повече пари сега за работещите в градския транспорт. \r\nДаяна ДЮЛГЕРОВА", "date": "2019.07.11", "title": "Милка Христова, БСП-София: Столична община не изпълни обещанието си към работещите в градския транспорт за увеличение на заплатите им през второто тримесечие на 2019 г."}
{"url": "http://www.focus-news.net/news/2019/07/11/2679249/mvnr-nyama-danni-za-postradali-balgari-po-vreme-na-buryata-na-halkidiki.html", "text": "По данни на генералното ни консулство в Солун към 21.30 часа на 10 юли(сряда) в района на Халкидики се разрази силна ураганна буря, продължила около 10 минути, отнела живота на шестима души. Това съобщиха от пресцентъра на  министерството . Има данни и за материални щети. Електрозахранването е било прекъснато на първия ръкав в селата Потидия, Певкохори и Полихоро, както и на втория ръкав в с. Вурвури.  \r\nКъм момента в генералното консулство няма постъпили сигнали за бедстващи или пострадали български граждани. Получен е един сигнал през нощта от българска гражданка, намираща се на Ситония (втория ръкав на Халкидики), в който е съобщила, че помещението, в което се намира, е наводнено и планира да изчака преминаването на бурята в автомобила си.  \r\nПри необходимост нашите сънародници може да се обаждат на спешния телефонен номер на полицията и пожарната – 100; бърза помощ – 116; Полицейска дирекция Халкидики – 0030 23710 215610; туристическа полиция Халкидики – 0030 23710 21646; медицинска помощ Халкидики – 0030 23713 50100; противопожарна служба Халкидики/Полигорос – 0030 2371022644; Полиция Халкидики/Пологорос – 0030 2371021657, 0030 2371021658.  \r\nТелефон за връзка с ГК Солун – 0030 2310829210.", "date": "2019.07.11", "title": "МВнР: Няма данни за пострадали българи по време на бурята на Халкидики"}
{"url": "http://www.focus-news.net/news/2019/07/11/2679251/makfaks-otbelyazvat-se-24-godini-ot-klaneto-v-srebrenitsa.html", "text": "Хиляди хора още от ранните часове на четвъртък започнаха да пристигат в Сребреница, Източна Босна, където в рамките на деня ще се отбележат 24 години от масовите убийства на бошняци през юли 1995 г., извършени от частите на босненските сърби, командвани от Ратко Младич, предава агенция  “Макфакс“ .  \r\nПо данни от последното преброяване, градчето има 13 хил. жители, от които седем хиляди бошняци и шест хиляди сърби. Във времето преди 1995 г. там са живели повече от 36 хил. души, от които 27 хил. са се определяли като мюсюлмани.  \r\nАгенцията припомня, че над 8,300 души са били обявени за убити или изчезнали, като точният им брой е изсечен в паметна плоча, поставена в мемориалния комплекс в Поточари.   Цанко Цолов", "date": "2019.07.11", "title": "„Макфакс“: Отбелязват се 24 години от клането в Сребреница"}
{"url": "http://www.focus-news.net/news/2019/07/11/2679255/tsentralniyat-savet-na-dps-shte-zasedava-na-12-yuli.html", "text": "На 12 юли (петък) от 11.00 часа в хотел Рамада, град София ще се проведе заседание на Централния съвет на ДПС. Това съобщиха от пресцентъра на  партията . От 13.30 часа е предвиден брифинг на ръководството на ДПС.", "date": "2019.07.11", "title": "Централният съвет на ДПС ще заседава на 12 юли"}
{"url": "http://www.focus-news.net/news/2019/07/11/2679254/diana-hadzhiangelova-asotsiatsiya-na-balgarite-boleduvashti-ot-astma-alergii-i-hobb-startirame-natsionalnata-informatsionna-kampaniya-belodrobno-zdrave-vav-vsichki-politiki-v-burgas.html", "text": "Стартираме националната информационна кампания „Белодробно здраве във всички политики“ в Бургас, началото беше сложено в София на 16 май по случай отбелязването на Световния ден за борба на астмата. Това каза пред журналисти в Бургас Диана Хаджиангелова, председател на Асоциацията на българите, боледуващи от астма, алергии и ХОББ (АББА), предаде репортер на  Радио „Фокус“-Бургас . „Това е една кампания, която подготвяме от доста дълго време и е свързана с основните рискови факти и как да се справяме, тъй като в момента темите, които сериозно интересуват общността, са качеството на въздуха, щетите, които нанасяме на белодробното здраве“, отбеляза Хаджиангелова. По думите й основните цели на кампанията са повишаване на информираността и здравната култура на обществото за хроничните белодробни заболявания, фокусиране на вниманието на местната власт и медиите върху здравната и социалната значимост на тези заболявания.  \r\n„Съответно от градовете, които ще обиколим – основно университетските градове, ще се изведат политики на централно ниво, които в годините ние като неправителствена организация, част от една от най-големите пациентски общности – Националното пациентско обединение „Конфедерация Защита на Здравето“, провеждаме на централно ниво. Още 2001 г. АББА беше първият представител в Здравната каса“, заяви Диана Хаджиангелова и посочи, че Община Бургас е една от общините, която е изключително активна и с нея от организацията са направили доста сериозни активности във времето, което показва, че сътрудничество между тях е изключително ползотворно. „Проведохме обучение на медицинските сестри в детските заведения, свързано с астмата. Преди няколко години проведохме кампания, при която направихме безплатни измервания на дишането, тествания. Изключително много се радвам, че сме всички заедно тук – пациенти, лекари, институции и местна власт“, заяви Хаджиангелова и добави, че в това се крият добрите резултати от работата и изпълнението на съвместни инициативи в обществена полза. \r\nДеница ДИМИТРОВА", "date": "2019.07.11", "title": "Диана Хаджиангелова, Асоциация на българите, боледуващи от астма, алергии и ХОББ: Стартираме националната информационна кампания „Белодробно здраве във всички политики“ в Бургас"}
{"url": "http://www.focus-news.net/news/2019/07/11/2679256/tass-nyama-opasnost-za-zhilishtnata-zona-okolo-pozhara-v-mitishti.html", "text": "Огънят, който по-рано избухна на територията на газова станция, част от комплекса на руски ТЕЦ в региона на Митищи, най-вероятно ще се разпространи в околните постройки, но няма опасност за близката жилищна зона, това съобщава  ТАСС , като предава официално съобщение на местните власти.  \r\nОт управлението на гражданска защита на Московска област, в която се намира Митищи, са потвърдили, че огънят е избухнал именно при взрив на газовата станция. Към момента няма постъпили данни за пострадали.  \r\nАгенцията припомня, че централата работи от 1992 г., като основното гориво, което използва станцията е именно природният газ.   Цанко Цолов", "date": "2019.07.11", "title": "ТАСС: Няма опасност за жилищната зона около пожара в Митищи"}
{"url": "http://www.focus-news.net/news/2019/07/11/2679257/silistra-uchastnik-v-shemata-za-imotni-izmami-chrez-falshivi-dokumenti-e-privlechen-kato-obvinyaem.html", "text": "Районната прокуратура в Силистра повдигна обвинение за извършени шест документни престъпления по член 308 и член 316 от НК на Радослав Р. Това съобщиха от  Апелативна прокуратура – Варна . Претърсени са адреси на територията на Тутракан, които имат отношение към обвиняемия. Мъжът е един от участниците в схема за имотни измами чрез използване на неистински документи.  \r\nУчастниците в схемата са били разкрити при специализирана полицейска операция на служители на ОДМВР в Силистра, проведена вчера на територията на областта. По Закона за МВР са били задържани за срок до 24 часа четири лица след сигнал, подаден в сектор „Противодействие на икономическата престъпност“. \r\nИзвършени са били претърсвания и изземвания на четири адреса в Силистра и Тутракан с разрешение на съда, както и на четири автомобила. Претърсване в условията на неотложност е било извършено на един адрес.  \r\nНамерена е неистинска лична карта с данни на реално съществуващо лице, което в момента изтърпява наказание лишаване от свобода, и фалшиво пълномощно от негово име. Иззети са кредитни карти, договори за кредити, записи на заповеди, телефони, СИМ-карти и компютърни конфигурации. \r\nУчастниците в схемата е трябвало да подготвят за продажба 60 дка земеделски земи, собственост на изтърпяващия ефективна присъда мъж. Сделката е била осуетена след проведената операция. Предприети са действия за изясняване на усвоените кредити, както и на други престъпления, извършени от четиримата, които имат отношение към схемата за имотни измами чрез използване на фалшиви документи.  \r\nСлед преценка на събраните доказателства наблюдаващият прокурор от Районната прокуратура в Силистра ще прецени дали да задържи лицата и да поиска от съда определяне на постоянна мярка за неотклонение.", "date": "2019.07.11", "title": "Силистра:  Участник в схемата за имотни измами чрез фалшиви документи е привлечен като обвиняем"}
{"url": "http://www.focus-news.net/news/2019/07/11/2679258/ria-novosti-pozharat-v-mitishti-se-prostira-na-plosht-ot-200-kv-m-osem-choveka-sa-postradali.html", "text": "Пожарът на територията на газова станция, част от комплекса на руска ТЕЦ в Митищи, който избухна по-рано в четвъртък се простира на площ  от около 200 кв. м., като властите увериха, че ситуацията е под контрол, това предава  РИА Новости . По данни на Андрей Воробьов, глава на подмосковската област, осем човек са били ранени, като шестима от тях са потърсили медицинска помощ.  \r\nПо неофициална информация, един от блоковете на централата е спрял при взрива, предизвикал пожара. Властите обаче увериха, че няма опасност за спиране на тока в региона.   Цанко Цолов", "date": "2019.07.11", "title": "РИА Новости: Пожарът в Митищи се простира на площ от 200 кв. м., осем човека са пострадали"}
{"url": "http://www.focus-news.net/news/2019/07/11/2679260/plovdiv-trima-mazhe-i-zhena-sa-zadarzhani-ot-politsiyata-sled-bitov-skandal-v-karlovo.html", "text": "Трима мъже и жена са задържани от полицията след възникнал битов скандал в Карлово. Това съобщиха за  Радио „Фокус“ – Пловдив  от Областната дирекция на МВР. След 17.00 часа вчера е възникнало скарване между братя на 51, 45 и 43 години, а в прерасналата между тях физическа саморазправа се включили членове на семействата им. В резултат на бързата намеса на униформените сбиването е прекратено без да има сериозно пострадали и нанесени материални щети. Тримата мъже и 32-годишна жена са задържани с полицейски заповеди за срок до 24 часа. След доклад на случая в Районна прокуратура е образувано бързо производство. Работата по цялостното изясняване на фактите и обстоятелствата продължава разследващ полицай.", "date": "2019.07.11", "title": "Пловдив: Трима мъже и жена са задържани от полицията след битов скандал в Карлово"}
{"url": "http://www.focus-news.net/news/2019/07/11/2679259/mvr-29-sa-raneni-pri-21-katastrofi-v-stranata-prez-izminaloto-denonoshtie.html", "text": "29 са ранени при 21 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 2 тежко, при които има двама пострадали и 27 леки пътни инцидента. От началото на годината са станали 3100 пътнотранспортни произшествия, при които са загинали 269души, а 3905 са ранени.", "date": "2019.07.11", "title": "МВР: 29 са ранени при 21 катастрофи в страната през изминалото денонощие"}
{"url": "http://www.focus-news.net/news/2019/07/11/2679261/burgas-preskonferentsiya-s-uchastieto-na-pluvetsa-tsanko-tsankov-koyto-shte-opita-da-prepluva-blizo-45-kilometra-v-burgaskiya-zaliv-shte-se-sastoi-na-12-yuli.html", "text": "В петък, 12 юли, от 10.30 часа в Заседателната зала на Общината ще започне пресконференция с участието на плувеца Цанко Цанков, който ще опита да преплува близо 45 километра в Бургаския залив. това съобщиха от пресцентъра на  общината . Това ще е и най-дългият плувен маратон, организиран в Черно море. В пресконференцията ще участват още неговият треньор, както и представители на Общината, Морска администрация, Гранична полиция и Военноморска база Бургас, които помагат при подготовката на събитието.", "date": "2019.07.11", "title": "Бургас: Пресконференция с участието на плувеца Цанко Цанков, който ще опита да преплува близо 45 километра в Бургаския залив, ще се състои на 12 юли"}
{"url": "http://www.focus-news.net/news/2019/07/11/2679253/ekaterina-yordanova-stolichen-obshtinski-savet-shte-tarsim-podkrepa-ot-darzhavata-za-finansirane-na-transporta-v-balgarskite-gradove.html", "text": "Ще търсим подкрепа от държавата за финансиране на транспорта в българските градове. Това каза председателят на постоянната транспортна комисия в Столичния общински съвет Екатерина Йорданова, предаде репортер на  Агенция „Фокус“ . „Мерките, които вземаме очевидно работят. Имаме желаещи да започнат курсове, имаме повече желаещи да работят в столичния градски транспорт, от тези които са напуснали. Ние се движим в правилната посока,“ посочи тя, като уточни, че с приетия днес доклад се гарантира увеличение на заплатите на работещите в сектора за следващите три години. „Ние ще търсим подкрепа от държавата, защото предстои обсъждане на Държавния бюджет, солидарно споделяне на ангажиментите за осигуряване на финанси за тази транспортна услуга, не само в София, но и в другите градове на страната“, поясни  Йорданова, която е и председател на Съюза на транспортните синдикати в България. По думите ѝ има налични пера, през които Държавният бюджет може да подпомага общините. „Всички ние устойчиво се стремим за повишаване на доходите на българското население. Ние правим точно това“, поясни Йорданова.  \r\nТя отбеляза, общината ще изготви анализ за подпомагане на транспорта, който ще бъде изпратен в Министерството на финансите.  \r\nДаяна ДЮЛГЕРОВА", "date": "2019.07.11", "title": "Екатерина Йорданова, Столичен общински съвет: Ще търсим подкрепа от държавата за финансиране на транспорта в българските градове"}
{"url": "http://www.focus-news.net/news/2019/07/11/2679250/zam-kmet-doncho-barbalov-s-20-mln-lv-poveche-shte-badat-vaznagrazhdeniyata-na-raboteshtite-v-gradskiya-transport-prez-2020-g.html", "text": "С 20 млн. лв. повече ще бъдат възнагражденията на работещите в градския транспорт през 2020 г. Това каза пред журналисти зам.-кметът на Столична община Дончо Барбалов, предаде репортер на  Агенция „Фокус“ . „Това, което приехме днес е една устойчива програма за ръст на заплатите в градския транспорт. Изчисленията показват, че за 2020 г. средствата, които ще бъдат отделени за заплати в градския транспорт,ще са с 20 млн. лв. повече“, поясни той. \r\nДаяна ДЮЛГЕРОВА", "date": "2019.07.11", "title": "Зам.-кмет Дончо Барбалов: С 20 млн. лв. повече ще бъдат възнагражденията на работещите в градския транспорт през 2020 г."}
{"url": "http://www.focus-news.net/news/2019/07/11/2679262/sofiya-izgorya-kolata-na-prof-velislav-minekov.html", "text": "Лекият автомобил на скулптора и общественик проф. Велислав Минеков е изгорял тази нощ. За палежа съобщи самият той в социалната мрежа  „Фейсбук” . Автомобилът е бил паркиран пред дома му в столичния кв. „Изток”, като е запален около 22.30 часа. \r\n„Тази вечер добри хора подпалиха колата ми”, написа проф. Минеков в социалната мрежа. По-късно  той уточни, че прозорците на автомобила му са били счупени, а в купето е бил излят бензин. Проф. Минеков благодари на пожарникарите от Седмо РПУ и техния началник Георги Ташев за незабавната реакция.", "date": "2019.07.11", "title": "София: Изгоря колата на проф. Велислав Минеков"}
{"url": "http://www.focus-news.net/news/2019/07/11/2679265/sofiya-edin-chovek-e-postradal-pri-katastrofa-mezhdu-dva-leki-avtomobila-na-bul-tsarigradsko-shose.html", "text": "Един човек е пострадал при катастрофа на столичния булевард „Цариградско шосе“. Това съобщиха за  Агенция „Фокус“   от СДВР. Произшествието е станало в района на „4-ти километър“, където са се блъснали два леки автомобила. По данни на СДВР има един пострадал. На мястото на катастрофата е изпратен екип на спешна помощ. Към момента движението по булеварда е затруднено, тъй като произшествието е в крайна лява активна лента.", "date": "2019.07.11", "title": "София: Един човек е пострадал при катастрофа между два леки автомобила на бул. „Цариградско шосе“"}
{"url": "http://www.focus-news.net/news/2019/07/11/2679264/rumen-petkov-abv-balgarskoto-pravitelstvo-saznatelno-izvarshva-prestaplenie-kam-balgarskata-energiyna-sigurnost-obsluzhvayki-chuzhdi-interesi.html", "text": "Българското правителство съвършено съзнателно извършва престъпление към българската енергийна сигурност и към гарантираните доставки за Европа, обслужвайки чужди интереси. Това заяви на пресконференция във Варна председателят на ПП АБВ Румен Петков, съобщиха от пресцентъра на  партията . \r\n„4 години ние от АБВ се борим за вземане на решение за пряка доставка на руска газ за Европа, което очевидно означава пряка доставка на руски газ за България, поради това, че: \r\n - Това ще ни спести транзитна такса, която заплащаме на трета страна, част, от която и на нас европейците; \r\n - Ще бъдем гарантирани от гледна точка на доставката на газ ние европейците, независимо от един режим с прекалено много особености и специфика, като режима на Ердоган; \r\n - Това ще ни направи стратегически енергиен център вече като България, а не просто в Югоизточна Европа, а в Европа като цяло, което ще даде друга тежест и престиж на България“, каза той. \r\nПетков подчерта, че обслужвайки чужди интереси, нереализирайки Турски поток, правителството задълбочава проблемите, а това се получава чрез простата техника на отлагане на процедурата за определяне на изпълнителя. \r\n„Когато миналата година септември, ние от АБВ алармирахме, че 470 км. се нуждаят от повече от 9 месеца време за изграждането и тежест за реализиране на такъв специфичен и тежък инфраструктурен проект, какъвто е този за газопреносна мрежа, никой в Народното събрание не реагира. Когато тази година започна процедурата, ние предупредихме, че времето няма да стигне и, че на 1 януари България и Европа ще бъдат негарантирани от гледна точка на доставките на газ“, допълни лидерът на АБВ. \r\nРумен Петков коментира още, че със своите действия и бездействия българското правителство всъщност обслужва интересите на САЩ и Украйна, т.е. ще обслужи чужди интереси, ще играе ролята на подставено лице, за да обслужи чужди интереси и да принуди руското правителство да преговаря с Украйна. Той добави, че това може да постави много въпроси към газовата сигурност и ние в България и нашите европейски партньори трябва да си дават сметка, че българското правителство с това си поведение създава изключителни затруднения пред нормалната доставка на газ за Европа, под натиска на САЩ.  \r\n„Това за съжаление става с организираното мълчание на българския парламент. Всички политически сили в парламента - БСП, тъй наречените патриоти и всичко останало, очевидно обслужват чужди интереси, мълчейки и създавайки абсолютен комфорт на правителството в тези му престъпни действия към енергийната сигурност на България и Европа“, каза още Румен Петков. \r\nПред медиите в морската ни столица Румен Вчера коментира и правителственото решение за самолетите F-16, което той определи като най-голямото престъпление към национална сигурност на Република България, от гледна точка на обезпечаването на военновъздушните сили.  \r\n„С определението 1,250 млрд. долара, което всъщност означава 2,2 млрд. лв., българското правителство загробва България с доставката на едни машини по възможно най-циничната процедура. Въпреки първоначалното решение - параметри и времеви порядък на доставка, правителството взе решение, което ще ни задължи да изплатим тези 2,2 млрд. веднага, а да започнем да получава самолетите най-рано през 2023 г. В тези средства очевидно не влизат средствата за поддръжка на сегашните ни самолети и очевидно не влизат средства за изграждането на необходимата инфраструктура, за да могат самолетите F-16 да бъдат обслужвани така, както е необходимо. Продължава никой да не дава отговор на въпроса ДДС влиза ли в тези 2,2 млрд., защото то е около 450 млн. лв. и всъщност ние говорим за сделка, която отива към цена от 2,7 млрд. лв. Никой в НС не поставя въпроса за реалната цена. Никой не поставя въпроса за капацитета на самолетите F-16, никой не отговаря колко от тях летят в момента в Румъния и колко са на земя, защото помним как на демонстративно авиошоу преди 10 години в България, самолетите F-16 така и не излетяха. Въпроси, които остават без отговор и НС с престъпното си мълчание обслужва чужди интереси и загробва българската авиация и параметрите на националната сигурност на Република България“, подчерта Румен Петков.", "date": "2019.07.11", "title": "Румен Петков, АБВ: Българското правителство съзнателно извършва престъпление към българската енергийна сигурност, обслужвайки чужди интереси"}
{"url": "http://www.focus-news.net/news/2019/07/11/2679263/milka-hristova-bsp-sofiya-414-hil-lv-e-zagubata-na-druzhestvoto-chistota-iskar-za-parvoto-trimesechie-na-2019-g.html", "text": "414 хил. лв. е загубата на дружеството „Чистота Искър“ от първото тримесечие на 2019 г. Това каза пред журналисти зам.-председателят на СОС от групата на БСП Милка Христова във връзка с проверката на прокуратурата на дружеството „Чистота Искър“, предаде репортер на  Агенция „Фокус“ . Христова припомни, че след направен доклад по отношения на работата в дружеството, са констатирани нарушение и той е изпратен за разглеждане от страна на прокуратурата. Милка Христова добави, че на 19 юни е поискала да се запознае с конкретните резултати от доклада, но все още не е получила отговор. „Аргументите, с които докладът беше изпратен в прокуратурата са наличие на конфликт, роднински назначения, източване на фирмата, наемане на техника, която се отчита, че работи, а тя не работи“, поясни тя. „Столичните общински съветници имат достъп до този доклад, защото той не може да бъде засекретен, дори в него да има престъпни деяния, те не са свързани с нарушаване на сигурността на държавата, която единствено позволява засекретяване на доклада“, уточни Христова. „Крайно време е този доклад да стане достояние на общинските съветници и да се вземат адекватни мерки,“ добави тя.  \r\n„За първото тримесечие имаме минус 414 хил. лв. загуба, при 2,7 млн. лв. печалба само преди три години. В момента се говори неофициално, тъй като не е отчетено второто тримесечие, че вървим към 1 млн. загуба“, отбеляза Христова. Според нея ако не се вземат мерки, дружеството е пред фалит.  \r\nДаяна ДЮЛГЕРОВА", "date": "2019.07.11", "title": "Милка Христова, БСП-София: 414 хил. лв. е загубата на дружеството „Чистота Искър“ за първото тримесечие на 2019 г."}
{"url": "http://www.focus-news.net/news/2019/07/11/2679267/eurostat-naselenieto-na-balgariya-e-pod-sedem-miliona-dushi.html", "text": "Населението на България вече е под седем милиона души, това показват данни на статистическата служба към Европейската комисия  Eurostat , което е чат от проучване за броя на населението на ЕС. Проучването е изготвено по случай Световния ден на населението, който е 11 юли.  \r\nСпоред данните на агенцията, от края на 2018 г., когато българското население е отчетено като седем милиона, жителите на страната са намалели с 7,1 промила, което е вторият най-висок процент в ЕС след този на Латвия (7,5) и наравно с този на Хърватия.  \r\nУвеличаване на населението е отчетено в десет държави, като най-голям е процента в Малта, следвана от Люксембург и Ирландия.  \r\nВ същото време, по данни на „Евростат“, в България смъртността е 15,4 на хиляда души, което е най-високото ниво в Съюза. Следвани сме от Латвия с 15 на хиляда и Литва с 14,1. Северната ни съседка Румъния е с 13,5 промила.   Цанко Цолов", "date": "2019.07.11", "title": "Eurostat: Населението на България е под седем милиона души"}
{"url": "http://www.focus-news.net/news/2019/07/11/2679266/burgas-pluven-maraton-shte-se-provede-ot-ostrov-sveta-anastasiya-do-mosta-na-10-avgust.html", "text": "Плувен маратон, организиран от Общината и плувен клуб „Метропол“, ще се проведе от остров Света Анастасия до Моста в Бургас от 09.30 часа на 10 август. Това съобщиха от пресцентъра на  Община Бургас . Разстоянието от 6400 метра по права линия отдавна се е превърнало в сериозно изпитание и тест за мъжество. Старата бургаска традиция датира още от 60-те и 70-те години на миналия век, когато в морския град, организирано и не толкова организирано, опитни моряци и ентусиазирани плувци са провеждали плувни маратони по няколко пъти през лятото до остров Света Анастасия (тогава остров Болшевик). С днешна дата всички желаещи с навършени 16 години трябва да се запишат до 8 август, включително, за маратона. Смелчаците предварително ще бъдат превозени с корабче до остров Света Анастасия, откъдето през последните няколко години стартира плувното предизвикателство. Всички записали се ще преминат предварителен медицински преглед, който ще се извърши на 10 август (в денят на провеждането) от 07.30 часа до Морска гара Бургас. Желаещите да участват трябва да подпишат декларация, че са в състояние самостоятелно да преплуват разстоянието. За 16- и 17-годишните трябва задължително съгласието и подпис на единият от родителите. Всеки участник трябва да представи личната си карта, декларация по образец и свидетелство за медицински преглед или да му се извърши такъв в денят на мероприятието. Всички желаещи да участват трябва да се явят в същият ден в 07.30 часа на Морска гара за регистрация, инструктаж и транспортиране до острова. Необходимо е участниците да си носят подходящи чанти, сакове, торби за прибиране на личните им вещи.  \r\nРазстоянието от о-в „Света Анастасия“ до Мостика може да бъде преплувано в свободно избран стил. Не се разрешава използването на помощни средства като плавници, лопатки за ръце, дъски и помощ отвън. Времето за финиширане е фиксирано на 1 час, а финалът на маратона ще бъде на плочата на Моста. С оглед безопасността на състезателите по време на маратона ще бъде осигурен реанимационен екип на вода, който ще придружава участниците по целия маршрут.  \r\nОрганизаторите имат правото да внасят промени в началния час на маратона, с оглед безопасността на участниците. Класирането е до 10-то място, отделно за мъже и за жени. Класиралите се в двете категории ще получат следните парични награди: 1 място – 700 лв., 2 място – 500 лв., 3 място – 350 лв., 4 място – 250 лв., 5 място – 200 лв., 6 място – 150 лв., 7 място – 125 лв., 8 място – 100 лв., 9 място – 75 лв., 10 място – 50 лв. Заявки за участие се подават до 8 август, включително, на: harietaaar@abv.bo или на телефон: 0888 239 720.", "date": "2019.07.11", "title": "Бургас: Плувен маратон ще се проведе от остров Света Анастасия до Моста на 10 август"}
{"url": "http://www.focus-news.net/news/2019/07/11/2679269/ombudsmanat-maya-manolova-poiska-ot-mvr-nezabavno-izyasnyavane-na-sluchaya-sas-zapaleniya-avtomobil-na-prof-velislav-minekov.html", "text": "Омбудсманът Мая Манолова поиска от МВР незабавно изясняване на случая със запаления автомобил на проф. Велислав Минеков. Това съобщиха от  пресофиса на омбудсмана . Омбудсманът Мая Манолова беше сигнализирана днес, рано сутринта за запален автомобил в столичния кв. „Изток“, горял късно предната вечер. Случаят е знаков, тъй като става въпрос за проф. Велислав Минеков, високо авторитетна личност, известна с острите и силно критични обществени позиции. Заради потенциален риск за свободата на словото, едно от основните права на гражданите, омбудсманът Мая Манолова проведе разговор с министъра на вътрешните работи Младен Маринов, който я увери, че се полагат максимални усилия, за да се установи извършителя на престъплението.", "date": "2019.07.11", "title": "Омбудсманът Мая Манолова поиска от МВР незабавно изясняване на случая със запаления автомобил на проф. Велислав Минеков"}
{"url": "http://www.focus-news.net/news/2019/07/11/2679270/pregled-na-mezhdunarodnite-novini-do-1300-chasa-agentsiya-fokus.html", "text": "Населението на България вече е под седем милиона души, това показват данни на статистическата служба към Европейската комисия Eurostat, което е чат от проучване за броя на населението на ЕС. Проучването е изготвено по случай Световния ден на населението, който е 11 юли.  \r\nСпоред данните на агенцията, от края на 2018 г., когато българското население е отчетено като седем милиона, жителите на страната са намалели с 7,1%, което е вторият най-висок процент в ЕС след този на Латвия (7,5%) и наравно с този на Хърватия.  \r\nУвеличаване на населението е отчетено в десет държави, като най-голям е процента в Малта, следвана от Люксембург и Ирландия.  \r\nВ същото време, по данни на „Евростат“, в България смъртността е 15,4 на хиляда души, което е най-високото ниво в Съюза. Следвани сме от Латвия с 15 на хиляда и Литва с 14,1. Северната ни съседка Румъния е с 13,5 промила.  \r\n***  Пожарът на територията на газова станция, част от комплекса на руска ТЕЦ в Митищи, който избухна по-рано в четвъртък се простира на площ  от около 200 кв. м., като властите увериха, че ситуацията е под контрол, това предава  РИА Новости . По данни на Андрей Воробьов, глава на подмосковската област, осем човек са били ранени, като шестима от тях са потърсили медицинска помощ.  \r\nПо неофициална информация, един от блоковете на централата е спрял при взрива, предизвикал пожара. Властите обаче увериха, че няма опасност за спиране на тока в региона.  \r\n***  Хиляди хора още от ранните часове на четвъртък започнаха да пристигат в Сребреница, Източна Босна, където в рамките на деня ще се отбележат 24 години от масовите убийства на бошняци през юли 1995 г., извършени от частите на босненските сърби, командвани от Ратко Младич.  \r\nПо данни от последното преброяване, градчето има 13 хил. жители, от които седем хиляди бошняци и шест хиляди сърби. Във времето преди 1995 г. там са живели повече от 36 хил. души, от които 27 хил. са се определяли като мюсюлмани.  \r\nАгенцията припомня, че над 8,300 души са били обявени за убити или изчезнали, като точният им брой е изсечен в паметна плоча, поставена в мемориалния комплекс в Поточари. \r\n***  Рискът от пряка конфронтация в региона около границите на Иран се увеличава след последните събития с британския петролен танкер в четвъртък, това заяви заместник-външният министър на Русия Сергей Рябков. \r\n„Ситуацията е изключително тревожна. Убедени сме, че в конкретните условия, рискът от пряк сблъсък в последно време се засили, което прави предвиждането на бъдещите събития в района доста сложно“, заяви Рябков. „Причината за това е ясна – целенасочената линия на Вашингтон към изостряне на ситуацията в района около Иран“, категоричен е представителят на Кремъл. Според него, жителите на Иран са проявили стратегическо търпени за изключително дълго време. „Сега те демонстрират разграничение от тази ситуация“, добави още Рябков.  \r\nРуският дипломат призова всички страни да проявят политическа воля и да не допускат ситуацията „да придобие неконтролируем характер“. \r\n***  Огънят, който излезе извън контрола на пожарникарите в гръцкия район Фтиотида най-вероятно е разпален умишлено от подпалвачи. Пожарът е резултат от четири фронта пламъци, единият от които наближи местното село Диври, което бе евакуирано. Усилията на властите да потушат стихията бяха отслабени от силните ветрове и високите температури, които бяха обхванали региона в сряда.  \r\nВ същото време пожари бушуват също така на о. Евбея и на запад от Атина, където по-рано бе съобщено за два пожара край Трикала.  \r\n***  По данни на германското министерство на икономиката, добити и оповестени от членове на опозиционната немска партия „Зелени“, федералното правителство е одобрило сделки за продажба на оръжия на обща стойност 5,3 млрд. евро или 6 млрд. долара между януари и юни тази година.  \r\nПубликуваната сума за първата половина на тази година надминава приходите от продажбата на оръжие за цялата 2018 г., които се равняват на 4,8 млрд. евро. \r\nНай-голям купувач на немско оръжие е Унгария, която е отделила за тази цел 1,76 млрд. евро, следвана от Египет с 800 млн. и Южна Корея с 278 млн. Изданието припомня, че от месец май, унгарският премиер Виктор Орбан заяви, че смята да удвои разходите за въоръжение.  \r\nДанните предизвикаха критики към канцлера Ангела Меркел, най-вече защото правителството продава оръжие на Египет и Обединените арабски емирства, които са замесени в конфликта в Йемен. Коалиционните партньори на Меркел – ГСДП, също станаха жертва на нападки, тъй като по-рано тази година двете управляващи партии се съгласиха да намалят износа на оръжия за страните, които участват в йеменския конфликт.  \r\n***  Новоназначеният американски посланик в Анкара Дейвид Сатърфилд пристигна в Турция късно вечерта в сряда. В страницата си в социалните мрежи, посолството написа: \r\n„Радваме се да обявим, че американският посланик, отговарящ за Турция, Дейвид Сатърфилд пристигна в Анкара! Добре дошли в Турция“. \r\nСатърфилд е опитен дипломат от кариерата, отбелязват в турското издание. Служил е като заместник-държавен секретар по въпросите за Близкия изток от 2017 г. насам, като преди това е заемал поста на генерален директор на Международната организация на наблюдателите в Рим, както и като специален съветник на американския държавен секретар за Либия. По време на мандата на Джордж Буш (младши), Садърфилд е заемал поста на координатор за Ирак и висш съветник на държавния секретар от 2006 до 2009 г. Заемал е също така постове в Сирия, Саудитска Арабия, Египет и Ливан.  \r\nПоследният посланик, Джон Бас, напусна поста преждевременно през 2017 г. в разгара на криза в отношенията между двете страни, като от тогава насам, поста бе вакантен.  \r\n***  Американският град Ню Орлиънс бе ударен от обилни дъждове в сряда, като местните метеоролози обявиха, че бурята сполетяла региона може да прерасне в ураган. Местните власти очакват времето в Мексиканския залив да се влоши още повече до края на седмицата, създавайки втората тази година тропическа буря и вероятно първия за 2019 ураган. \r\nСпоред официална информация, един евентуален ураган може да стане причината за повишаване нивото на р. Мисисипи с шест метра над морското равнище, което е достатъчно високо, че да прелее въпреки системата, която защитава Ню Орлиънс. От метеорологичната служба заявиха, че е най-вероятно бурята да удари западната част на Ню Орлиънс в неделя. В същото време губернаторът на Луизиана Джон Едуардс обяви извънредно положение. „Никой не бива да приема тази буря лековерно“, смята той.  \r\nНю Орлиънс бе ударен тежко от ураганът „Катрина“ през 2005 г., който наводни по-голямата част от града, стана причината за смъртта на стотици хора и остави на улицата на 130 хил. души.  \r\n***", "date": "2019.07.11", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/07/11/2679271/lovech-59-godishen-mazh-e-zadarzhan-za-pritezhanie-na-narkotichni-veshtestva.html", "text": "59-годишен мъж е задържан за притежание на наркотични вещества. Това съобщиха от пресцентъра на  МВР . В РУ-Ябланица за срок от 24 часа е задържан 59-годишният мъж от благоевградското с. Камена, след като вчера, управляваният от него лек автомобил бил спрян за проверка. В купето на колата са намерени електронна везна и 2  буркана със зелено-кафява тревиста маса, а в багажника - пистолет. При последвалото претърсване на автомобила, криминалистите открили  още 7 буркана с различна вместимост, пълни със суха тревиста маса със зелено-кафяв цвят и общо тегло около 1 кг, още 2 електронни везни, тефтер и мобилен телефон. При извършен личен обиск на водача, в дрехите му е открито пликче с бяло прахообразно вещество и друго  - с кафяви твърди блокчета. Назначени са експертизи на иззетите вещества. По случая е образувано досъдебно производство и работата продължават служителите на РУ-Ябланица.", "date": "2019.07.11", "title": "Ловеч: 59-годишен мъж е задържан за притежание на наркотични вещества"}
{"url": "http://www.focus-news.net/news/2019/07/11/2679273/plovdiv-trima-mazhe-i-32-godishna-zhena-sa-zadarzhani-za-bitov-skandal-mezhdu-bratya-v-karlovo.html", "text": "Трима мъже и 32-годсишна жена са задържани за битов скандал между братя в Карлово. Това съобщиха от пресцентъра на  МВР . На сигналът за битов скандал са реагирали около 17.30 часа вчера служителите на реда. Според първоначалната информация скарването възникнало между братя на 51, 45 и 43 години, а в  прерасналата между тях физическа саморазправа се включили членове на семействата им. В резултат на бързата намеса на униформените сбиването е прекратено без да има сериозно пострадали и нанесени материални щети. Тримата мъже и 32-годишна жена са задържани с полицейски заповеди за срок до 24 часа. След доклад на случая в Районна прокуратура е образувано бързо производство по чл. 325, ал.1 от НК. Работата по цялостното изясняване на фактите и обстоятелствата продължава разследващ полицай.", "date": "2019.07.11", "title": "Пловдив: Трима мъже и 32-годишна жена са задържани за битов скандал между братя в Карлово"}
{"url": "http://www.focus-news.net/news/2019/07/11/2679272/vanya-kastreva-ruo-sofiya-v-stolitsata-rezultatite-ot-izpitite-po-bel-sled-7-klas-sa-nad-srednite-za-stranata.html", "text": "В столицата резултатите от изпитите по БЕЛ след 7. клас са над средните за страната. Това каза Ваня Кастрева, началник на РУО – София-град, по време на пресконференция за представянето на резултатите от първото класиране на гимназиите, предаде репортер на  Агенция „Фокус“ . „На националното външно оценяване по БЕЛ се явиха 10 149 ученици. Средните резултатите за София са над средните резултатите за страната - 64.45 са точките за нашия град. По математика се явиха 10 137 ученици като София-град постигна среден резултат 44.65“, обясни Ваня Кастрева. „И на двата формата на Национално външно оценяване училището, което има най-висок среден резултат, е СМГ „Паисий Хилендарски“, отбеляза тя. „За радост на София град тази година в сравнение с миналата учениците са повече“, коментира началникът на РУО - София-град. „За следващата учебна година са планирани общо 383 паралелки, от които 229 са профилирани, и 154 - професионални“, каза още Кастрева. \r\nНадежда ИВАНОВА", "date": "2019.07.11", "title": "Ваня Кастрева, РУО - София: В столицата резултатите от изпитите по БЕЛ след 7. клас са над средните за страната"}
{"url": "http://www.focus-news.net/news/2019/07/11/2679275/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-северномакедонския пункт. Трафикът не е интензивен. Няма образували се колони от чакащи автомобили. \r\nВенцеслав ИЛЧЕВ", "date": "2019.07.11", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/07/11/2679274/plovdiv-v-pet-zoni-za-otdih-v-asenovgrad-veche-ima-osiguren-svoboden-dostap-do-internet.html", "text": "Свободен достъп до интернет е осигурен за жителите и гостите на Асеновград в зоните на двата градски парка, скейт зоната до градския плувен басейн и общинския пазар. Това съобщиха за  Радио „Фокус“ – Пловдив  от отдел „Връзки с обществеността“ на Общината. Покритие има и в района от пешеходния мост до Историческия музей. Свободният и безплатен достъп до мрежата е с наименование WiFi4EU. \r\nОбщина Асеновград спечели проектно предложение за финансиране и подписа споразумение с Европейската комисията за получаване на ваучер и изграждане на WiFi мрежа. Инициативата финансира разходите за оборудване и инсталиране на точки за достъп за безжичен интернет. Като част от проекта, Община Асеновград се ангажира да достави интернет връзка до мрежата. \r\nКандидатстването на община Асеновград бе в края на 2018 година с проект по Инициатива на Европейската комисия WiFi4EU на стойност 15 000 евро.", "date": "2019.07.11", "title": "Пловдив: В пет зони за отдих в Асеновград вече има осигурен свободен достъп до интернет"}
{"url": "http://www.focus-news.net/news/2019/07/11/2679277/kyustendil-administrativniyat-sad-v-oblastniya-grad-otmeni-razporedbi-ot-naredbata-za-stopanisvane-i-upravlenie-na-obshtinski-zemi-v-bobov-dol.html", "text": "Административният съд в Кюстендил отмени разпоредби от наредбата за стопанисване и управление на общински земи в Бобов дол. Това съобщиха за  Радио „Фокус” – Кюстендил  от пресцентъра на Административен съд – Кюстендил. Тричленният състав по делото е отменил атакуваните от страна на Прокуратурата разпоредби от действащата в момента Наредба за стопанисване и управление на земеделските земи от общинския поземлен фонд в община Бобов дол. Според съда е на лице незаконосъобразност на оспорените разпоредби поради противоречие с правни  норми от по-висок ранг.  \r\nРешението може да бъде обжалвано пред Върховния административен съд в 14-дневен срок от съобщаването му на страните. В същото време в Административен съд – Кюстендил е образувано дело  по протест на прокурор от Окръжна прокуратура – Кюстендил, депозиран срещу разпоредби от Наредбата за определяне размера на местните данъци на територията на община Рила. Претендира се противоречие с норми от по-висок ранг  и се иска отмяна на оспорените текстове от наредбата. Съдебното заседание е насрочено за 10.00 часа на 9 октомври 2019 година. \r\nВенцеслав ИЛЧЕВ", "date": "2019.07.11", "title": "Кюстендил: Административният съд в областния град отмени разпоредби от наредбата за стопанисване и управление на общински земи в Бобов дол"}
{"url": "http://www.focus-news.net/news/2019/07/11/2679276/sliven-obshtinata-kandidatstva-s-proekt-za-finansirane-po-fonda-za-gradsko-razvitie.html", "text": "Община Сливен кандидатства с проект за финансиране по Фонда за градско развитие. Това стана ясно на среща, на която бяха представени възможностите за финансиране на инитициативи на малки, средни и големи предприятия, предаде репортер на  Радио „Фокус“ – Сливен . \r\nФондът предоставя възможности за преференциално кредитиране – дългосрочни нисколихвени кредити за жизнеспособни и рентабилни проекти, съобразени с плановете за икономическо развитие на общините. Това съобщи Силвия Тодорова, член на Управителния съвет на Българската асоциация на консултантите по европейски проекти. Община Сливен вече се е възползвала от предоставените възможности, и е изготвила проект, който очаква финансиране. Едно от условията за одобрение на проектите от Фонда за градско развитие е собственото финансиране в размер на 15%. Сумата, която може да бъде отпусната, е до 20 млн. евро. \r\nНа форума бяха представени  финансовите инструменти на Фонда за градско развитие, както и възможности за партньорство между местната власт и бизнеса.  Бяха представени и примери за съвместни проекти, които могат да се финансират от Фонда. \r\nЛюдмила ЙОРГОВА", "date": "2019.07.11", "title": "Сливен: Общината кандидатства с проект за финансиране по Фонда за градско развитие"}
{"url": "http://www.focus-news.net/news/2019/07/11/2679280/smolyan-zasedanie-na-obshtinskiya-savet-za-uchastieto-na-obshtinata-v-sabora-na-narodnoto-tvorchestvo-i-zhivotnovadstvo-rozhen-shte-se-provede-na-17-yuli.html", "text": "Заседание на Общински съвет – Смолян ще се проведе от 09.00 часа на 17 юли в Сесийна зала на Община Смолян, съобщиха от  Общината . В дневния ред е включена една точка – Запознаване на общинските съветници с участието на Община Смолян в организирането и провеждането на Събор на народното творчество и животновъдство „Рожен” 2019 година и вземане на конкретни решения, която е внесена от група общински съветници. „Фокус” припомня: На 5 юли бе планирано заседание на Общински съвет – Смолян със същия дневен ред, но заради отхвърлянето му, заседанието бе отложено. След това за ден последваха три пресконференции в Смолян – на кмета Николай Мелемов, на общинските съветници от КРОС и БСП и на ДПС.", "date": "2019.07.11", "title": "Смолян: Заседание на Общинския съвет за участието на Общината в Събора на народното творчество и животновъдство „Рожен” ще се проведе на 17 юли"}
{"url": "http://www.focus-news.net/news/2019/07/11/2679278/shumen-zatrudneno-e-dvizhenieto-v-rayona-na-pl-kristal-poradi-paten-intsident.html", "text": "Затруднено е движението в района на пл. „Кристал“ в Шумен поради пътен инцидент. Това съобщиха от  ОДМВР-Шумен . От полицията призовават шофьорите да бъдат търпеливи.", "date": "2019.07.11", "title": "Шумен: Затруднено е движението в района на пл. „Кристал“ поради пътен инцидент"}
{"url": "http://www.focus-news.net/news/2019/07/11/2679268/iskren-veselinov-vmro-resheniyata-na-pg-na-obedineni-patrioti-sa-zakonosaobrazni-ne-e-dostoyno-da-byagash-i-da-se-kriesh-ot-realnostta.html", "text": "Решенията на ПГ на „Обединени патриоти“ са законосъобразни, не е достойно да бягаш и да се криеш от реалността. Това каза заместник-председателят на ВМРО Искрен Веселинов пред журналисти във връзка с твърденията на „Атака“, че решението за смяна на ръководството на парламентарната група е правно неиздържано, предаде репортер на  Агенция „Фокус“ . Веселинов посочи, че реалността е такава, че мнозинството иска друго ръководство, защото иска групата да работи, а не да се занимава със скандали от сутрин до вечер. „Това е знак, който решително сме дали към „Атака“. Надявам се те да го разберат и да подходят конструктивно, а не да се фиксират в миналото, както правят в момента“, заяви още той.  \r\n„Всеки има право да тълкува правото, както му е изгодно на него. Правото обаче е една обективна наука, която се позовава първо на Конституцията, където е дефинирано що е то парламентарна група, после на Правилника за организацията и дейността на Народното събрание, който е със силата на закон и след това на правилниците на самите групи и на желанията на определените лидери на трето място“, каза още Веселинов.  \r\nНа въпрос кой е председател на ПГ на „Обединени патриоти“, Веселинов обясни: „Този, който е избран от мнозинството от парламентарната група. Няма възможност за парашутисти в групите. Няма възможност някой да е доживотно на пост“. Във връзка с искането за коалиционен съвет на малката коалиция, Веселинов посочи, че това е позитивен знак, че промяната в ръководството на групата е свършила своята роля. „Изведнъж от „Атака“, които от миналия декември бойкотират заседанията на коалицонен съвет, пожелаха да се срещнат с нас“, допълни още той. Веселинов посочи, че Сидеров е съпредседател на коалицията „Обединени патриоти“ от самото създаване на коалицията.  \r\nДеница КИТАНОВА", "date": "2019.07.11", "title": "Искрен Веселинов, ВМРО: Решенията на ПГ на „Обединени патриоти“ са законосъобразни, не е достойно да бягаш и да се криеш от реалността"}
{"url": "http://www.focus-news.net/news/2019/07/11/2679279/lyubka-metodieva-ruo-sofiya-grad-9869-uchenitsi-sa-podali-zayavlenie-za-uchastie-v-parviya-etap-na-klasiraneto-za-priem-v-gimnaziite-sled-7-klas.html", "text": "9869 ученици са подали заявление за участие в първия етап на класирането за прием в гимназиите след 7. клас. Това каза Любка Методиева, старши експерт по информационно осигуряване в РУО - София-град, по време на пресконференция за представянето на резултатите от първото класиране на гимназиите, предаде репортер на  Агенция „Фокус“ . „През индивидуален код на ученика са подадени 9198, а в училища гнезда са подадени 671“, уточни Методиева. „1871 ученици не са подали заявление, от които 543 са от училищата по културата и спортни училища“, каза Любка Методиева.  \r\nНадежда ИВАНОВА", "date": "2019.07.11", "title": "Любка Методиева, РУО - София-град: 9869 ученици са подали заявление за участие в първия етап на класирането за прием в гимназиите след 7. клас"}
{"url": "http://www.focus-news.net/news/2019/07/11/2679286/ivanka-chakalska-kmet-na-selo-krupnik-interesnoto-pri-tsarkvata-sv-arhangel-mihail-v-seloto-e-che-tya-e-ednovremenno-kupolna-krastokupolna-i-korabna.html", "text": "Интересното при църквата „Св. Архангел Михаил“, която се намира в село Крупник, община Симитли, е, че тя е едновременно куполна, кръстокуполна и корабна. Това каза за  Радио „Фокус“ – Пирин  Иванка Чакалска, кмет на село Крупник. По думите ѝ това прави храма уникален. Чакалска отбеляза, че като цяло населеното място има хилядолетна и изключително богата история, както и забележителности.  \r\n„Освен храма, из околностите на село в по-ново време са изградени няколко параклиса – „Св. Троица“, който е в непосредствена близост до руините на старата Епископска черква и „Св. Иван Рилски“, който се намира в най-високата част на крепостта „Градище““, каза още Чакалска. Тя добави, че на база археологическите проучвания, които са били правени през годините в района на селото е установено, че през античността там е бил разположен един не малък град, а през ранното средновековие в Крупник се заселват  славяни от племето „Струмници“. „Те заварват едно сравнително голямо селище на което дават името Крупник, което носи и до днес“, допълни Чакалска.  \r\nПо отношение произхода и значението на името, което носи населеното място, кметът на Крупник заяви, че „круп“ означава нещо голямо – голяма буца сол, а пък наставката „ник“ означава, че е голямо селище с крепост. „За първи път Крупник влиза в пределите на Първата българска държава при управлението на хан Крум. След това по времето на Втората българска държава, Крупник продължава да бъде важен не само стратегически, но и стопански център. Също така Крупник е бил и Епископски център“, коментира Чакалска. \r\nЛивия НИНОВА", "date": "2019.07.11", "title": "Иванка Чакалска, кмет на село Крупник: Интересното при църквата „Св. Архангел Михаил“ в селото е, че тя е едновременно куполна, кръстокуполна и корабна"}
{"url": "http://www.focus-news.net/news/2019/07/11/2679285/vanya-kastreva-ruo-sofiya-nay-mnogo-zhelaniya-ot-sedmoklasnitsi-sa-podadeni-za-ispanskata-gimnaziya-a-uchilishteto-s-nay-visok-minimalen-bal-za-priem-e-smg.html", "text": "През тази учебна година най-много желания са подадени за Испанската гимназия - 2101 ученици. Това каза началникът на РУО – София-град Ваня Кастрева по време на пресконференция за представянето на резултатите от първото класиране на гимназиите, предаде репортер на  Агенция „Фокус“ . „На второ място е 22 СЕУ - 2085 ученика са го пожелали. На трето място - 32 СУИЧЕ с 1992. В 9. Френска езикова гимназия има 1923 заявления, на 5-о място е Втора английска езикова гимназия „Томас Джеферсън“ с 1921 ученици“, добави Кастрева. Тя каза, че няма промяна в желанията на учениците, свързани с професионалното образование. „Най-желана е Националната търговско-банкова гимназия със специалността „Банково дело с английски език“, като 1389 ученици са пожелали това да се случи за тях“, добави Ваня Кастрева.  \r\nТя отбеляза, че тази година най-големият брой желания, постъпили в едно заявление за кандидатстване са 153, като за миналата година са били 119. Кастрева обяви, че тази година има кандидат-гимназист с максимален брой точки 500 и това е момиче от Първа английска езикова гимназия.  \r\nУчилището с най-висок минимален бал за прием е СМГ „Паисий Хилендарски“, като балът на последното прието дете е 490.500 точки. По думите и тази година Балът в софийските училища се е повишил. „Нямаме промяна в първите 10 училища. Те са подредени по начина, по който бяха и миналата година. Водеща е СМГ „Паисий Хилендарски“, като тази година балът е 479.500 за сравнение миналата година балът е бил 456“, добави Ваня Кастрева. Тя отбеляза, че сред най-желаните паралелки до 46 място предпочитаният профил е чужди езици, на 47 място се нарежда профилът софтуерни и хардуерни науки с английски език.", "date": "2019.07.11", "title": "Ваня Кастрева, РУО-София: Най-много желания от седмокласници са подадени за Испанската гимназия, а училището с най-висок минимален бал за прием е СМГ"}
{"url": "http://www.focus-news.net/news/2019/07/11/2679284/veliko-tarnovo-nov-inzhektor-za-pretsizna-diagnostika-raboti-veche-v-mbal-d-r-dimitar-pavlovich-v-svishtov.html", "text": "Инжектор за прецизна диагностика бе доставен в МБАЛ „Д-р Димитър Павлович“ в Свищов. С апарата вече работят специалистите от Отделението по образна диагностика, съобщават за  Радио „Фокус“ – Велико Търново  от Община Свищов. Новата придобивка е допълнение към компютърния томограф, който лечебното заведение получи със средства по проект „Вашето здраве има значение! – Модернизация на болниците в Свищов и Зимнич“. \r\nЧаст от парите за инжектора – 8 761,90 лв. бяха осигурени под формата на дарение от Ротари клуб Свищов, а останалите – 16 438,10 лв. са собствени средства на МБАЛ. \r\nВъзможностите, които новият томограф предоставя (след сключен договор с НЗОК) и за извънболнична диагностика, осигуряват допълнителни приходи, които допринасят за стабилизиране финансовото състояние на лечебницата. Усилията на ръководството на болницата и общинското ръководство за модернизиране на базата и обучение на персонала, както и проявеното разбиране на национално ниво, изразено чрез увеличения финансов ресурс, допринасят за положителни резултати във финансовия баланс на МБАЛ „Д-р Димитър Павлович“. Съгласно предварителен финансов отчет към 30 юни лечебното заведение е на печалба от 40 000 лева, спрямо 233 000 лева загуба за същия период на 2018 година. \r\nЛуиза ТРАНЧЕВА", "date": "2019.07.11", "title": "Велико Търново: Нов инжектор за прецизна диагностика работи вече в МБАЛ „Д-р Димитър Павлович“ в Свищов"}
{"url": "http://www.focus-news.net/news/2019/07/11/2679281/valentin-kasabov-nfsb-20-choveka-se-proiznesoha-koe-e-legitimnoto-rakovodstvo-na-pg-na-obedineni-patrioti-nyama-drug-spor.html", "text": "20 човека се произнесоха кое е легитимното ръководство на ПГ на „Обединени патриоти“, няма друг спор. Това каза заместник-председателят на НФСБ Валентин Касабов пред журналисти за промяната в ръководството на групата, предаде репортер на  Агенция „Фокус“ . „За съжаление фактите са такива“, допълни още Касабов. „Чисто юридически смесват неща, които няма как да смесват. Те се позовават на коалиционното споразумение, което засяга единствено и само явяване в избори, а не правилника - той е нещо съвсем различно“, каза още Касабов. По думите му в Народното събрание групата им е регистрирана като „Обединени патриоти“ и няма карета - няма НФСБ, Атака и ВМРО. На въпрос дали утре ще се състои политически съвет, Касабов отговори: „Питайте Валери Симеонов и Каракачанов“. „Ние си говорим нормално с всеки един от колегите, включително с г-н Сидеров“, допълни Касабов.  \r\nДеница КИТАНОВА", "date": "2019.07.11", "title": "Валентин Касабов, НФСБ: 20 човека се произнесоха кое е легитимното ръководство на ПГ на „Обединени патриоти“, няма друг спор"}
{"url": "http://www.focus-news.net/news/2019/07/11/2679287/pazardzhik-vazstanoveno-e-dvizhenieto-ot-km-105-do-km-106-na-am-trakiya.html", "text": "Възстановено е движението от км 105 до км 106 на АМ „Тракия“. Това съобщиха от  Агенция „Пътна инфраструктура“ .", "date": "2019.07.11", "title": "Пазарджик: Възстановено е движението от км 105 до км 106 на АМ „Тракия“"}
{"url": "http://www.focus-news.net/news/2019/07/11/2679288/vitsepremierat-ekaterina-zaharieva-es-e-nay-dobroto-myasto-za-zhiveene.html", "text": "Страните от Източното партньорство са постигнали значителни резултати, но има още какво да се направи. Партньорите трябва да вървят напред, но и Европейският съюз (ЕС) трябва да има визия за бъдещето на Източното партньорство какво следва след 2020 г. Това заяви вицепремиерът и министър на външните работи Екатерина Захариева, която участва в Батумската международна конференция, посветена на 10-ата годишнина на инициативата, съобщиха от пресцентъра на  министерството . Форумът събра в Грузия високопоставени политици от страните - членки на ЕС, и от страните от Източното партньорство, представители на бизнеса, академичните среди и неправителствения сектор.     \r\nЕкатерина Захариева дискутира постиженията и европейското бъдеще на страните от Източното партньорство заедно със своите колеги министри от Швеция, Полша и Чехия.    \r\nУчастниците в дискусията определиха Източното партньорство като една от най-успешните инициативи и подчертаха, че отношенията между партньорите трябва да продължават да се развиват последователно и с нови идеи за бъдещето.    \r\n„Източното партньорство е изключително добра добросъседска инициатива, насочена към изграждане на мостове и увеличаване на свързаността между страните - подчерта Захариева. – То промени манталитета в тези страни, но предизвикателство пред тях е изграждането на  устойчивост в техните общества“.  \r\nСред постиженията на Източното партньорство министър Захариева открои Споразумението за асоцииране/Задълбочена и всеобхватна зона за свободна търговия, подписано през 2014 г. между ЕС и три от страните - Грузия, Молдова и Украйна, както и партньорските споразумения с Армения и Азербайджан. Тя изтъкна отпадането на визите за гражданите на Молдова, Грузия и Украйна, и облекчения визов режим за гражданите на Армения и Азербайджан.   \r\n„Търговският обмен между ЕС и страните от Източното партньорство е нараснал неимоверно през последните години, а хиляди млади хора от тези страни са получили образованието си в ЕС“, каза Екатерина Захариева. Тя подчерта ключовото значение на възпитаването на критично мислене у младото поколение за развитието на демокрацията – не само за страните от региона, но и за целия Европейски съюз.  „Трябва да се борим всеки ден за демокрацията. ЕС е най-доброто място за живеене, но трябва да правим повече и в това отношение много важна е ролята на младите хора“, подчерта тя.  \r\nЕкатерина Захариева изтъкна, че България е голям поддръжник на разширението на ЕС, но то, разбира се, зависи от конкретни условия. „Това е взаимен процес - изтъкна българският вицепремиер, – той зависи не само от ЕС, но и от страните, които кандидатстват.“ Тя се обърна към домакините, като заяви, че Грузия, както и страните от Западните Балкани, са Европа, и подчерта сериозния напредък на страната през последните години. Вицепремиерът открои значението на правосъдната реформа и развитието на гражданското общество като ключови за напредъка на страната по пътя на европейската интеграция.", "date": "2019.07.11", "title": "Вицепремиерът Екатерина Захариева: ЕС е най-доброто място за живеене"}
{"url": "http://www.focus-news.net/news/2019/07/11/2679289/the-national-interest-evropa-mezhdu-sasht-i-rusiya.html", "text": "Тези, които се интересуват от политика в САЩ, най-вероятно са забелязали спадането в последно време на обвиненията за руска намеса в страната. След всичкото изписано мастило и посветено ефирно време в последните три години, изглежда темата за Русия вече едва се появява в публичното пространство пише Лил Голдстайн в статия за  The National Interest , представена без редакторска намеса.  \r\nПри все това обаче изглежда, че руско-американските отношения все още не са излезли от трудностите. Множество чуждестранни общественици не приеха добре идеята американския президент Доналд Тръмп да сподели някоя и друга шегичка относно възможната руска намеса на американските избори със своя руски колега Владимир Путин. Защото ако оставим тези закачки настрана, реалността е, че двустранните отношения продължават да се влошават и всеки момент ще потънат в бездната.  \r\nВъпреки положителното отношение на Тръмп спрямо Русия, двете държави станаха свидетели на ескалация на напрежението в Украйна и Сирия, пращането на още американски войници в Източна Европа и мащабни учения на НАТО по фланговете на Русия, да не говорим за Венецуела и договора за ракетите със среден и малък обсег на действие.  \r\nМоже би защото сегашното поколение на американски дипломати е израснало, гледайки „Америките“ – геополитически сериал, развиващ се в рамките на Студената война и отразяващ гледната точка на САЩ, докато в Европа днешните политици имаха възможността да се насладят на антируския норвежки сериал „Окупацията“. На кого му е нужна истина, когато може да оставиш филми да формират твоята гледна точка?  \r\nНо нека се върнем в реалността и погледнем критично върху Северен поток-2.  \r\nПрез юни руският вестник „Коммерсант“ публикува статия, според която американски Конгрес е на крачка от това да приеме законодателен акт, който цели „защитаването на европейската енергийна сигурност“, като според изданието, това цели спирането на Северен поток-2 и Турски поток.  \r\nСъдбата на балтийския път в момента зависи до голяма степен от швейцарската фирма „Олсийс“. Според „Коммерсант“, тя няма големи проекти в САЩ, като според друг вестник, компанията е „семеен бизнес“ и отношенията й с Газпром са много важни. Според цитиран в конкретната статия експерт – Игор Ушаков, идеята е, че Русия се намира в опасно състояние, тъй като Газпром не разполага с възможностите да изгради газопровода самостоятелно. Според вестника и Ушаков, „всеки знае защо САЩ се противопоставят“ на проекта – за да вдигнат цената на газа и получат дял от пазара.  \r\nАмериканската враждебност спрямо руския газов поток е разбираема, но настроението в Берлин е категорично против идеята на Вашингтон. След няколко бурни години, изглежда, че Германия изгуби ентусиазма си за американско лидерство. Това мнение, особено що се отнася до Северен поток, се гради на цифри. Но то освен това обръща внимание на ограниченията, които САЩ се опитват да наложат на европейската автономия.  \r\nВместо да се опитват да вържат на каишка Европа, САЩ трябва да действат за засилване на кооперацията, което да предложи и на Русия място на масата. Човешкото отношение може да доведе до напредък в някои спорни въпроси, какъв например е проблема в Украйна. В тази връзка, връщането на Русия в ПАСЕ е определено положителна стъпка.  А разрешението на Русия за присъствие на френски и германски експерти-наблюдатели в Керченския проток е добър знак.  \r\nНо все пак има доста опортюнисти и от двете страни на Атлантика, които се опитват да запалят конфликт. Господ знае колко фирми за киберсигурност биха останали без работа, ако се подобрят отношенията на Москва със Запада. А множество американски центрове ще трябва да изгонят легионите си млади експерти по „хибридна война“. \r\nЕдин възможен начин да се накарат медиите да се накарат медиите да зажужат отново е повдигането на въпроса за падналия през юли самолет на Малайзийските авиолинии. 283 души загубиха живота си, но нито един журналист не зададе въпроса защо по дяволите цивилен пътнически самолет лети над зона с активни военните действия, над която така или иначе вече са сваляни други самолети. Естествено това ще придвижи обвиненията срещу диспечърите и пилотите.  \r\nКакто всеки военен анализатор може да ви каже, „мъглата на войната“ е гъста, а гражданските войни са жестоки. Като се имат предвид това, Европа, САЩ и Русия трябва да започнат заедно да лекуват раните от последните пет години, оставяйки зад себе си желанието да се стовари вината само върху едната страна. Владимир Зеленски изглежда отхвърли „експерите“ и спечели изборите грандиозно, на основата на идеята за мир и компромис. Ако такъв мир се реализира наистина, това ще е важен сигнал. Хората в Украйна и Източна Европа имат нужда от спокойствие, а не допълнителни рани и задълбочаване на конфликта.     Цанко Цолов", "date": "2019.07.11", "title": "The National Interest: Европа между САЩ и Русия"}
{"url": "http://www.focus-news.net/news/2019/07/11/2679282/narodnite-predstaviteli-udalzhiha-s-3-mesetsa-sroka-na-deystvie-na-vremennata-anketna-komisiya-za-prouchvane-informatsiyata-za-podkupna-shema-pri-pridobivane-na-balgarsko-grazhdanstvo.html", "text": "Народните представители удължиха срока на действие на Временната анкетна комисия за проучване на всички данни, факти и обстоятелства по повод изнесените в европейски и български медии твърдения за скандалната подкупна схема при придобиване на българско гражданство от чужди граждани, предаде репортер на  Агенция „Фокус“ . Работата на комисията бе удължена с 3 месеца.  Агенция „Фокус“  припомня: Това е второто удължаване на срока на работа на комисията, след като  на 27 март 2019 г. той бе удължен с три месеца. Комисията бе създадена на 14 декември 2018 г. с 3-месечен срок за работа. Инициативата за създаване на комисията бе на ПГ на ДПС. По предложение на „Обединени патриоти“ комисията се състои от 17 членове и е на пропорционален принцип. За председател на комисията бе избран Йордан Цонев от ДПС, за заместник-председател Тома Биков от ГЕРБ. Членове на комисията са още: Маноил Манев, Десислава Костадинова - Гушева, Емилия Милкова, Красен Кръстев, Станислав Иванов и Александър Ненков от ГЕРБ, Иван Иванов, Крум Зарков, Пенчо Милков, Таско Ерменков и Тодор Байчев от БСП, Юлиян Ангелов и Красимир Богданов от \"Обединени патриоти\", Хамид Хамид от ДПС и Андон Дончев от „Воля\"“.  \r\nДеница КИТАНОВА", "date": "2019.07.11", "title": "Народните представители удължиха с 3 месеца срока на действие на Временната анкетна комисия за проучване информацията за подкупна схема при придобиване на българско гражданство"}
{"url": "http://www.focus-news.net/news/2019/07/11/2679290/api-vremenno-dvizhenieto-po-pat-iii-5304-mezhdu-yambol-i-selo-okop-e-ogranicheno-poradi-ptp.html", "text": "Временно движението по път III-5304 между Ямбол и село Окоп е ограничено поради ПТП. Това съобщиха от пресцентъра на  Агенция „Пътна инфраструктура“  (АПИ). Движението се извършва по обходен маршрут Ямбол - Козарево - Окоп и обратно. \r\nШофьорите е необходимо да карат с повишено внимание и съобразена скорост, като спазват указаният на „Пътна полиция“.", "date": "2019.07.11", "title": "АПИ: Временно движението по път III-5304 между Ямбол и село Окоп е ограничено поради ПТП"}
{"url": "http://www.focus-news.net/news/2019/07/11/2679291/afp-kola-bomba-prichini-smartta-na-13-dushi-v-afrin.html", "text": "Кола-бомба стана причината за смъртта на 13 души в сирийския град Африн, предава  AFP . Експлозията е избухнала в близост до пункт, контролиран от протурски милиции в града, като след загиналите има осем цивилни.  \r\nПо данни на базираната в Лондон Сирийска обсерватория за човешки права, „колата-бомба се е взривила край контролно-пропускателен пункт при входа на града, където автомобилите се събират преди да бъдат проверени“. \r\nТурски военни и подкрепящи ги нередовни части поеха контрола над Африн през март миналата година след двумесечна офанзива по въздух и суша, като преди това градът се контролираше от кюрдски формирования.    Цанко Цолов", "date": "2019.07.11", "title": "AFP: Кола-бомба причини смъртта на 13 души в Африн"}
{"url": "http://www.focus-news.net/news/2019/07/11/2679292/deputatite-prieha-promeni-v-zakona-za-balgarskite-lichni-dokumenti-predvizhdashti-lichnite-karti-da-sadarzhat-biometrichni-danni.html", "text": "Депутатите приеха промени в Закона за българските лични документи, предвиждащи личните карти да съдържат биометрични данни, предаде репортер на  Агенция „Фокус“ . Това се случи след като депутатите приеха на второ четене измененията в закона. На вниманието им беше предложен общ законопроект, включващ три проекта. Два от тях са внесени в деловодството на парламента от Министерски съвет. Единият е с вносител ПГ на „Воля“. Текстовете на законопроекта предвиждат в личната карта да се съдържат биометрични данни на лицето. С това се спазват препоръките на Международната организацията по гражданско въздухоплаване. Измененията дават възможност българският личен документ може да бъде получен лично чрез ползване на лицензиран доставчик на пощенска или куриерска услуга, но въвежда условия за това. Те трябва да са изпълнени едновременно и предвиждат заявлението за издаване на български личен документ да е подадено лично в дипломатическо или консулско представителство на Република България в чужбина, което предлага тази услуга. Друго изискване е при подаването на заявлението да е посочен адрес за получаване на новия документ на територията на държава, в която България има дипломатическо или  консулско представителство, но има дипломатически отношения и е назначила акредитиран посланик. Други промени предвиждат  при бърза услуга лични карти да се издават до три работни дни,  а при експресна до 8 работни часа от приемане на заявлението. В сега действащото законодателство личните карти се издават в срок до 30 дни от датата на подаване на заявлението. Съгласно приетите текстове паспортите на българските граждани се издават със срок на валидност 5 или 10 години съгласно заявения от лицето срок. На лицата до 18-годишна възраст се издават паспорти със срок на валидност 5 години.  \r\nДеница КИТАНОВА", "date": "2019.07.11", "title": "Депутатите приеха промени в Закона за българските лични документи, предвиждащи личните карти да съдържат биометрични данни"}
{"url": "http://www.focus-news.net/news/2019/07/11/2679296/tass-izyasniha-se-obstoyatelstvata-okolo-pozhara-v-mitishti.html", "text": "В на територията на руската топлоелектрическа централа в село Челобитево, окръг Митищи, подмосковска област, газова станция, намираща се под високо налягане се е възпламенила, това съобщава  ТАСС .  \r\nОгънят бе определен като пожар трета степен, като въпреки това многобройните пожарни екипи на мястото са успели да поставят под контрол и угасят стихията, макар тя да се разпростряла на площ от 800 кв. метра. Пострадали са общо 12 души, които са получили изгаряния първа и втора степен.  \r\nПричина за пожара е станал пробив в газопровода, снабдяващ ТЕЦ-а. Известно е, че централата е използвала като гориво основно газ.   Цанко Цолов", "date": "2019.07.11", "title": "ТАСС: Изясниха се обстоятелствата около пожара в Митищи"}
{"url": "http://www.focus-news.net/news/2019/07/11/2679294/api-vremenno-e-ogranicheno-dvizhenieto-po-pat-ii-86-okolovrasten-pat-na-plovdiv-v-uchastaka-razklon-komatevo-razklon-za-selo-markovo-poradi-ptp.html", "text": "Временно е ограничено движението по път II-86 Околовръстен път на Пловдив в участъка разклон Коматево - разклон за село Марково поради ПТП. Това съобщиха от пресцентъра на  Агенция „Пътна инфраструктура“  (АПИ).  \r\nОбходният маршрут е през уличната мрежа на град Пловдив. \r\nШофьорите е необходимо да карат с повишено внимание и съобразена скорост, като спазват указаният на „Пътна полиция“.", "date": "2019.07.11", "title": "АПИ: Временно е ограничено движението по път II-86 Околовръстен път на Пловдив в участъка разклон Коматево - разклон за село Марково поради ПТП"}
{"url": "http://www.focus-news.net/news/2019/07/11/2679295/vanya-stancheva-nalozhi-se-da-badat-zakriti-15-paralelki-na-1-etap-na-klasiraneto-na-uchenitsite-sled-7-klas.html", "text": "Наложи се да бъдат закрити 15 паралелки на 1 етап на класирането на учениците. Това каза председателят на Областната комисия за прием на ученици в 8 клас Ваня Станчева по време на пресконференция за представянето на резултатите от първото класиране на гимназиите, предаде репортер на  Агенция „Фокус“ . \"Това са паралелки, в които бяха класирани по-малко от 6 ученици. От тях 11 са професионални и 4 профилирани\", заяви Станчева. По думите й децата, които са класирани в такава паралелка, ще бъдат класирани на следващото си желание. \"Отново се завърта класиране, така че всички деца, които са били в такава паралелка, вече са класирани на свое следващо желание. Тоест, деца, които в момента да са извън класирането поради закрити паралелки, няма как да има, няма такива\", добави тя. Станчева обяви, че сред закритите паралелки са попаднали и паралелки със защитени специалности и професии, както и професии с очакван недостиг на пазара на труда.\"Към момента в София след 1 етап на класиране има 836 некласирани ученици. Това са ученици, които са имали твърде малко желания за бала, който имат. Свободните места са 684\", каза Станчева. На пресконференцията Ваня Станчева съобщи датите за записване на учениците, за подаване на заявления за класиране на 2, 3 и 4 етап. \"Записването ще може да се случи само до 16 юли\", каза Станчева за записването след 1 етап.  \r\n\"Приетите ученици на 2 етап ще станат ясни на 18 юли, ще се записват до края 22 юли. Обявени ще бъдат свободни места за участие в 3 класиране на 23 юли и документи ще се подават на 24 и 25 юли. Списъците с приетите ученици на 3 етап ще бъдат готови на 29 юли, като до 31 юли ще могат да се запишат приетите на 3 етап. На 1 август ще обявим свободните места след 3 етап по училища, след което започва 4 класиране, което вече не е централизирано и се случва във всяко едно училище по условия и ред, определени от съответния директор\", каза Ваня Станчева.  \r\nВаня Кастрева допълни, че по-голям процент не класирани ученици в София са тези от страната.   \r\nПо време на кампанията са получени сигнали за нарушения, като са предприети действия към директорите на училища за дисциплинарни процедури. \"Имаме и една анулиран работа на ученик от СМГ. Анулирането беше наложено предвид факта, че ученика напуска изпитната зала, без да остави своята работа и тя се връща в училище в последствие\", каза Кастрева. Тя добави, че ще бъдат наказани двама квестори във връзка с този случай.", "date": "2019.07.11", "title": "Ваня Станчева: Наложи се да бъдат закрити 15 паралелки на 1 етап на класирането на учениците след 7. клас"}
{"url": "http://www.focus-news.net/news/2019/07/11/2679298/burgas-vremenno-dvizhenieto-pri-km-333-na-am-trakiya-v-posoka-sofiya-se-osashtestvyava-v-izprevarvashtata-lenta-poradi-goryasht-avtomobil.html", "text": "Временно движението  при км 333 на АМ \"Тракия\" в посока София се осъществява в изпреварващата лента поради горящ автомобил. Това съобщиха от пресцентъра на  Агенция „Пътна инфраструктура“  (АПИ). Шофьорите е необходимо да се движат със съобразена скорост и повишено внимание, като спазват указанията на \"Пътна полиция\". \r\nВсички граждани и транспортни фирми могат да получават информация за актуалната пътна обстановка в страната от интернет страницата на АПИ –  , както и по всяко време на денонощието  на тел. 0700 130 20 в АПИ.", "date": "2019.07.11", "title": "Бургас: Временно движението  при км 333 на АМ \"Тракия\" в посока София се осъществява в изпреварващата лента поради горящ автомобил"}
{"url": "http://www.focus-news.net/news/2019/07/11/2679297/plovdiv-dvama-mazhe-sa-otkarani-v-bolnitsa-sled-katastrofata-na-okolovrastniya-pat-na-grada-mezhdu-razklonite-za-selo-markovo-i-kv-komatevo.html", "text": "Двама мъже са откарани в болница след катастрофата на Околовръстния път на Пловдив между разклоните за село Марково и кв. „Коматево“. Това съобщи за  Радио „Фокус“ – Пловдив  говорителят на Областната дирекция на МВР. Сигналът за пътния инцидент е подаден в 13.10 часа. По първоначални данни, на 46-годишен водач на бус „Форд“ му е прилошало и е навлязъл в лентата за насрещно движение. Там се блъснал челно в бус „Фолксваген“ с 45-годишен шофьор. Двамата мъже са откарани в болница за прегледи. Не е констатирана употреба на алкохол. До изчакване на резултатите от прегледите и приключване на огледа движението между разклоните е затворено. Полицейски служители насочват трафика по обходни маршрути.  \r\nТони МИХАЙЛОВ", "date": "2019.07.11", "title": "Пловдив: Двама мъже са откарани в болница след катастрофата на Околовръстния път на града между разклоните за село Марково и кв. „Коматево“"}
{"url": "http://www.focus-news.net/news/2019/07/11/2679301/parlamentat-prie-promeni-v-zakona-za-posevniya-i-posadachniya-material-na-vtoro-chetene.html", "text": "Парламентът прие промени в Закона за посевния и посадъчния материал на второ четене, предаде репортер на  Агенция „Фокус“ . Законопроектът предвижда оптимизиране на сроковете за предоставяне на услуги и привеждане на услугите за бизнеса, чрез въвеждане на срок, не по-кратък от 10 работни дни, за отстраняване на нередовности по подадено заявление.  Съгласно текстовете овощните култури отпадат от списък А на сортовата листа. Досега те се вписваха заедно със сортове от зърнени, фуражни, маслодайни и влакнодайни култури, цвекло, картофи и  тютюн. Законопроектът предвижда  да се заплаща такса за полско изпитване за различимост, хомогенност и стабилност, както и за биологични и стопански качества. Разпоредбите на закона предвиждат Изпълнителната агенция по сортоизпитване, апробация и семеконтрол извършва дейности и услуги на физически и юридически лица, съгласно ценоразпис, утвърден  от изпълнителния директор, който се публикува на интернет страницата на агенцията. За сортоизпитване за различимост, хомогенност  и стабилност, извършвано в национални офиси на държави-членки на ЕС, както и за извършване на технологични анализи на качеството, също се  заплаща цена по ценоразписа. Текстовете касаят и търговските семена. Търговските семена, които се внасят, трябва да са придружени от ISTA оранжев международен партиден сертификат. Изключение правят търговските семена  от декоративни  растения, които се внасят с фирмен документ. \r\nДеница КИТАНОВА", "date": "2019.07.11", "title": "Парламентът прие промени в Закона за посевния и посадъчния материал на второ четене"}
{"url": "http://www.focus-news.net/news/2019/07/11/2679300/dobrich-sadat-ostavi-v-aresta-dvamata-ukraintsi-s-balgarsko-grazhdanstvo-preminali-nezakonno-darzhavnata-granitsa.html", "text": "Съдът остави в ареста двамата украинци с българско гражданство, преминали незаконно държавната граница. Това съобщиха от  Апелативна прокуратура – Варна .Районният съд в Генерал Тошево уважи исканията на Районната прокуратура и със свои определения взе мярка за неотклонение „Задържане под стража“ на украинците с българско гражданство Георгий М. и Владимир С. До момента те бяха задържани за срок до 72 часа с постановление на Районната прокуратура в Генерал Тошево. \r\n24-годишният Георгий и 59-годишният Владимир са задържани от румънските власти на 7 юли тази година в района на село Четатя. По-възрастният от тях представил документ за самоличност от Чехия, който е неистински, като обяснил пред разследващите, че е платил за него 300 евро. Румънските власти са предали двамата мъже, преминали незаконно държавната ни граница при 113-а  пирамида, на граничните власти на България.  \r\nСправка показва, че 59-годишният Владимир е подсъдим за умишлено убийство, извършено през 2018 г. Обвинителният акт срещу него е внесен в съда от Софийската градска прокуратура. Поради здравословното му състояние мярката му за неотклонение е била изменена от задържане под стража в домашен арест. Въпреки това той напуснал дома си, отклонявайки се от наложената му мярка за неотклонение „Домашен арест“ без разрешение. Той е осъждан и за управление на МПС под въздействието на над 1,2 промила алкохол. \r\nСрещу 24-годишния Георгий се води дело за причинена средна телесна повреда.  \r\nДо държавната граница в село Лозница двамата мъже се придвижили с таксиметров автомобил. Преди това пристигнали от София във Варна с автобус. Придвижили се до Добрич. Там наели такси до село Лозница. Пред разследващите двамата развили версията, че искали да посетят резерват за диви животни в района.  \r\nОпределенията на Районния съд в Генерал Тошево подлежат на обжалване пред Добричкия окръжен съд.", "date": "2019.07.11", "title": "Добрич: Съдът остави в ареста двамата украинци с българско гражданство, преминали незаконно държавната граница"}
{"url": "http://www.focus-news.net/news/2019/07/11/2679303/stara-zagora-nova-zala-priroda-otvori-vrati-v-uchilishte-kiril-hristov.html", "text": "Възпитаниците на иновативното училище „Кирил Христов“ в Стара Загора ще се радват на нови придобивки през следващата учебната година. Това съобщиха от пресцентъра на  Общината . \r\nДнес официално бе открита новата зала „Природа“.  В нея ще се водят извънкласни занимания и дейности по проекти. Идеята е децата да излязат извън стереотипа на традиционната класна стая. „Това е подарък за децата. Видяхме подобна база в Истанбул и веднага решихме да направим и в нашето училище“, сподели директорът Господин Балъкчиев. \r\nНа официалното откриване присъстваха Иванка Сотирова, зам.-кмет на Община Стара Загора, Красимир Червилов, зам. областен управител, Николай Диков, общински съветник, Владимир Николов, правнук на патрона на училището Кирил Христов и семейството му, както и преподаватели от училището. \r\n„В това училище непрекъснато има нови инициативи. Прави се така, че децата да се чувстват уютно. Тук те са поставени в съвременни условия за обучение, което им създава удобство и ново възприятие не само на съответните знания, но и за обща култура. Хвала на училището, хвала на колегите“, каза Иванка Сотирова. Тя пожела много здраве на преподавателите, хъс за работа и нови успехи.  \r\n„Благодарим за това, което сте направили. Училището е изключително. Ще се радваме отново да дойдем тук“, сподели правнукът на Кирил Христов.  \r\nЗалата е оборудвана с ергономични мебели с интересни цветови решения.  \r\nОсвен новата зала „Природа“, в училището има и други нови придобивки. Открита е Алея „Стара Загора“ в един от училищните коридори. Тя е издържана в зелено, цвета на Града на липите, а по стените са закачени снимки и произведения на видни старозагорци. \r\nВ обособената арт зона е експонирана фотоизложба на тема „Чудната природа на Атон“.  На специалната видеостена учениците ще правят свои презентации. \r\nСъс своята модерна и богата материално - техническа база днес училището е сред водещите в област Стара Загора. Всички кабинети са оборудвани с компютри, мултимедия и интернет. В училището са изградени два кабинета, оборудвани с компютърна техника от най-ново поколение, както и с три модерни интерактивни дъски. Създадени са специализирани кабинети по история и цивилизация, български език и литература, математика, английски език, физика и астрономия, биология, химия, изобразително изкуство, музика. \r\nНа втория етаж е оформена уникална по рода си \"Галерия на българските владетели\". В нея са представени 9 големи и 4 малки стенописа с образите на хановете Аспарух, Тервел, Крум, Омуртаг, княз Борис I - покръстител, цар Симеон, цар Самуил, цар Иван Асен II и цар Иван Шишман. Стенописите са изработени в продължение на две години от преподавателя по изобразително изкуство Пламен Михалев. \r\nСъздадена е просторна и модерно оборудвана конферентна зала, използвана за учебни тържества, обучения и семинари. \r\nОУ \"Кирил Христов\" разполага още с два физкултурни салона, голяма спортна площадка, външна класна стая в градина с редки растения.  \r\nУчилището е учебна база на Педагогическия факултет в Тракийски университет за обучения и практика на студенти.", "date": "2019.07.11", "title": "Стара Загора: Нова зала „Природа“ отвори врати в училище  „Кирил Христов“"}
{"url": "http://www.focus-news.net/news/2019/07/11/2679302/yambol-edin-chovek-e-zaginal-pri-tezhak-paten-intsident-mezhdu-selata-kukorevo-i-okop.html", "text": "Един човек е загинал при тежък пътен инцидент между селата Кукорево и Окоп. Това съобщиха от пресцентъра на  ОДМВР-Ямбол . Сигналът е за тежка катастрофа между два автомобила, станала на пътя между селата Кукорево и Окоп. Той е получен в полицията към 12.25 часа. По първоначална информация от удара е починал единият от шофьорите. На място са полицейски екипи, които извършват процесуално следствени действия. \r\nВременно движението от Ямбол за Елхово се пренасочва към разклона за с. Калчево. В обратна посока – за Ямбол, на разклона на с. Окоп, моторните превозни средства се отклоняват по главен път I-7 към разклона за с. Калчево.", "date": "2019.07.11", "title": "Ямбол: Един човек е загинал при тежък пътен инцидент между селата Кукорево и Окоп"}
{"url": "http://www.focus-news.net/news/2019/07/11/2679304/pomoshtta-za-otoplenie-se-uvelichava-s-9175-lv.html", "text": "Министърът на труда и социалната политика Бисер Петков издаде заповед за определяне на месечния размер на помощта за отопление на 93,18 лв., което е с 24,5% повече в сравнение с миналия зимен сезон. Общата стойност на помощта, която се изплаща от Агенцията за социално подпомагане за периода 1 ноември – 31 март, ще се повиши с 91,75 лв. – от сегашните 374,15 лв. на 465,90 лв.  Това съобщиха от пресцентъра на  МТСП . \r\nПовишението е разписано с промени в Наредба № РД-07-5 от 2008 г. за условията и реда за отпускане на целева помощ за отопление, която беше обнародвана в Държавен вестник на 28.06.2019 г. Новите текстове регламентират, че базата за определяне на размера на помощта нараства от 385 киловатчаса на 500 кВтч. Причина за увеличението на помощта са и определените от Комисията за енергийно и водно регулиране по-високи цени на електрическата енергия, които влязоха в сила от 1 юли.  \r\nПредприети са и мерки, за да не се отпусне отпадане на хора от енергийно подпомагане поради увеличението на пенсиите от 1 юли с 5,7%. С промените в нормативната уредба беше разширен и обхватът на подпомаганите лица и семейства чрез увеличаване на индивидуалните коефициенти за достъп до целевата помощ. Най-голямо е увеличението за рисковите групи – възрастните хора и особено онези от тях, които живеят сами, хората с увреждания и родителите, отглеждащи сами децата си, включени в образователния процес. Прогнозите са, че това ще увеличи с около 45 000 подпомаганите семейства, като броят им ще достигне 255 000. През миналия отоплителен сезон ( 2018-2019 г.) с целева помощ за отопление бяха подпомогнати 209 647 хора и домакинства. \r\nКандидатстването за енергийно подпомагане започна на 1 юли и ще продължи до 31 октомври. Хората, нуждаещи се от този вид социална подкрепа, могат да подават документи в дирекциите „Социално подпомагане“ по настоящия си адрес.", "date": "2019.07.11", "title": "Помощта за отопление се увеличава с 91,75 лв."}
{"url": "http://www.focus-news.net/news/2019/07/11/2679293/rumen-petkov-abv-sas-sdelkata-za-f-16-sasht-pokazaha-che-stimulirat-politicheskata-koruptsiya-na-nay-visoko-nivo-u-nas.html", "text": "Със сделката за F-16 САЩ показаха, че стимулират политическата корупция на най-високо ниво в България. Това коментира председателят на ПП АБВ Румен Петков по време на пресконференция във Варна, предаде репортер на  Радио „Фокус“ – Варна . В подкрепа на твърдението си той посочи, че разследването за продаване на паспорти на македонски граждани, водено срещу служители в агенцията за издаване на удостоверения за български произход, е спряло веднага, след като военният министър е заявил, че F-16 са най-добрите самолети.  \r\n„Македонският премиер тогава беше декларирал, че е готов да съдейства на разследването. Това е циничен пример как се стимулира политическа корупция, която на нас ни струва 2.2 млрд. лева“, заяви Петков. Според него изплащането на повече от 200 млн. долара на самолет е много по-висока цена от тази, при която страни като Румъния, Чехия и Бахрейн са направили сделки. Той определи като цинизъм твърдението на външния ни министър, че е договорена отстъпка от 60 млн. долара. „Предупрежденията, които правихме, че тази цена ще бъде съпътствана от непълно въоръжение, се оказаха правилни. Установи се, че един от зам.-министрите на отбраната казва, че едно от въоръженията ще бъде намалено наполовина и то ще е достатъчно. А и никой не коментира публично, дали ДДС влиза в крайната сума“, добави още лидерът на АБВ. Според него ясно трябва да се заяви пред обществото, че сделката ще струва много повече от обявеното.  \r\nРумен Петков добави, че самолетите ще започнат да се получават от 2023 година нататък, но не се знае кой ще поеме поддръжката за милиони левове на сега действащите самолети. „Някой сметнал ли е какви инвестиции трябва да се направят в инфраструктурата? Сумата е много над 2.2 млрд. лева. Много сме далеч от тази сума. Продължавам да твърдя, че ще купим най-скъпите прахосмукачки. Никой не желае да отговори колко от самолетите в Румъния летят“, посочи още Румен Петков и коментира, че в северната ни съседка 50% от самолетите F-16 не летят заради проблеми с поддръжката и доставката на резервни части. Той поиска и поименно да бъде обявен съставът на експертите от Военновъздушните сили, които са казали, че това са най-добрите самолети. Това, според него, е престъпно твърдение. „Ако при тези условия бяха поканени за участие европейски компании, поне два самолета повече можеха да се купят, а при доставката на резервни части нямаше да има и плащане на ДДС“, отбеляза той. Според Румен Петков управляващите, с мълчаливото участие на БСП, ДПС, „Патриотите“ и всички останали партии, са „загробили“ страната ни и са я изправили срещу Европа. „В Народното събрание имаме „Коалиция F-16“. Нейният гръбнак са ГЕРБ и БСП“, каза още лпредседателят на АБВ. \r\nДиана СТОЕВА", "date": "2019.07.11", "title": "Румен Петков, АБВ: Със сделката за F-16 САЩ показаха, че стимулират политическата корупция на най-високо ниво у нас"}
{"url": "http://www.focus-news.net/news/2019/07/11/2679305/burgas-avtomobil-se-e-zapalil-pri-334-km-na-am-trakiya-na-izhoda-na-burgas-v-posoka-sofiya-nyama-postradali.html", "text": "Автомобил се е запалил при 334 км на АМ „Тракия“ на изхода на Бургас в посока София. Това потвърдиха за  Радио „Фокус“ – Бургас от ОДМВР-Бургас . При пътния инцидент няма пострадали. Движението не е затруднено, но все пак водачите трябва да шофират с повишено внимание и съобразена скорост. \r\nМария КУРТЕВА", "date": "2019.07.11", "title": "Бургас: Автомобил се е запалил при 334 км на АМ „Тракия“ на изхода на Бургас в посока София, няма пострадали"}
{"url": "http://www.focus-news.net/news/2019/07/11/2679307/kmetat-na-sofiya-yordanka-fandakova-i-direktorat-na-natsionalnata-sistema-112-tsvetomir-tsekov-podpisaha-sporazumenie-za-satrudnichestvo.html", "text": "Кметът на София Йорданка Фандъкова и директорът на Националната система 112 Цветомир Цеков ще подпишат споразумение за сътрудничество, предаде репортер на  Агенция „Фокус“ . Споразумението за сътрудничество между двете страни се разширява, затова е необходимо подписването на актуализирано такова. Взаимодействието между Столична община и дирекция Национална система 112 се осъществява при обмен на информация за постъпили сигнали, събития и инциденти или административни нарушения, неизискващи намеса на службите за спешно реагиране. Ако са свързани с функциите на общинската администрация, отнасящи се за територията на Столична община, се предават на дежурните в Столична община.  \r\nТеодора ПАТРОНОВА", "date": "2019.07.11", "title": "Кметът на София Йорданка Фандъкова и директорът на Националната система 112 Цветомир Цеков подписаха споразумение за сътрудничество"}
{"url": "http://www.focus-news.net/news/2019/07/11/2679309/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  на  Радио „Фокус“  ще поставим акцент откриването на Дневен център за пълнолетни лица с увреждания в града. Социалната услуга вече е делегирана от държавата дейност и предоставя възможност на 20 възрастни хора с различни по степен и вид увреждания да получават ежедневно помощ от квалифицирани специалисти, а в същото време да бъдат ангажирани в разнообразни дейности през целия ден. Събеседник по темата ще бъде Стефи Илиева, социален експерт към Община Дупница. В края на настоящата седмица парк „Рила” ще приеме за поредна година лятното общинско кино. В продължение на два месеца, Община Дупница ще прожектира някои от касовите филми напълно безплатно за жителите и гостите на града на големия екран. По темата ще разговаряме с експерта Марин Михалков. Ученици от Дупница са сред отличените на международния детски фестивал „Светът в детските длани“, който се проведе от 1 до 7 юли в град Балчик. В него взеха участие 20 възпитаници на Средно училище „Св. Паисий Хилендарски“, като дупничани се представят във фестивала за втора поредна година. Сюжетът на пиесата „Красавицата и звярът” е адаптиран по известната приказка. Подготовката е част от работата на клуб за дейности по интереси „Театър на английски език“. В рамките на предаването ще обобщим и по-важните новини от общинската администрация в града за тази седмица. Предаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Венцеслав Илчев.", "date": "2019.07.11", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2019/07/11/2679308/nikolay-nikolov-omts-dobrich-v-mentorskata-ni-programa-e-vazhna-ne-samo-temata-po-koyato-rabotim-no-i-spodelenoto-vreme-s-detsata.html", "text": "В менторската ни програма е важна не само темата, по която работим, но и споделеното време с децата. Това е най-ценното за тях“. Това каза в предаването  „Добрич - блян вихрен, понесен над степ ековита“  на  Радио „Фокус“  Николай Николов, младежки работник в Общинския младежки център (ОМЦ) „Захари Стоянов“ в Добрич и ръководител на менторската програма, която Социална чайна – Варна изпълнява в Центровете за настаняване от семеен тип 1, 2 и 3 в Добрич. Това е първата изнесена програма извън морския град. Стартът й бе даден още през октомври миналата година с набиране на доброволци. Всяка събота от тогава доброволческата група се среща и провежда различни занимания с децата и младежите, настанени в тези центрове. До момента са осъществени над 30 срещи и ателиета. Темите са разнообразни и с различна насоченост. Целта по думите на Николай Николов е да се достигне до повече деца, лишени от родителски грижи и те да бъдат подпомогнати да изградят ключови умения и ценностна система, за да бъдат по-подготвени за света извън дома. Обхванати са 33 деца и младежи на възраст от 7до 17 г. Деца и доброволци заедно се включват в различни събития от културния календар на града – отбелязване на празници от народния календар, фестивали и други събития. Организират се също спортни игри, кулинарни ателиета.  \r\n„Идеята е да прекарваме повече време с децата, те да придобиват нови умения и да развиват социални контакти с общността в града“, посочи Николай Николов. Инициативите се реализират със съдействието на Община град Добрич, Дирекция „Закрила на детето“ в Добрич и с изключителното финансово съдействие на американска фирма за производство на етерични масла, която оперира на територията на Добрич и от няколко години е активен партньор на общината чрез дарения в полза на местната общност. Доброволческата група в началото е имала опасения, че работата ще среща трудности. В практиката, по думите на Николай Николов, се е оказало, че всичко зависи от нагласата, с която човек тръгва да върши нещо. „С хубава нагласа, с положителни емоции нещата се получават“, категоричен е той. Доброволците в добруджанския град получават голяма подкрепа от екипа на Социална чайна – Варна, инициатор на програмата. Те имат много богат опит в тази насока, оказват и материална подкрепа. Екипът в Добрич изказва огромната си благодарност за полезното сътрудничество, което включва взаимно доверие, уважение и подпомагане. Доброволците към програмата са на различна възраст – от ученическа до средна. В края на лятото или началото на есента предстои нов подбор на доброволци за програмата, съобщи Николай Николов. \r\nЖулиета НИКОЛОВА", "date": "2019.07.11", "title": "Николай Николов, ОМЦ - Добрич: В менторската ни програма е важна не само темата, по която работим, но и споделеното време с децата"}
{"url": "http://www.focus-news.net/news/2019/07/11/2679306/afp-sasht-i-velikobritaniya-shte-sazhalyat-za-zadarzhaneto-na-iranskiya-tanker-v-gibraltar-zayaviha-ot-teheran.html", "text": "Иранската Революционна гвардия заяви в четвъртък, че САЩ и Великобритания ще „съжалят горчиво“ заради задържането на иранския танкер в Гибралтар, съобщава  AFP .  \r\n„Ако врагът бе помислил дори за миг, нямаше да извърши този акт“, това е заявил контра-адмирал Али Фадави, заместник командир на Революционната гвардия, имайки предвид задържането на иранския петролен танкер миналата седмица, което бе извършено от полицията в Гибралтар и британската морска пехота.  \r\nСпоред него, това действие е било „глупаво… черта, която американците имат с тонове, а донякъде и британците“ \r\nПо-рано от гвардията отрекоха да имат общо с опита да се задържи британски танкер в Персийския залив.   Цанко Цолов", "date": "2019.07.11", "title": "AFP: САЩ и Великобритания ще „съжалят“ за задържането на иранския танкер в Гибралтар, заявиха от Техеран"}
{"url": "http://www.focus-news.net/news/2019/07/11/2679283/rosen-goranov-kmet-na-selo-tutrakantsi-obezshtetenieto-za-umartvenite-praseta-vav-vrazka-s-afrikanskata-chuma-ot-2018-g-vazliza-na-282-lv-na-kilogram.html", "text": "Обезщетението за умъртвените прасета във връзка с африканската чума от 2018 г. възлиза на 2.82 лв. на килограм. Това каза в интервю за  Радио „Фокус“ – Варна  кметът на село Тутраканци Росен Горанов. В селото все още е в сила забрана за отглеждане на домашни прасета, след като на 31 август и 1 септември миналата година там бяха умъртвени 90 прасета във връзка със заразата на африканската чума по свинете. „Хората бяха обезщетени. Изплатиха им се парите за умъртвените животни. И аз съм в това число – имах две животинки. Точно 30 човека бяха. Няма човек, който да не е обезщетен“, съобщи Росен Горанов. През 2018 г. в село Тутраканци край Варна бе открито първото огнище на африканска чума по свинете в страната. 11 месеца по-късно в селото все още е в сила забрана за отглеждане на домашни свине.  \r\n„Ние имаме още забрана за гледане на прасета. Значи те минаха, подписахме декларации, че няма да гледаме прасета до второ нареждане. Пък кога ще е това второ нареждане не се знае“, посочи Росен Горанов. Той припомни, че в края на месец август ще се навърши една година от евтаназията на животни в селото, но все още няма информация за това кога ще бъде вдигната забраната за отглеждане на свине.  \r\nНа 12 юли, от 10.00 часа, във Варна ще се проведе Епизоотична комисия във връзка с мерките, които трябва да се предприемат в светлината на новите случаи на африканска чума, констатирани в страната. Ще присъстват представителите на полицията, Регионалната инспекция по околната среда и водите, кметове на общини, ловци и др. \r\nБояна АТАНАСОВА", "date": "2019.07.11", "title": "Росен Горанов, кмет на село Тутраканци: Обезщетението за умъртвените прасета във връзка с африканската чума от 2018 г. възлиза на 2.82 лв. на килограм"}
{"url": "http://www.focus-news.net/news/2019/07/11/2679311/aleksandrina-ilieva-tselta-na-mentorskata-programa-iskam-da-bada-v-dobrich-e-da-se-dade-dobar-start-v-zhivota-na-mladezhi-ot-tsnst.html", "text": "Целта на менторската програма „Искам да бъда” в Добрич е да се даде добър старт в живота на младежи от ЦНСТ. Това каза в предаването  „Добрич - блян вихрен, понесен над степ ековита“  на  Радио „Фокус“  Александрина Илиева, ръководител на втората менторска програма на Социална чайна – Варна, която се осъществява в Центровете за настаняване от семеен тип (ЦНСТ) в Добрич. Началото й е дадено през месец април тази година. Работи се фокусирано с деца в юношеска възраст (15+) от ЦНСТ за деца лишени от родителска грижа на територията на града и се провежда се целогодишно.Стремежът е да запознае младежите с различни възможности за професионална реализация - професии, квалификация, структура на работа, да възпита у тях интерес към различна форма на реализация, нагласи за успех и престижност. „Целта ни е да изградим еко-система от работодатели, институции и образователни организации, които да съдействат с общи усилия и ограничена инвестиция в подобряване възможностите за професионална реализация и независим начин на живот на младежите в средна и късна тийнейджърска възраст за ориентация в перспективи за безопасен и независим начин на живот“, посочи Александрина Илиева.  \r\nТя е започнала като доброволец в рамките на първата менторска програма на Социална чайна – Варна в Добрич през есента на миналата година. Благодарение на натрупания опит и мотивирана заедно с други съмишленици започва работа с младежи от центровете, на които им предстои скоро да започнат самостоятелен живот. За тях обаче съществува, по думите й, риск от социално изключване. Втората менторска програма е насочена именно към превенция на това. Също се организират ателиета за работа и комуникация като няма фиксирани дни за това. Всичко зависи от темата на заниманията и свободното време на младежите. От пролетта досега срещите са послужили на участниците в тях да се опознаят, като информираност, нагласи и съобразно това да се действа за в бъдеще. Вече е проведена среща със служители от Бюро по труда. Това е било нещо съвсем ново и непознато за младежите, отбеляза Александрина Илиева. Доброволците дават полезни знания на младите хора как да се представят на интервю, как да си подготвят автобиография, въобще как да търсят работа и какво трябва да знаят при наемането им на работа. За това са им помогнали срещи и със служителите на „Инспекция по труда“.  \r\nМенторските програми очакват нови доброволци, също и материална подкрепа. В Добрич младите хора са проявили изключителен интерес към една от платформите за учене, която набира популярност все повече у нас. Осъществен е контакт с екипа на учебната платформа. На този етап е необходимо финансиране на обучителния курс извън училище. Екипът на програмата се надява местният бизнес да подкрепи начинанието с една единствена цел – да се даде по-добър и достоен старт в живота на младите хора.  \r\nЖулиета НИКОЛОВА", "date": "2019.07.11", "title": "Александрина Илиева: Целта на менторската програма „Искам да бъда” в Добрич е да се даде добър старт в живота на младежи от ЦНСТ"}
{"url": "http://www.focus-news.net/news/2019/07/11/2679313/shumen-tri-avtomobila-sa-katastrofirali-v-rayona-na-pl-kristal.html", "text": "Три автомобила са катастрофирали в района на пл. „Кристал“ в Шумен. От  ОДМВР  съобщиха, че водач на „Фолскаваген Голф“, с шуменска регистрация, се е движил по ул. „Панайот Волов“. По бул. „Славянски“ с предимство в посока Руски паметнник се е движили лек автомобил „Фиат „Седичи“. Водачът на „Голф“-а го ударил отзад, колата се завъртяла и ударила идващия от Руски паметник  лек автомобил „Шкода Суперб“. Водачът на „Фолскаваген“ е откаран за преглед в болницата в Шумен. Тримата шофьориса правоспособни, пробите им за алкохол са отрицателни. Движението в участъка се регулира от полицейски служители.", "date": "2019.07.11", "title": "Шумен: Три автомобила са катастрофирали в района на пл. „Кристал“"}
{"url": "http://www.focus-news.net/news/2019/07/11/2679312/ministar-mladen-marinov-v-sandanski-se-provezhda-se-politseyska-aktsiya-zaradi-narusheniya-na-zakona-za-dvizhenie-po-patishtata.html", "text": "В Сандански се провежда се полицейска акция заради нарушения на Закона за движение по пътищата. Това каза пред журналисти министърът на вътрешните работи Младен Маринов преди изслушването му в Комисията за наблюдение на приходните агенции и борса със сивата икономика, предаде репортер на  Агенция „Фокус“ . „Провежда се акция в Сандански. Тя е по отношение на криминалния контингент и спазване на Закона за движение по пътищата и евентуално пресичане на друга незаконна дейност“, поясни той. „Не е конкретно към дадени хора“, поясни той. По думите му към момента се работи с много лица и има установени доста нарушения по Закона за движение по пътищата. „Продължава акцията, тя не е по конкретни лица,“ добави той.  \r\nВъв връзка със запалената кола на проф. Велислав Минеков, министър Маринов отбеляза, че най-вероятно става въпрос за объркване на автомобилите. „Нямаме информация деянието да е насочено към професора,“ допълни той.  \r\nДаяна ДЮЛГЕРОВА", "date": "2019.07.11", "title": "Министър Младен Маринов: В Сандански се провежда се полицейска акция заради нарушения на Закона за движение по пътищата"}
{"url": "http://www.focus-news.net/news/2019/07/11/2679315/teodora-polimerova-stolichna-obshtina-imame-prieta-programa-s-nad-100-merki-nasocheni-kam-osnovnite-iztochnitsi-na-zamarsyavane-na-vazduha.html", "text": "Столична община има приета програма с над 100 мерки, насочени към основните източници на замърсяване на въздуха – битовото отопление, транспорта, както и контролът върху чистотата на територията на София. Това каза за предаването „Екологичен резонанс“ на  Радио „Фокус“  Теодора Полимерова, директор на дирекция „Климат, енергия и въздух“ към Столична община. Тя обясни, че по темата Общината има законодателни инициативи, а за гражданите са предвидени информационно-разяснителни кампании. „На първо място за нас е предоставянето на информация, за това на сайта на Столична община визуализираме почасовите стойности, които идват от автоматичните измервателни станции на Изпълнителната агенция по околна среда (ИАОС). Разработихме и специална прогноза за замърсяването за два дни напред и приехме набор от оперативни мерки, които прилагаме в дните със завишени нива на фини прахови частици. Една от най-популярните мерки е зеленият билет. Изработихме и специален сайт, на който показваме средноденонощните нива на ФПЧ10 и друга актуална информация за въздуха“, коментира Теодора Полимерова. За тази година са предвидени 6 млн. лв. за измиване на софийските улици. „Средномесечно Общината мие около 19 000 дка, което е почти два пъти повече от това, което е постановил съдът“, уточни Полимерова. Тя припомни, че тече модернизация на градския транспорт, като 90% от автопарка вече е обновен, но предстоят доставки на нови превозни средства. Столична община предвижда и близо 300 км нови велоалеи – в централни градски части и в околностите на София. \r\nЙоланда ПЕЛОВА", "date": "2019.07.11", "title": "Теодора Полимерова, Столична община: Имаме приета програма с над 100 мерки, насочени към основните източници на замърсяване на въздуха"}
{"url": "http://www.focus-news.net/news/2019/07/11/2679316/ivelina-romanova-regionalen-istoricheski-muzey-dobrich-turisticheskiyat-marshrut-vyara-i-religii-predstavya-ikoni-i-hramove-ot-minali-vekove.html", "text": "Туристическият маршрут „Вяра и религии“  представя икони и храмове от минали векове. Това каза в предаването  „Добрич - блян вихрен, понесен над степ ековита“  на  Радио „Фокус“  Ивелина Романова, специалист в Регионален исторически музей (РИМ) – Добрич. „Този туристически маршрут включва няколко обекта, като стартът е изложбата „Икони от Добруджа“, която е експонирана Художествената галерия. Един акцент на музея ни. Тя е изключително интересна със своите оригинали – икони от XVII – XIX век. Те представят предимно тревненски майстори зографи. Известни са имената на иконописците Захария Цанюв, Койчо Досюв, Недко Тодорович, които са оставили изключително иконно богатство в Добруджа и една трайна следа. Тези икони са част от нашата национална съкровищница“, разказа специалистът.  \r\nМаршрутът представя една арменска църква и текеджамията в Етнографския комплекс „Старият Добрич”. Тя е един от малкото паметници на културата – прекрасен образец на мюсюлманската култова архитектура от периода ХV – ХІХ в. Посещава се църквата „Св. Георги“, която е интересен архитектурен паметник. Напомня за стила на Колю Фичето, посочи Ивелина Романова. Строена е през 1843 година. Била е опожарявана по време на Руско-турската война. Впоследствие е изградена отново върху основата на стария храм. Иконостатът е оригинален. Паметник на културата е. Там иконите също са дело на тревненски майстори иконописци. Стенописите са дело на майстор от Дебърско – Кузма Блаженов. В тази църква е било създадено и първото килийно училище в добруджанския град. Недалеч от центъра е друг интересен православен храм – „Св. Троица“. Той е трикорабен, с купол. Известен е с това, че там възниква първото възрожденско училище в Добрич.  \r\nОсъществяването на маршрута може да стане само в някои от обектите по желание на туристите или да бъде разпределен в няколко дни. Маршрутът може да бъде обогатен и допълнен например с концерт на хор за църковно-славянски песнопения в Художествената галерия. Маршрутите, които РИМ – Добрич предлага, са много и с различна тематична насоченост. „Вяра и религии“ „отвежда“ назад във времето на нашето Възраждане. \r\nЖулиета НИКОЛОВА", "date": "2019.07.11", "title": "Ивелина Романова, Регионален исторически музей – Добрич: Туристическият маршрут „Вяра и религии“  представя икони и храмове от минали векове"}
{"url": "http://www.focus-news.net/news/2019/07/11/2679310/ekathimerini-zhertvite-na-loshoto-vreme-v-gartsiya-se-pokachiha-do-sedem-pravitelstvoto-shte-prati-finansova-pomosht-za-halkidiki.html", "text": "Говорителят на гръцкото правителство Стелио Петсас заяви в четвъртък, че ще бъде предложена финансова помощ за трите общини на Халкидическия полуостров, които пострадаха по време на лошото време в сряда, пише  Ekathimerini .  \r\nВ същото време стана ясно, че жертвите на стихията вече са седем души, след като властите открива тялото на мъж. Предстои да стане ясно дали то принадлежи на безследно изчезналия в сряда 62-годишен мъж.   Цанко Цолов", "date": "2019.07.11", "title": "Ekathimerini: Жертвите на лошото време в Гърция се покачиха до седем, правителството ще прати финансова помощ за Халкидики"}
{"url": "http://www.focus-news.net/news/2019/07/11/2679314/ministar-krasimir-karakachanov-podpisa-dogovorite-za-zakupuvane-na-osem-samoleta-f-16.html", "text": "На основание Решение на Министерския съвет № 398/10.07.2019 г. министърът на отбраната Красимир Каракачанов подписа международни договори (LOAs) BU-D-SAB, „Самолети F-16 Block 70 и свързана с тях поддръжка“ (F-16 Block 70 aircraft and associated support), международен договор (LOA) BU-D-AAA, „Боеприпаси в подкрепа на F-16“ (Мunitions in support of the F-16), международен договор (LOA) BU-P-AAD, „Sidewinder AIM 9X Блок II ракети, свързани материали и услуги” (Sidewinder AIM 9X Block II Missiles, associated material and services) и международен договор (LOA) BU-P-LAR, „Многофункционална система за разпределение на информация - Съвместна тактическа радиосистема (MIDS JTRS) (5) и свързана с нея поддръжка и оборудване“(Multifunctional Information Distribution System Joint Tactical Radio System (MIDS JTRS) (5) and related support and equipment) на обща стойност $1,256,153,980 USD. Това съобщиха от пресцентъра на  министерството . С тях се договаря доставката от Правителството на САЩ за българските въоръжени сили на осем самолета F-16 Block 70 и свързаното оборудване и въоръжение. Съгласно Конституцията на Р България и редът на Закона за международните договори на Република България, за да влязат в сила тези договори, следва да бъдат ратифицирани от Народното събрание. \r\nОтчитайки финансовите ограничения на Р България, Държавният департамент на САЩ е предприел действия за намаляване на общата цена с до 60 млн. щатски долара посредством искане от Конгреса на САЩ за допълнително финансиране, което да бъде използвано в интерес на Р България. Предстои искането на Държавния департамент да бъде разгледано от Конгреса на САЩ.", "date": "2019.07.11", "title": "Министър Красимир Каракачанов подписа договорите за закупуване на осем самолета F-16"}
{"url": "http://www.focus-news.net/news/2019/07/11/2679319/mon-rabotna-grupa-predlaga-kandidat-shofyorite-zadalzhitelno-da-pridobiyat-umeniya-za-upravlenie-na-magistrala-pri-namalena-vidimost-i-v-zasilen-trafik.html", "text": "Часовете за практическо обучение на кандидат-шофьорите в категория “B” да бъдат обвързани с конкретни групи умения, които трябва да придобият, предлага работна група, обединяваща представители на институциите и бранша. Това съобщиха от пресцентъра на  Министерството на образованието и науката  (МОН). До този момент компонентите на обучението бяха разписани в методиката, но без конкретни изисквания за продължителността им и липса на ефективен контрол. Това създаваше както предпоставка за нелоялна конкуренция, така и за явяване на шофьорски изпит без придобиване на ключови умения като управление на магистрала, скоростен път, при намалена видимост и др. \r\nЗа да се завиши качеството на обучението, в предложената за одобрение методика се предвижда за група умения „Управление извън населено място“ да се отделят минимум 6 часа, от които поне 3 часа за „Управление по автомагистрала или скоростен път (при възможност) или път с интензивен автомобилен трафик“. Подобно изискване се залага за първи път – до сега управлението на магистрала или скоростен път изобщо не е било включено в изискванията за провеждане на шофьорските курсове и се е организирало само при инициатива на инструкторите.  \r\nСред другите задължителни елементи е в група умения „Управление в населено място с голяма интензивност на движение” да се преминат поне 10 часа обучение. Минимум 2 часа ще трябва да покрият курсистите и по компонент „Управление през нощта и в условията на намалена и ограничена видимост“. Учебната документация ще влезе в сила заедно с нов механизъм на контрол от страната на ИА „Автомобилна администрация“, за да се гарантира, че тези минимални часове по отделните компоненти ще бъдат спазвани.  \r\nЗа да се покрият ефективно всички тези компоненти на обучението минималните задължителни часове за практическо обучение се предлага да бъдат увеличени на 42 часа. Паралелно се предлага да се намали броят на задължителните часове по теоретична подготовка (от 40 на 26 часа), като подобен подход би следвало да не доведе и до съществен ръст на цените за крайния потребител. Същото мнение бе изказано и от представителите на центровете по автообучение, в хода на обсъжданията на работната група.  \r\nАнализът на пътно-транспортните произшествия през 2018 г. показва, че смъртността сред водачите между 18 и 25 години е с 20% по-висока от всички останали шофьори, а тенденцията е за нарастване на негативната статистика сред тази възрастова група. Именно в посока превенция и завишени изисквания към компонентите на обучението са направените предложения, а мнозинството от членовете на работната група го подкрепиха. Основните разисквания бяха по въпроса с колко точно часове да бъде увеличена практиката. Част от тях предложи увеличение с над 45% и достигане до 45 часа. Мнението на друга част от експертите бе за нарастване с 5 часа. Надделя подходът за по-умереното им увеличение и обвързване на часовете с конкретни групи умения, за да има контрол над провеждането на курсовете, а ръстът на часовете да доведе и до по-добра подготовка на младите водачи.  \r\nДруг от широко дискутираните въпроси в хода на обсъжданията бе дали да се създаде възможност част от обучението да се провежда на симулатор. Държавна агенция “Безопасност на движението по пътищата“ и част от работната група подкрепяха идеята да се допусне възможност до 4 часа от задължителните часове по кормуване да могат да се провеждат и на симулатор. Целта на подобно предложение бе да се насърчи навлизането на нови технологии и практики в обучението без то да има задължителен и обвързващ характер за школите. Предложението обаче не бе прието от мнозинство от участниците в дискусиите, затова не е част от методиката. Както и до сега центровете по автообучение ще могат да провеждат подобни практични занятия на симулатор, но те няма да се вземат предвид при отчитане на задължителния брой часове по практика.  \r\nВ работната група участие взеха представители на Държавна агенция „Безопасност на движението по пътищата“, Министерството на образованието и науката, Министерството на транспорта, информационните технологии и съобщенията, Министерството на вътрешните работи, представители на висши училища, на браншови организации, на неправителствения сектор и др.", "date": "2019.07.11", "title": "МОН: Работна група предлага кандидат-шофьорите задължително да придобият умения за управление на магистрала, при намалена видимост и в засилен трафик"}
{"url": "http://www.focus-news.net/news/2019/07/11/2679321/dobrich-nyakolko-obichani-dobrudzhanski-poeti-sa-vklyucheni-v-mezhdunarodnata-antologiya-hlyab-nash-nasushtniy.html", "text": "Няколко обичани добруджански поети са включени в международната антология „Хляб наш насущний“ – Генка Петрова, Камелия Кондова, Петранка Божкова, Сашо Серафимов. „За първи път духовни пастири и поети са в една антология заедно. Хлябът събира всички ни“. Това каза в предаването  „Добрич - блян вихрен, понесен над степ ековита“  на  Радио „Фокус“  Елка Няголова, поет, преводач и председател на Славянска академия. В антологията са включени 175 славянски поети от 25 държави.  \r\nЛуксозното издание е дело на Славянската литературна академия, стиховете са преведени от Елка Няголова, Надя Попова, Ники Комедвенска, Ангелина Бакалова, Елисавета Ненкова, Ирена Панкева и др. Книгата бе представена в добруджанския град съвсем наскоро от Сдружението на писателите и Литературния музей в Добрич. Моментът на представяне на изданието не е случаен. Случва се точно сега, през лятото, когато е жътвата. За добруджанеца това е може би най-важният момент в годината. В утрините той поглежда към небето, отправя своята молитва, явно или не се прекръства, за да не вали, защото житото се прибира, а то осигурява поминъка и препитанието на цялото семейство.  \r\n„Хлябът си остава голямата вяра, голямата любов, голямата надежда, голямата молитва. Хлябът е едно голямо общочовешко понятие, той свързва всички ни. Народът е казал: никой не е по-голям от хляба. И го е казал много правдиво. Цялата мъдрост, през която е преминал, е на много години и многократно е проверявана в живота“, каза Елка Няголова. Хлябът винаги е бил нещо свещено за българина. Около него на празник и в делник се е събирала цялата челяд. И тъй като заглавието на антологията съдържа няколко думи от Господнята молитва, в едно са събрани посланията на духовни пастири и поети, отбеляза Елка Няголова. Книгата е благословена от Негово Светейшество Българския патриарх Неофит, също от Варненския и Великопреславски митрополит Йоан, митрополита на Черна гора Амфилохий, Лев Семьонов, протойерей руски и Иван Голуб, Монсеньор Хърватски. \r\nЖулиета НИКОЛОВА", "date": "2019.07.11", "title": "Добрич: Няколко обичани добруджански поети са включени в международната антология „Хляб наш насущний“"}
{"url": "http://www.focus-news.net/news/2019/07/11/2679318/glavniyat-prokuror-sotir-tsatsarov-38-sa-kontrabandnite-tsigari-za-parvoto-trimesechie-na-2019-g-koeto-e-nay-niskoto-nivo-dosega.html", "text": "3,8% са контрабандните цигари за първото тримесечие на 2019 г., което е най-ниското ниво досега. Това каза главният прокурор Сотир Цацаров при изслушване в Комисията за наблюдение на приходните агенции и борба със сивата икономика, предаде репортер на  Агенция „Фокус“ . „След разкритията и операциите, които бяха проведени през миналата година и последвалите производства на незаконни цигари, се стигна до среща с предложения за изменения в НК“, припомни той, като уточни, че предложенията са били за завишаване на наказанията. „Данни, свързани с процента на цигари, непредназначени за пазара за първото тримесечие на 2019 г. – 3,8%, най-нисък от всички досега“, поясни той. „Капацитетът на първото производствено хале, разкрито в Ръжево Конаре на 4 юни 2019 г. е 2 тона тютюн на час. А разкритото землище на село Труд – 2 000 цигари на минута“, добави той.  \r\nДаяна ДЮЛГЕРОВА", "date": "2019.07.11", "title": "Главният прокурор Сотир Цацаров: 3,8% са контрабандните цигари за първото тримесечие на 2019 г., което е най-ниското ниво досега"}
{"url": "http://www.focus-news.net/news/2019/07/11/2679322/kmetat-na-sofiya-yordanka-fandakova-sigurnostta-i-spokoystvieto-na-grazhdanite-sa-mnogo-vazhen-prioritet-za-men-i-moya-ekip.html", "text": "Сигурността и спокойствието на гражданите са много важен приоритет за мен и моя екип. Това каза кметът на столицата Йорданка Фандъкова след подписването на споразумението за сътрудничество между Столична община и Националната система 112, предаде репортер на  Агенция „Фокус“ . „През годините ние създадохме много успешни и иновативни модели за реакция при различни бедствия, аварии и кризи, както и за превенция. Столична община беше първата, която създаде свое звено на общинска полиция, а също така и звено за аварийна помощ за реакция при кризи и превенция. Това е благодарение на доброто сътрудничество и координация във всички служби. Столична община беше и първата, която инициира и създаде работна станция на системата 112 в нашите центрове за видео наблюдение. Това намалява времето за реакция и създава много по-добра среда и възможност за координация с останалите служби. Специално когато става въпрос за сигнали отнасящи се до нарушаване на обществения ред, освен че разчитаме на СДВР, разбира се, можем да изпратим екипи на общинска полиция бързо и веднага на място. А при проблеми свързани с инфраструктурата или кризи шестте екипа на дирекцията за аварийна помощ са 24 часа на разположение“, обясни Фандъкова.  \r\nТеодора ПАТРОНОВА", "date": "2019.07.11", "title": "Кметът на София Йорданка Фандъкова: Сигурността и спокойствието на гражданите са много важен приоритет за мен и моя екип"}
{"url": "http://www.focus-news.net/news/2019/07/11/2679320/inzh-tonka-atanasova-riosv-burgas-namalyavat-sluchaite-na-otkriti-martvi-delfini-po-chernomorieto-tazi-godina-po-yuzhnoto-kraybrezhie-sa-ustanoveni-24-kitopodobni.html", "text": "Намаляват случаите на открити мъртви делфини по Черноморието, тази година по южното крайбрежие са установени 24 китоподобни. Това каза в интервю за предаването  „Екологичен резонанс“  на  Радио „Фокус“  инж. Тонка Атанасова, директор на РИОСВ – Бургас. „От началото на годината до момента регистрираните намерени мъртви делфини по Южното Черноморие, което е в юрисдикцията на РИОСВ – Бургас, са 24. Сигнали се подават от граждани и от общините, които имат разрешителни по Закона биологичното разнообразие за обезвреждането на труповете на делфини. Спрямо предходните години има драстично намерение на откритите мъртви делфини“, обясни инж. Тонка Атанасова. През 2015 година са регистрирани 56 случая на открити китоподобни, през 2017 година техният брой е 72, а през 2018 година – 68. Най-голямата смъртност е била през 2016 година, когато в района на Южното Черноморие са открити 183 мъртви делфини. Тогава експерти са установили заболяване от типа шарка по морските бозайници. Инж. Тонка Атанасова допълни, че една от причините за смъртността при делфините е оплитане в рибарски мрежи, но дори и да се въведе определен маршрут за риболов, бозайниците следват храната и винаги ще намерят как да стигнат до рибарската мрежа. Част от делфините загиват, губейки стадото си. Причина за смъртността може да бъде още гъбична инфекция, вируси с паразитен произход, както и естествена смърт. Инж. Тонка Атанасова отбеляза, че през последните години няма констатирани случаи на установени следи от човешка намеса, насочваща към умишлено умъртвяване на бозайници. Тя отправи апел към гражданите да подават сигнали при установяване на трупове на делфини по крайбрежието, а не да се качват снимки в социалните мрежи. Директорът на РИОСВ-Бургас уточни, че всеки един сигнал се проверява. \r\nЙоланда ПЕЛОВА", "date": "2019.07.11", "title": "Инж. Тонка Атанасова, РИОСВ – Бургас: Намаляват случаите на открити мъртви делфини по Черноморието, тази година по южното крайбрежие са установени 24 китоподобни"}
{"url": "http://www.focus-news.net/news/2019/07/11/2679323/sliven-zaraboti-oshte-edin-pluven-baseyn-v-obshtinata.html", "text": "С разрешение, издадено от кмета Стефан Радев заработи още един плувен басейн за обществено ползване на територията на община Сливен. Той се намира в село Желю войвода. Това съобщиха от пресцентъра на  Общината . \r\nКомисията, назначена със заповед на Стефан Радев, извърши необходимата проверка по документи и на място. Тя бе по смисъла на Наредбата за водноспасителна дейност и обезопасяване на водните площи извърши изискващата. По думите на председателя на комисията инж. Снежана Кънева показателите на водата в басейна отговарят на изискванията на Министерство на здравеопазването. Обектът е осигурен със спасител, медицинско лице, медицинско оборудване, включително санитарен транспорт.", "date": "2019.07.11", "title": "Сливен: Заработи още един плувен басейн в общината"}
{"url": "http://www.focus-news.net/news/2019/07/11/2679299/liderat-na-abv-rumen-petkov-vav-varna-nito-edin-ot-evrodeputatite-ni-ne-se-interesuva-kakvo-shte-se-sluchi-sas-sektora-na-balgarskoto-zhivotnovadstvo.html", "text": "Нито един от евродепутатите ни не се интересува какво ще се случи със сектора на българското животновъдство. Това коментира във Варна лидерът на ПП АБВ Румен Петков след вчерашната дискусия в Ямбол “Да дадем шанс на животновъдството в Странджа-Сакар”, предаде репортер на  Радио „Фокус“ – Варна . Според Петков нито един от 17-е български евродепутати не членува в някоя от двете ресорни комисии – по земеделие и селски райони, и околна среда, общо здраве и безопасност на храните. Според него това означава, че представителите на България в Европейския парламент не се интересуват от това какво ще стане със сектора. Вместо това, по думите на Румен Петков, евродепутатите ни са готови да изразят съчувствие към засегнатите стопани само за пред телевизионните камери. Той благодари на представителите на Агенцията по храните за присъствието на дискусията в Ямбол, в която са участвали и потърпевши. Лидерът на АБВ допълни, че партията, за разлика от други, не се е възползвала от трагедията на хората, а предлага серия от мерки, които институциите у нас да приложат. Перманентното състояние на „епизоотично  неблагополучие“ в последните години налага спешна преоценка на досегашните политики по отношение опазването на страната от проникване и разпространение  на  епидемично протичащи болести по животните. От АБВ считат, че се налага спешна преоценка на досегашните политики по отношение опазването на страната от проникване и разпространение на епидемично протичащи болести по животните.  \r\nДиана СТОЕВА", "date": "2019.07.11", "title": "Лидерът на АБВ Румен Петков във Варна: Нито един от евродепутатите ни не се интересува какво ще се случи със сектора на българското животновъдство"}
{"url": "http://www.focus-news.net/news/2019/07/11/2679244/volen-siderov-ataka-po-silata-na-zakona-prodalzhavam-da-bada-predsedatel-na-pg-na-obedineni-patrioti.html", "text": "По силата на закона продължавам да бъда председател на ПГ на „Обединени патриоти“. Това каза лидерът на ПП „Атака“ Волен Сидеров по време на брифинг в Народното събрание, предаде репортер на  Агенция „Фокус“ . По думите на Сидеров решението за промени в ръководството на групата от 9 юли е правно неиздържано и двамата съпредседатели са нелегитимни. „Юридически аз продължавам да бъда председател“, каза още лидерът на „Атака“. Според него заличаването на „Атака“ може да има връзка с геополитически събития. „Само вчера например Министерски съвет одобри сделката с F-16. Тя е много спорна. На всички ви е известно, че „Атака“ сме против тази сделка. Защо сме против? Президентът Радев, който със сигурност разбира от самолети, твърди, че 3,4 млн. лв. става цената. Той твърди, че тези самолети са по-лоши от други европейски или руски, включително. Тази сделка е спорна, да не кажем съмнителна“, обясни още Сидеров. „Да не би пък тези колеги, които оня ден направиха една задкулисна седянка, за да ме свалят от великия пост председател на група не са поощрени от някъде, от някое чуждо посолство. Допускам и това, защото нищо в света не е случайно и всичко е свързано. Тук не става дума за отношения между мен, Валери и  Красимир“, обясни още Сидеров. Според него дребните и битови неща в политиката са свързани с причини, коти се намират по-високо.  \r\nДеница КИТАНОВА", "date": "2019.07.11", "title": "Волен Сидеров, „Атака“: По силата на закона продължавам да бъда председател на ПГ на „Обединени патриоти“"}
{"url": "http://www.focus-news.net/news/2019/07/11/2679327/deutsche-welle-frantsiya-prie-zakon-za-taksuvane-na-golemite-internet-kompanii.html", "text": "Френския сенат одобри закона за таксуване на големите интернет компании в размер на 3% от техния доход, като това засяга имена като „Гугъл“, „Фейсбук“, „Амазон“ и „Ейпъл“, съобщава  Deutsche Welle .  \r\nПроектозаконът, който бе одобрен и от двете камари на парламента, носи името GAFA, като акронимът е образуван от първата буква на всяка от четирите големи американски комапнии, което поради търкания с Вашингтон. Законът засяга общо около 30 комапнии, сред които китайски, германски, испански, британски и др. Проектът е насочен срещу компании, които използват лични данни за да създават и плащат реклами.  \r\nСпоред изчисленията на Франция, таксите ще вкарат допълнително 500 милиона евро в бюджета на страната годишно, като се очаква сумата да се покачва с времето.  \r\nРешението породи недоволството на САЩ, тъй като четирите най-тежко засегнати компании са американски. Според Вашингтон, Париж „нечестно“ избутва назад американските фирми. Президентът Доналд Тръмп нареди да се започне проучване на случая, което може да доведе до налагане на тарифи или други ограничения спрямо Франция.  \r\nФренските депутати са първите народните представители от голяма държава, които приемат такава такса.   Цанко Цолов", "date": "2019.07.11", "title": "Deutsche Welle: Франция прие закон за таксуване на големите интернет компании"}
{"url": "http://www.focus-news.net/news/2019/07/11/2679324/veliko-tarnovo-barzo-proizvodstvo-za-sazhitelstvo-s-maloletna-e-zapochnato-v-politseyskoto-upravlenie-v-elena.html", "text": "Бързо производство за съжителство с малолетна е започнато в полицейското управление в Елена. Това съобщиха от пресцентъра на  Областна дирекция на МВР – Велико Търново . Вчера, при извършена проверка в жилище в Златарица, е установено, че 30-годишен мъж от село Градец живее на семейни начала с ненавършило 16 години момиче.", "date": "2019.07.11", "title": "Велико Търново: Бързо производство за съжителство с малолетна е започнато в полицейското управление в Елена"}
{"url": "http://www.focus-news.net/news/2019/07/11/2679317/mkdseverna-makedoniya-armiyata-shte-pomaga-za-spravyaneto-s-shtetite-v-halkidiki.html", "text": "Гръцката армия ще помага на местните власти при разчистването и справянето с щетите, нанесени от силната буря, която удари Халкидическия полуостров в сряда, съобщава македонското електронно издание  “МКД“ . \r\n„Въоръжените сили са подготвени да използват техника при справянето със щетите. Ще използваме генератори докато не бъде възстановено електрозахранването на полуострова“, заяви Никос Панайатопулос, министърът на отбраната на Гърция. Изданието припомня, че около 80% от полуострова остана без ток заради силния вятър.    Цанко Цолов", "date": "2019.07.11", "title": "„МКД“(Северна Македония): Армията ще помага за справянето с щетите в Халкидики"}
{"url": "http://www.focus-news.net/news/2019/07/11/2679326/radoslav-lyutakov-kmet-na-vetren-ako-ne-zapochne-vazstanovyavaneto-na-glavnata-ulitsa-zhitelite-na-grada-shte-izlyazat-na-protest.html", "text": "Хората от град Ветрен са готови за протест, ако не бъде поправена, разрушената от поройния дъжд главна улица, каза за  Радио „Фокус“ – Пазарджик  кметът Радослав Лютаков. Той обясни, че жители на града всеки ден идват при него, за да питат кога ще започнат възстановителните дейности. „Те казват, че ако се наложи, ще бъде блокиран пътят за Велинград по време на протеста. Ако пропуснем още време, прогнозата е за валежи през следващите дни, и ако те са отново интензивни, положението с главната улица ще се влоши още повече“, коментира Лютаков. Той каза също, че специалисти от Агенция „Пътна инфраструктура“ са извършили оглед, такъв е направен и от представители на Общината и на Областно пътно управление. „Очакваме в най-скоро време възстановителните дейности да започнат, ако това не се случи, жителите на града наистина ще излязат на протест“, допълни Лютаков. \r\nВаня НИКОЛОВА", "date": "2019.07.11", "title": "Радослав Лютаков, кмет на Ветрен: Ако не започне възстановяването на главната улица, жителите на града ще излязат на протест"}
{"url": "http://www.focus-news.net/news/2019/07/11/2679325/zam-glavniyat-prokuror-ivan-geshev-razkritite-tyutyunevi-fabriki-v-selo-trud-i-razhevo-konare-sa-zarezhdali-11-ot-nezakonno-proizvedenite-na-teritoriyata-na-stranata-tsigari.html", "text": "Разкритите тютюневи фабрики в село Труд и Ръжево Конаре са зареждали 11% от незаконно произведените на територията на страната цигари. Това каза заместник главният прокурор Иван Гешев при изслушване в Комисията за наблюдение на приходните агенции и борба със сивата икономика, предаде репортер на  Агенция „Фокус“ . По думите му миналата година разкритите фабрики за незаконни цигари са щели да причинят щета за най-малко 500 млн. лв. „Правоохранителните органи са допринесли за предотвратяване на щети в посочените доста сериозни размери. Само последната съвместна операция бяха намерени две фабрики, едната за рязане на тютюн, другата за производство, с действащата поточна линия и друга, която е в готовност да бъде монтирана и да започне също производство“, посочи той. „Следва да бъде отбелязано, че това е може би най-голямата производствена дейност, наблюдавана от прокуратурата. Бяха намерени марки на световно известна компания. Констатираните незаконно произведени на територията на страната 11% от тях са произведени от тези фабрики, заяви Гешев. \r\nДаяна ДЮЛГЕРОВА", "date": "2019.07.11", "title": "Зам. главният прокурор Иван Гешев: Разкритите тютюневи фабрики в село Труд и Ръжево Конаре са зареждали 11% от незаконно произведените на територията на страната цигари"}
{"url": "http://www.focus-news.net/news/2019/07/11/2679328/tsvetomir-tsekov-natsionalna-sistema-112-podpisanoto-dnes-sporazumenie-otbelyazva-nov-etap-v-satrudnichestvoto-mezhdu-nas-i-stolichna-obshtina.html", "text": "Подписваме споразумение между МВР и Столична община на основание чл. 12 от Закона за единен номер 112 и отбелязваме един нов етап в сътрудничеството между двете ведомства за оказване на помощ и превенция на гражданите. Това каза директорът на Националната система 112 Цветомир Цеков след подписването на споразумението за сътрудничество между Столична община и системата, предаде репортер на  Агенция „Фокус“ . \"През последните години това сътрудничество непрекъснато се задълбочаваше и съдействието на Столична община за оказване на помощ за гражданите придобива все по-голямо значение. Сигналите, подавани към телефон 112 към структурите на Столична община са два типа. Първите са сигнали, които са от компетенциите на общинските администрации. Тези сигнали се предават към другите общини в страната. Те са свързани с опазване на общинската и пътната инфраструктура. Тези сигнали за първото полугодие са 14 000, за които са ангажирани сили и средства на Столична община. По-различното в настоящото споразумение, е обслужването на втория тип сигнали, където имаме един по-разширен обхват. Те са в компетенциите на службите за спешно реагиране и са свързани с помощта и ресурса от Столична община. Това са Пожарна безопасност и защита на населението, полиция, Спешна медицинска помощ и ПСС. Тези сигнали са над 10 000 за тази година. Допълване това споразумение с по-ясни, разширени отговорности за оказване на помощ\", обясни Цеков.  \r\nТеодора ПАТРОНОВА", "date": "2019.07.11", "title": "Цветомир Цеков, Национална система 112: Подписаното днес споразумение отбелязва нов етап в сътрудничеството между нас и Столична община"}
{"url": "http://www.focus-news.net/news/2019/07/11/2679329/d-r-temenuzhka-lyubenova-obshtinski-savet-po-narkotichnite-veshtestva-blagoevgrad-3-ot-sastavkite-na-tsigareniya-dim-zabavyat-drastichno-rastezha-na-razvivashtoto-se-bebe-v-utrobata-na-maykata.html", "text": "3 от съставките на цигарения дим забавят драстично растежа на развиващото се бебе в утробата на майката. Това каза за  Радио „Фокус“-Пирин  д-р Теменужка Любенова, председател на Общински съвет по наркотичните вещества-Благоевград. Тя уточни, че става дума за въглеродния оксид, никотина и кадмия.  \r\n„Никотинът е мощен наркотик, към който човек се пристрастява бързо. Той възбужда нервната система, както на майката, така и на бебето, като кара сърцето на бебето да бие по-бързо и стеснява кръвоносните съдове. Това намалява количеството на кислород и хранителни вещества към бебето. Кадмият блокира действието на един важен елемент – цинка. Ниските нива на цинк са асоциирани със забавяне на развитието и последващо раждане на бебе с поднормено тегло. При деца на пушачки, които освен чрез кърмата, поемат токсични вещества и чрез задимения въздух, се наблюдават много по-често нервност, безсъние и повишена раздразнителност“, заяви експертът.  \r\nД-р Любенова коментира, че децата на тези жени растат по-бавно от връстниците си, боледуват два пъти по-често от астма, бронхити, пневмонии и имат намалена дихателна функция. По думите й в училище те са по-разсеяни и нервни, по-бавно научават уроците си, често страдат от главоболие и други нервни прояви. Тя отбеляза също, че при майки, които са пушили по време на бременността, вероятността от раждане на бебе с поднормено тегло се увеличава от 3 до 4 пъти. \r\nНатали СТЕФАНОВА", "date": "2019.07.11", "title": "Д-р Теменужка Любенова, Общински съвет по наркотичните вещества-Благоевград: 3 от съставките на цигарения дим забавят драстично растежа на развиващото се бебе в утробата на майката"}
{"url": "http://www.focus-news.net/news/2019/07/11/2679333/sliven-obshtinata-razkriva-protsedura-za-nominatsii-za-nagradata-za-literatura-i-izkustvo-dobri-chintulov-i-nagradata-za-kraevedcheska-deynost-d-r-ivan-seliminski.html", "text": "Община Сливен разкрива процедура за номинации за наградата за литература и изкуство „Добри Чинтулов“ и наградата за краеведческа дейност „Д-р Иван Селимински“ за 2019 година, съобщиха от пресцентъра на  Общината . \r\nПредложенията и за двете награди се правят от неправителствени, граждански, културни организации, творчески обединения и инициативни комитети. Всяка организация има право само на едно предложение. \r\nНаградата „Добри Чинтулов“ се присъжда за постигнати високи художествени резултати в областта на литературата и изкуството, на творци със значителен принос за духовното развитие на Сливен и българската култура. \r\nНаградата „Д-р Иван Селимински“ се присъжда за принос и постижения в публицистиката, историческо-краеведческата дейност и опазването на културно-историческото наследство на Сливен и Сливенския край. \r\nНаградите са индивидуални и се връчват в навечерието на празника на Сливен – 26 октомври, Димитровден. Не могат да бъдат предлагани лица, на които вече са присъждани. \r\nПредложения се приемат в срок до 2 септември 2019 г. включително в деловодството на Община Сливен, всеки делничен ден – от 08.00 до 12.00 ч. и от 13.00 до 17.00 ч. \r\nДопълнителна информация може да бъде получена от Дора Чанева – гл. експерт в Дирекция „Образование, култура и връзки с обществеността“, на тел. 044/ 611 221, GSM 0879 599 053, e-mail: dorakumanova@abv.bg.", "date": "2019.07.11", "title": "Сливен: Общината разкрива процедура за номинации за наградата за литература и изкуство „Добри Чинтулов“ и наградата за краеведческа дейност „Д-р Иван Селимински“"}
{"url": "http://www.focus-news.net/news/2019/07/11/2679335/burgas-obshtinski-savet-pomorie-prie-predlozhenie-na-kmeta-ivan-aleksiev-ploshtadat-pred-kmetstvoto-v-selo-goritsa-da-nosi-imeto-na-dimitar-mayski-bivsh-kmet-na-seloto.html", "text": "На свое редовно заседание, Общински съвет - Поморие единодушно прие предложението на кмета Иван Алексиев площадът пред кметството в село Горица да носи името на Димитър Майски – бивш кмет на селото. Това съобщиха от пресцентъра на  Община Поморие . Идеята за именуването на площада възникна по време на тържественото откриване на паметна плоча на Димитър Майски. Димитър Майски има основен принос за благоустрояването на селото и построяване на значими сгради за обществено ползване. В периода 1954 г. – 1979 г. са реализирани парк, водоснабдяване, читалище, детски дом, земеделско училище, стадион, битов комбинат, търговска сграда, пощенска станция, ресторант, баня и фурна, мостове на селото и др.", "date": "2019.07.11", "title": "Бургас: Общински съвет - Поморие прие предложение на кмета Иван Алексиев площадът пред кметството в село Горица да носи името на Димитър Майски – бивш кмет на селото"}
{"url": "http://www.focus-news.net/news/2019/07/11/2679331/d-r-georgi-pazderov-rzi-burgas-zabolyavaniyata-na-belite-drobove-zaemat-edni-ot-parvite-mesta-v-obshtite-zabolyavaniya-i-sa-sred-vodeshtite-prichini-za-smart.html", "text": "Заболяванията на белите дробове заемат едни от първите места в общите заболявания и са сред водещите причини за смърт. Това каза пред журналисти директорът на Регионалната здравна инспекция (РЗИ) в Бургас д-р Георги Паздеров по повод националната информационна кампания „Белодробно здраве във всички политики“, която стартира в Бургас, предаде репортер на  Радио „Фокус“-Бургас . По думите му прогнозите са за значително нарастване на тяхната честота и са важен медицински, социален и финансов проблем, не само за Бургаска област. „Това е валидно не само за Хроничната обструктивна белодробна болест, туберколозата, но и за респираторните инфекции и за карценома на белия дроб“, заяви д-р Паздеров и посочи, че през 2018 г. структурата на смъртността по причини в област Бургас е 13.4 промила на 1 000 души. За предходната 2017 г. тя е 138 промила, за 2016 г. е 13.2 промила, за 2015 и 2014 г. е 13.8 промила, колкото и през 2018-та година. „Тя не показва съществени разлики през 7-8 години до 10 години назад. Но за област Бургас общата смъртност е по-ниска, отколкото средната за страната, където тя е 15,5 промила, била е 15,1 промила и 15.6 промила за изброените години“, каза още директорът на РЗИ-Бургас.  \r\nСпоред думите му основна причина за смъртност през 2018 г. в Бургаска област продължават да са водещи заболявания на органите на кръвообращението. През 2018-та година те са съставлявали 67.11%. За 2017 г. те са 69.03%, за 2016 г. – 68.5%. Новообразованията са на второ място. За 2018-та – 16.41%.,  2017 г. – 15.5%, 2016 г. – 15.6%. На трето място са причините за смърт са болестите на дихателната система. За 2018-та – 3.71%.,  2017 г. – 3.7%, 2016 г. – 4%, 2015 г. – 4% и 2014 г. – 5.5%. „Тук можем да говорим за едно стациониране от 2016-та г. Злокачествените заболявания са втората основна причина за смърт в областта, след заболяванията на сърдечно-съдовата система. Най-често са случаите на злокачествени образования на трахеята, бронхити и на белите дробове, дебелото черво, ректума и млечната жлеза, т.е. освен тези 3.7% смърт средно през годините, 1/3 от злокачествените заболявания, които са на второ място, също се дължат на заболявания на дихателните органи, само че злокачествено“, добави д-р Паздеров и уточни, че след болестите на органите, кръвообращението и злокачествени заболявания на дихателната система са третата най-честа причина за смърт в областта. 49 смъртни случая са 100 000 души население за 2018-та година.  \r\n„Интересното е това, че през 2017, 2016 и 2015-та година те са били 51, 52, 53 случая на 100 000 души население. За 2018-та година – регистрирани заболявания, т.е. болести на дихателната система  – 248 000 регистрирани случая, което представлява 18.1% от общата болестност за областта, за 2017-та г. те са били 17% от общата болестност за областта, за пред 2016 г. – 242 000 регистрирани случая, което представлява 16.4% от общата болестност за областта. При новооткритите заболявания през годината най-голям относителен дял в структурата на заболеваемостта на населението в област Бургас заемат болестите на дихателната система, които са 24% от всички новооткрити заболявания и те бележат ръст 2.2% спрямо 2017 г. и 4% спрямо 2016 година“, каза още той. По думите на Паздеров болестите на дихателната система като хоспитализирана заболеваемост през 2018 година имат тенденция към повишаване – 9.9% от причините за хоспитализация, през 2017-та г. – 8.5%, 2016 г. – 8.2%.  \r\n„Високата честота на хоспитализациите през 2018 г. и заболяванията на дихателната система се дължат най-вече на нездравословно хранене, цигари, ниска физическа активност, злоупотребата с алкохол и на хроничния стрес. През последните 10 години интензивно се променя околната среда, големите градове се превръщат в центрове с екологични проблеми. Това се дължи на промишленото производство, неконтролируем ръст на битови отпадъци, разрастване и физическо остаряване на транспортни и автомобилни паркове. Всичко това непосредствено указва влияние върху човешкото здраве, нанася големи щети на икономиката, намалява трудови ресурси, създават се предпоставки за карциногенни и мутагенни опасности, не само за здравето на настоящото население, но и за следващите поколения“, заяви директорът на РЗИ-Бургас и добави, че за първи път в Бургас са били направени изследвания за отчитане нивото на радона, който е  изключително опасен и виновен за рака на белия дроб. „Ние започнахме преди 4-5 години с радоновата програма с желанието да се направи радонова карта за Бургас, сега предстои трета серия, отново да се сложат радонови детектори в училища, детски градини, административни сгради“, посочи д-р Георги Паздеров. \r\nДеница ДИМИТРОВА", "date": "2019.07.11", "title": "Д-р Георги Паздеров, РЗИ-Бургас: Заболяванията на белите дробове заемат едни от първите места в общите заболявания и са сред водещите причини за смърт"}
{"url": "http://www.focus-news.net/news/2019/07/11/2679332/dobrich-rayonniyat-sad-ostavi-v-aresta-obvinyaem-za-krazhba-na-11-000-leva-ot-kasa-na-restorant-v-balchik.html", "text": "Състав на Балчишкия районен съд уважи искането на Районната прокуратура и определи мярка за неотклонение „Задържане под стража“ на обвиняем за кражба на 11 000 лева Галин  Р.  Това съобщиха от  Апелативна прокуратура – Варна . \r\n24-годишният Галин извършил престъплението на 30 юни тази година. Парите били в каса на ресторант в Балчик. След това се укрил и бил обявен за общодържавно издирване. \r\n9 дни по-късно той бил установен да се укрива в къща в района на старата автогара в града и при опит да бъде задържан от полицейски служители, избягал. При  преследването, за да бъде респектиран, служителите на реда произвели два изстрела във въздуха.  \r\nВ обясненията си пред разследващите Галин разкрил, че е извършил кражбата под въздействието на алкохол и наркотици. Знаел за местоположението на касата в ресторанта, тъй като преди време работел там заедно със съпругата си.  \r\nОткраднатата сума похарчил до стотинка по заведения в курорта Слънчев бряг. \r\nОпределението на Балчишкия районен съд, с което е взета най-тежката мярка за процесуална принуда на обвиняемия – задържане под стража, подлежи на обжалване пред Добричкия окръжен съд.", "date": "2019.07.11", "title": "Добрич: Районният съд остави в ареста обвиняем за кражба на 11 000 лева от каса на ресторант в Балчик"}
{"url": "http://www.focus-news.net/news/2019/07/11/2679330/ministar-mladen-marinov-sluzhbite-ni-uchastvat-v-aktsii-na-partnyorski-strani-koeto-e-v-pomosht-na-tsyalata-ikonomika-na-es.html", "text": "Службите ни участват в акции на партньорски страни, което е в помощ на цялата икономика на ЕС. Това каза министърът на вътрешните работи Младен Маринов при изслушване в Комисията за наблюдение на приходните агенции и борба със сивата икономика, предаде репортер на  Агенция „Фокус“ . „Контрабандата е една от приоритетните дейности на организираната престъпна дейност, тъй като с нея се генерират големи ресурси“, поясни той. По думите му тези ресурси се отразяват много лошо на държавния бюджет.„Аз бих казал, че нашата дейност не свършва само на територията на страната. Реализират се други партньорски страни в Испания и Гърция, което е в помощ на цялата икономика на ЕС,“ поясни той. Маринов отбеляза, че органите на МВР работят и по отношение на темата за разкриване на незаконна търговия за горива. „Мога да ви уверя, че ще продължим със същите темпове, за да си запазваме тази територия, която сме си отвоювали от престъпния контингент“, подчерта още Младен Маринов.   \r\nДаяна ДЮЛГЕРОВА", "date": "2019.07.11", "title": "Министър Младен Маринов: Службите ни участват в акции на партньорски страни, което е в помощ на цялата икономика на ЕС"}
{"url": "http://www.focus-news.net/news/2019/07/11/2679334/obyaviha-parvoto-klasirane-za-sedmoklasnitsite-obzor.html", "text": "Министерството на образованието и науката обяви резултатите от първото класиране за прием в гимназиите след националното външно оценяване след 7. клас. Седмокласниците могат да проверят къде са приети като въведат входящ номер и код за достъп на интернет адрес:  . Записването на приетите в първия етап на класирането е  до 16 юли включително . За участие във второ класиране бъдещите гимназисти трябва да подадат заявления в училището, в което са приети. Учениците, които не са приети по нито едно от желанията автоматично участват във второ класиране. Вторият етап на класирането ще бъде обявен на 18 юли , като тогава времето за записване ще бъде до 22 юли. Свободните места за 3-то класиране ще бъдат обявени на 23 юли, а документите за участие в него ще се подават на 23 и 35 юли, като резултатите ще излязат на 29 юли. Приетите ученици на 3 етап от класирането ще имат възможността да се запишат до 31 юли. На 1 август ще бъдат обявени свободните места след 3-то класиране и ще започне 4 етап от класирането. \r\nНа пресконференция бяха обобщени  данните за учениците в столицата . Началникът на РУО - София-град Ваня Кастрева съобщи, че по план-прием учениците могат да кандидатстват за места в 383 паралелки, от които 229 профилирани и 154 професионални. На Националното външно оценяване по БЕЛ са се явили 10 149 ученици, а по математика – 10 137 ученици. Подадените заявления за участие в първи етап на класиране са общо 9869, от които 9198 са подадени през индивидуален протокол на ученика, а 671 в училища-гнезда. Общо ученици от страната, които са подали заявления за училище в София, са 747, като 706 са с индивидуален код, а 41 са в училища-гнезда. Тези, които не са подали заявление, са главно от училищата по култура, спортни училища и частни училища, общо 1081 ученици. \r\nНа първо място сред  най-желаните паралелки  се нарежда 164. гимназия с преподаване на испански език „Мигел де Сервантес“ с профил „Чужди езици“ – испански и английски, за който са подадени 2101 заявления. След това се нареждат 22. СЕУ „Г. С. Раковски“ отново с профил „Чужди езици“; 32. СУИЧЕ „Св. Климент Охридски“, 9. Френска езикова гимназия „Алфонс дьо Ламартин“ и Втора английска езикова гимназия „Томас Джеферсън“. Най-желаният профил е „Чужди езици“. При професионалните направления най-голям брой желаещи има за Национално търговско-банковата гимназия за специалност „Банково дело“ с английски език, който е пожелан от 1389 ученици. В тази гимназия има още една силно желана специалност и това е „Електронна търговия“ с английски език. Училището е следвано от Софийската професионална гимназия по електроника „Джон Атанасов“, Технологичното училище „Електронни системи към Техническия университет – София“ и Националната финансово-стопанска гимназия. Тази година заявлението с най-голям брой желания съдържа 153 паралелки. Има един кандидат-гимназист с пълните 500 точки. \r\nЗа поредна година с  най-висок минимален бал е Софийската математическа гимназия . Прави впечатление, че тази година балът в най-желаните столични училища е много по-висок от миналата, като няма промяна в подредбата на най-добрите училища. На първо място се нарежда СМГ „П. Хилендарски“, следват 91. НЕГ „Проф. К. Гълъбов“, 73. СУ „Владислав Граматик“, ТУЕС към ТУ-София, 164. ГПИЕ „Мигел де Сервантес“, Първа АЕГ, II АЕГ „Томас Джеферсън“, 9. ФЕГ „Алфонс дьо Ламартин“, 22. СЕУ „Г. С. Раковски“ и 35. СЕУ „Добри Войников“.  \r\nЗакрити са общо 15 паралелки, като 4 са профилирани, а 11 – професионални. Броят на класираните ученици на първия етап е 8817, а на некласираните – 836. Свободните места след първия етап на класиране са 684. \r\nТази година има  една анулирана работа на ученик  от СМГ поради това, че ученикът е напуснал изпитната зала, без да предаде своята изпитна работа. Ключова е ролята на квесторите, които да подсещат учениците за техните задължения, обясни Кастрева. \r\nРаботата на ученика е била върната от родителите часове след изпита. Според Ваня Кастрева това може да се дължи на изпитна треска и притеснение.", "date": "2019.07.11", "title": "Обявиха първото класиране за седмокласниците (ОБЗОР)"}
{"url": "http://www.focus-news.net/news/2019/07/11/2679337/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  на  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. В Градската библиотека „Паисий Хилендарски“ в Асеновград ще бъде представен филм за 10 успели асеновградчани зад граница. В него участват хора, които в момента живеят и преуспяват в Америка и Европа, но са родени и са пребивавали в Асеновград в етап от своя живот.  Представянето е тази вечер, а подробности за филма и за личностите, за които той разказва, ще научим от Ели Шопова, програмен директор на местната телевизия в Асеновград, реализирала проекта „Асеновград извън граница“. \r\nС митинг-поклонение пред барелефа на Васил Левски Асеновград ще отбележи 182 години от рождението му. Честването на годишнината е на 18 юли, а подробности за подготвената по случая програма ще ни предостави Даниела Костова, главен експерт от отдел „Култура“ на Община Асеновград. \r\nУлтрамаратонът „Персенк Ултра“ ще се проведе за седма поредна година в Асеновград. От 16 до 18 август бегачите отново ще премерят сили на три различни дистанции. Най-малката дистанция е с дължина от 50 км, средната дистанция е 110 км, а най-голямата е с дължина 160 км. До момента са се записали за участие 400 души от различни страни. Повече за предстоящото събитие ще ни разкаже Николай Марангозов, организатор на състезанието и председател на Сдружение „Български ултрамаратони“. Предаването „Асеновград – Богоизбран пред портите на Родопите“ се излъчва всеки четвъртък, между 16.00 и 17.00 часа. Водещ е Тони Михайлов.", "date": "2019.07.11", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/07/11/2679338/ministar-vladislav-goranov-s-14-mlrd-leva-sa-narasnali-prihodite-v-byudzheta-ot-2014-do-2019-g-vsledstvie-na-borbata-sas-sivata-ikonomika.html", "text": "С 14 млрд. лева са нараснали приходите в бюджета от 2014 до 2019 г. вследствие на борбата със сивата икономика. Това каза министърът на финансите Владислав Горанов при изслушване в Комисията за наблюдение на приходните агенции и борба със сивата икономика, предаде репортер на  Агенция „Фокус“ . „Статистиката показва, че от края на 2014 до 2019 г. само за един политически мандат приходите в бюджета са нараснали с 50%. В номинално изражение това са 14 млрд.“, поясни той. „Номиналният ръст на БВП за същия този се оценява на 40%. Ръстът на постъпленията в бюджета е 50. Държавата е отвоювала една огромна територия от сивия сектор, която нарушава обществения договор, който всички ние охраняваме. Нарушава и икономическата среда“, поясни той. По думите му най-опасното на сивата икономика е това, че поставя неравнопоставеност между стопанските субекти и ограничава свободната конкуренция.  \r\nСпоред него голяма част от мерките, които са предприети за борба с контрабандата са постоянни и са създали добри практики във времето.    \r\nДаяна ДЮЛГЕРОВА", "date": "2019.07.11", "title": "Министър Владислав Горанов: С 14 млрд. лева са нараснали приходите в бюджета от 2014 до 2019 г., вследствие на борбата със сивата икономика"}
{"url": "http://www.focus-news.net/news/2019/07/11/2679336/plovdiv-vazstanoveno-e-dvizhenieto-v-rayona-na-katastrofata-na-okolovrastniya-pat-na-grada.html", "text": "Приключил е огледът на мястото на катастрофата на Околовръстния път на Пловдив. Това съобщи за  Радио „Фокус“ – Пловдив  говорителят на Областната дирекция на МВР. Движението е възстановено. \r\nТони МИХАЙЛОВ", "date": "2019.07.11", "title": "Пловдив: Възстановено е движението в района на катастрофата на Околовръстния път на града"}
{"url": "http://www.focus-news.net/news/2019/07/11/2679340/ministar-vladislav-goranov-do-nyakolko-dni-shte-predlozhim-zakonovi-izmeneniya-za-nezavisim-ot-choveshkiya-faktor-kontrol-varhu-danachnite-skladove.html", "text": "До няколко дни ще предложим законови изменения за независим от човешкия фактор контрол върху данъчните складове. Това каза министърът на финансите Владислав Горанов при изслушване в Комисията за наблюдение на приходните агенции и борба със сивата икономика, предаде репортер на  Агенция „Фокус“ . „Искам да заявя намерението на Изпълнителната власт в следващите няколко дни да качим допълнителни изменения в законодателството, които да въоръжат държавните органи с допълнителни мерки за независим от човешкия фактор, дистанционен контрол върху данъчните складове – особено тези, които с свързани с търговия на горива, тъй като там има какво още да се направи за да се достигне до нивата на търговията на тютюневи акцизни стоки“, поясни той.  \r\nСпоред него човешкият фактор е недостатъчен за охраняване на публичния интерес. „Затова предлагаме на Народното събрание именно засилване на капацитета на държавните органи за прилагане на неконвенционални мерки с редуциране на влиянието на човешкия фактор“, уточни финансовият министър.  \r\nДаяна ДЮЛГЕРОВА", "date": "2019.07.11", "title": "Министър Владислав Горанов: До няколко дни ще предложим законови изменения за независим от човешкия фактор контрол върху данъчните складове"}
{"url": "http://www.focus-news.net/news/2019/07/11/2679339/dimitar-georgiev-dans-imame-prekrasno-vzaimodeystvie-mezhdu-institutsiite-i-rezultatite-za-tova-sa-ochevidni.html", "text": "Имаме прекрасно взаимодействие между институциите и резултатите за това са очевидни.Това каза председателят на Държавната агенция „Национална сигурност“ Димитър Георгиев при изслушване в Комисията за наблюдение на приходните агенции и борба със сивата икономика, предаде репортер на  Агенция „Фокус“ . „Мога да кажа, че имаме едно прекрасно взаимодействие между всички институции. Благодаря на всички за открития подход и затова, че се научихме и променихме малко повече работата си в оперативните действия, които извършваме, а именно на по-ранен етап запознаваме прокуратурата, с това, което вършим“, посочи той. „Така се събират по-добри доказателства и в последващата работа, когато се извършва финалната дейност, да може тя да бъде ръководена от прокуратурата“, посочи Георгиев. „Резултатите са очевидни, продължаваме да работим напред“, добави Георгиев.  \r\nДаяна ДЮЛГЕРОВА", "date": "2019.07.11", "title": "Димитър Георгиев, ДАНС: Имаме прекрасно взаимодействие между институциите и резултатите за това са очевидни"}
{"url": "http://www.focus-news.net/news/2019/07/11/2679341/tass-edin-chovek-e-zaginal-v-rezultat-na-pozhara-v-mitishti.html", "text": "Един човек е загинал при пожара, който избухна в близост до ТЕЦ в Митищи в Подмосковието, други 13 са ранени, съобщиха медицинските власти, цитирани от  TACC . \r\n„Един човек е загинал, 12 души са били лекувани амбулаторно,а един пострадал  е бил хоспитализиран”, каза говорител на Центъра по медицина на катастрофите. \r\nСпоред него тялото на починалия е открито по време на гасенето на пожара. \r\nВ четвъртък сутрин в с. Челобитево на Митишкия градски окръг, в близост до ТЕЦ \"Северная\", се запали газокомпресорна станция под високо налягане, газопровод, технически помещения и административна сграда. Два хеликоптера и два пожарни влака бяха включени в гасенето на пожара. Общо 157 души се бориха с огъня. В момента пожарът е ликвидиран.  Юлиян Марков", "date": "2019.07.11", "title": "TAСС: Един човек е загинал в резултат на пожара в Митищи"}
{"url": "http://www.focus-news.net/news/2019/07/11/2679343/dots-georgi-kyuchukov-abv-varna-nyama-stikovane-v-izyavite-na-nashi-polititsi-vav-vanshnata-politika-i-tova-porazhda-samnenie-v-potentsialnite-ni-partnyori.html", "text": "Няма никакво стиковане на изявите на наши политици във външната политика и това поражда съмнение в потенциалните ни партньори. България е единствената страна, която е на мониторинг и на Парламентарната асамблея на Съвета на Европа (ПАСЕ). Това коментира Георги Кючуков от структурата на ПП АБВ във Варна по време на пресконференция, предаде репортер на  Радио „Фокус“ – Варна . Той даде за пример състоялото се преди три дни заседание на Съвета на Европа, на което е внесено за разглеждане премахването на мониторинга за страната ни и точка е отхвърлена с два гласа. „Външно министерство, представителите ни в ПАСЕ и председателят на Комисията по външна политика към Народното събрание, не са направили една среща, не са говорили с нито един от депутатите, нещо, което е рутинна дипломатическа практика, тази разлика да бъде преодоляна и ние оставаме на контрол. Не се отчита какъв огромен удар по престижа на нашата страна имат такива факти“, заяви още той.  \r\nСпоред доц. Кючуков това отблъсква инвестициите и много възможности за България. Той разкритикува решението на премиера да няма българин върховен представител на Европейския съюз по външната политика, за да може да има еврокомисар. Той коментира и друг случай, който според него, също подчертава, че България няма ясна външна политика. „Пренебрегваме експертите във външната политика за сметка на политически назначени фигури. Гласуването за връщането на Русия в Съвета на Европа става в момент, в който председателят на българския парламент се опитваше да убеди руската страна, че искаме да поддържаме добри отношения, че искаме продължение на „Южен поток“, че искаме изграждане на нови енергийни мощности. В същия момент четири наши депутати, са гласували с „въздържали се“ и само един „за“. И въпросът не е нито политически, нито национален, защото мнозинството, което върна Русия в Съвета на Европа, е както многонационално, така и многопартийно“, каза още доц. Кючуков. \r\nДиана СТОЕВА", "date": "2019.07.11", "title": "Доц. Георги Кючуков, АБВ – Варна: Няма стиковане в изявите на наши политици във външната политика и това поражда съмнение в потенциалните ни партньори"}
{"url": "http://www.focus-news.net/news/2019/07/11/2679344/sanyal-krasteva-riosv-varna-10-martvi-delfini-sa-ustanoveni-po-severnoto-kraybrezhie-tazi-godina-kato-se-otchita-tendentsiya-na-namalyavane.html", "text": "10 мъртви делфини са установени по северното крайбрежие тази година. Това каза за предаването  „Екологичен резонанс“  на  Радио „Фокус“  Санял Кръстева, старши експерт в Дирекция „Превантивна дейност“ в РИОСВ-Варна. Тя отбеляза, че от началото на годината до този момент в инспекцията са подадени общо 15 сигнала за намерени мъртви делфини, но при извършените на място проверки са установени 10. Разминаването се получава заради това, че за един делфин са подадени няколко сигнала, обясни експертът. Санял Кръстева уточни, че се наблюдава тенденция към намаляване на броя на откритите мъртви делфини, които са основно от вида муткур. През тази година не са констатирани случаи на съмнения за умишлено умъртвяване на китоподобни. „При констатиране на вероятна човешка намеса като причина за смъртта на делфините, експертите от РИОСВ уведомяват прокуратурата и органите на МВР“, каза още тя. Съгласно Закона за биологичното разнообразие при получаване на сигнал за мъртъв делфин експертите на РИОСВ извършват проверка на място. „По време на проверката се установяват видимите причини, довели до смъртта на бозайника и се снемат биометрични данни. Ако има съмнение за вероятна човешка намеса, се уведомяват съответно прокуратурата и МВР. Във всички останали случаи РИОСВ уведомява съответната черноморска община, за да предприеме действия съгласно издадени разрешителни за разпореждане със защитени видове с цел премахването и обезвреждането на тези мъртви делфини“, обясни Санял Кръстева. По думите й трайното намаляване на броя на изхвърлените по крайбрежието мъртви делфини се дължи и на предприетите от Министерството на околната среда и водите различни мерки.  „Във връзка с прилагането на Закона за биологичното разнообразие трите вида делфина, които се срещат в Черно море, са защитени видове. Издадена е инструкция за взаимодействие при случаи на изхвърлени китоподобни по българското Черноморие. Тя регламентира реда и начина за осъществяване на ефективно взаимодействие между държавните и общинските органи. Между РИОСВ – Варна и Главна дирекция „Рибарство и контрол“ на ИАРА е разработен и подписан план за организиране на взаимодействието между силите и средствата на двете институции. С този план се цели опазване на биологичното разнообразие, създаване на оптимални условия за естественото възпроизводство на популациите от риби и други водни организми, както и ефективното противодействие на закононарушения свързани с възпрепятстване опазването на морското биологично разнообразие“, посочи експертът. По думите й смъртността на делфините като цяло е свързана с много фактори. „Черно море е затворено и с много водни течения. Освен това можем само да предполагаме за причините, довели до смъртта на делфините. Най-честите предположения са старост, зашеметяване от плавателни съдове, случаен улов в риболовни уреди, паразитни болести и вирусни инфекции“, отбеляза Санял Кръстева. \r\nЙоланда ПЕЛОВА", "date": "2019.07.11", "title": "Санял Кръстева, РИОСВ-Варна: 10 мъртви делфини са установени по северното крайбрежие тази година, като се отчита тенденция на намаляване"}
{"url": "http://www.focus-news.net/news/2019/07/11/2679342/kyustendil-zaradi-otsastvieto-na-zashtitnik-beshe-otlozheno-deloto-v-rayonniya-sad-za-otkritite-v-osogovskata-planina-martvi-kone.html", "text": "Заради отсъствието на защитник беше отложено делото в Районния съд в Кюстендил за откритите в Осоговската планина мъртви коне, предаде репортер  Радио „Фокус” – Кюстендил . В заседателната зала на Районен съд – Кюстендил стана ясно, че отсъства защитникът на подсъдимия животновъд Петър Пищалов – адвокат Вася Пешева. В залата присъства един от вписаните в съдебния процес свидетели, както и трима от вещите лица, но те бяха освободени, защото ход на делото не беше даден. Следващото заседание беше насрочено за 16 септември, от 13.30 часа. „Фокус” припомня, че през месец март 2018 година беше подаден сигнал за коне в Осоговска планина, които са оставени през зимния сезон на временно пасище, а някои от тях от тях бяха загинали. По случая беше образувано досъдебно производство. \r\nВенцеслав ИЛЧЕВ", "date": "2019.07.11", "title": "Кюстендил: Заради отсъствието на защитник беше отложено делото в Районния съд за откритите в Осоговската планина мъртви коне"}
{"url": "http://www.focus-news.net/news/2019/07/11/2679350/varna-rayonniyat-sad-dade-hod-na-deloto-sreshtu-38-godishen-yurist-obvinen-za-imotni-izmami-za-nad-500-000-leva.html", "text": "Районният съд даде ход на делото срещу 38-годишен юрист, обвинен за имотни измами за над 500 000 лева. Това съобщават от пресцентъра на  Районен съд – Варна . Според внесения в съда обвинителен акт, в периода от 2 юни 2015 г. до 16 февруари 2017 г., подсъдимият, с цел да набави за себе си имотна облага, създал и поддържал заблуждение у свои клиенти, че като адвокат, в качеството си на техен пълномощник, ще участва от тяхно име и за тяхна сметка в обявени за публична продан имоти по изпълнителни дела. В резултат на деянието са ощетени 12 души, сред тях съпрузи и роднини, като причинената им имотна вреда е в общ размер за над половин милион лева. \r\nСедем свидетели по делото бяха разпитани в съдебна зала днес. Следващото публично заседание е насрочено за 19 септември 2019 г., от 09.30 часа, когато предстои да бъдат разпитани неявили се свидетели и събирани писмени доказателства.", "date": "2019.07.11", "title": "Варна: Районният съд даде ход на делото срещу 38-годишен юрист, обвинен за имотни измами за над 500 000 лева"}
{"url": "http://www.focus-news.net/news/2019/07/11/2679348/afp-angela-merkel-dnes-sedeshe-pri-izpalnenie-na-himna.html", "text": "Ангела Меркел седна по време на изпълнението  националните химни на официална церемония в четвъртък по време на посрещането на датския премиер Мете Фредериксен, като германският канцлер очевидно се опитва да предотврати повторение на неконтролируемо треперене чрез рядка промяна на протокола, предава  AFP . \r\nСлед като поздрави новия министър-председател на Дания Метте Фредериксен пред сградата на канцлерството, усмихната Меркел я заведе до подиум, където двете заеха местата си. \r\nТози необичаен ход дойде ден след подобна церемония, когато германският канцлер бе забелязан да трепери отново за трети път. \r\nМалко повече от час по-късно тя присъства на пресконференция, както беше планирано, и заяви пред журналисти, че здравето й не е причина за безпокойство. \r\nТя обясни, че тя все още е във фаза на „изясняване“ на състоянието си, но че „има напредък“. \r\n\"Ще трябва да живея с това за известно време\", добави Меркел, която следващата седмица навършва 65 години. \r\n\"Точно както е дошло, така един ден ще изчезне\", каза тя.  Юлиян Марков", "date": "2019.07.11", "title": "АFP: Ангела Меркел днес седеше при изпълнение на химна"}
{"url": "http://www.focus-news.net/news/2019/07/11/2679349/sofiya-ot-2300-ch-do-2400-ch-shte-bade-ogranicheno-dvizhenieto-ot-25-ti-do-30-ti-km-na-avtomagistrala-hemus-v-rayona-na-selo-churek.html", "text": "От 23.00 ч. до 24.00 ч. ще бъде ограничено движението в двете посоки от 25-ти до 30-ти км на автомагистрала „Хемус“ в района на село Чурек поради монтаж на камера на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). Това съобщиха от пресцентъра на  Агенция \"Пътна инфраструктура\" . За да не се затруднява трафикът през деня рамката ще се монтира през нощта. Движението ще се пренасочва от пътен възел „Жерково“ до пътен възел „Витинска река“ по стария път София – Ботевград. \r\nНеобходимо е шофьорите да карат внимателно, със съобразена скорост и да спазват стриктно пътната сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.07.11", "title": "София: От 23.00 ч. до 24.00 ч. ще бъде ограничено движението от 25-ти до 30-ти км на автомагистрала „Хемус“ в района на село Чурек"}
{"url": "http://www.focus-news.net/news/2019/07/11/2679345/slav-slavov-delegatsii-ot-nad-40-darzhavi-pristigat-v-balgariya-po-povod-godishninata-ot-rozhdenieto-na-uchitelya-petar-danov.html", "text": "Делегации от над 40 държави пристигат в България по повод годишнината от рождението на Учителя Петър Дънов. Това каза в интервю за Агенция  „Фокус“  председателят на Бялото Братство у нас Слав Славов по повод навършването на 155 години от рождението на Учителя Петър Дънов. „Заради тази годишнина са дошли хора от цял свят, може би от над 40 държави, с едно представителство от певчески хор и цяла делегация, за да се докоснат до мястото, където той е роден и да могат да пият от извора на това учение, което е оставено за ползване на българите“, посочи Слав Славов.  \r\nПо думите му ние сме наследници на изключително богато творчество от лекции, беседи и музикални произведения, оставени от Учителя Дънов. „Значението на всичко това, с което разполага българският народ, е толкова голямо и се надяваме един ден да бъде осъзнато и да влезе пълноводно във всички сфери на нашия социален, политически и личен живот“, коментира председателят на Бялото Братство. Според него това, че хора от цял светя идват у нас навръх рождената дата на Дънов показва един почит и уважение. „В България често се случва така, че първо трябва да ни уважат от чужбина и след това да погледнем и да осъзнаем значението и смисъла на поговорката „Вода гази, жаден ходи“. Много от социалните и личните въпроси на човечеството са скрити вътре в беседите и лекциите на Учителя. Там са дадени много ключове, които хората могат да намерят“, подчерта Слав Славов. Той уточни, че членовете на делегациите, които пристигат в страната ще изнасят концерти в София и Варна. „Те идват тук да се приобщят към тази велика идея. Това учение не е само за българите. Книгите му са преведени на 5-те континента и на много, много езици“, добави той.  \r\n„Преди няколко дни имахме едно представяне с тези наши гости и те разказвайки за разпространението на идеите и нашата музика, която е част от българската култура, защото Петър Дънов е един от най-превежданите автори по света, показаха покъртителни кадри от сърцето на Африка – Конго, където местните жители пеят на български език една от песните, които е оставил Учителят Петър Дънов. Това за нас беше изключително трогателно“, разказа още Славов.  Пълния текст на интервюто четете по-късно в „Мнение”  \r\nДаяна ДЮЛГЕРОВА", "date": "2019.07.11", "title": "Слав Славов: Делегации от над 40 държави пристигат в България по повод годишнината от рождението на Учителя Петър Дънов"}
{"url": "http://www.focus-news.net/news/2019/07/11/2679346/ministar-vladislav-goranov-predlagame-avtomatichen-kontrol-na-danachnite-skladove.html", "text": "Предлагаме автоматичен контрол на данъчните складове. Това каза пред журналисти министърът на финансите Владислав Горанов след изслушване в Комисията за наблюдение на приходните агенции и борба със сивата икономика, предаде репортер на  Агенция „Фокус“ . \"Това, което имаме намерение, е да предложим допълнителни мерки в контрола на данъчните складове. Една от мерките е поставяне на видеонаблюдение на всички точки на въвеждане и извеждане на данъчните складове“, посочи Горанов, като уточни, че така ще се следи за изнасянето на стоки, които не са въведени в системата. „Ще въведем контрол и на стоките, които са освободени от акциз, например разредители или кофражни масла“, отбеляза той. Горанов коментира, че контролът ще бъде засилен чрез въвеждане на изискване за поставяне на измервателни уреди и автоматично свързване с Агенция „Митници“.   \r\n„Съгласете се, че не можем във всеки данъчен склад да сложим по няколко митничари или данъчни, или и дори да го сложим, нямаме гаранция, че след време човешкият фактор няма да заработи срещу интереса на държавата“, отбеляза финансовият министър.  \r\nДаяна ДЮЛГЕРОВА", "date": "2019.07.11", "title": "Министър Владислав Горанов: Предлагаме автоматичен контрол на данъчните складове"}
{"url": "http://www.focus-news.net/news/2019/07/11/2679347/burgas-vazstanoveno-e-dvizhenieto-v-aktivnata-lenta-pri-km-333-na-am-trakiya-v-posoka-sofiya.html", "text": "Възстановено е движението в активната лента при км 333 на АМ \"Тракия\" в посока София. Това съобщиха от пресцентъра на  Агенция \"Пътна инфраструктура\" .", "date": "2019.07.11", "title": "Бургас: Възстановено е движението в активната лента при км 333 на АМ \"Тракия\" в посока София"}
{"url": "http://www.focus-news.net/news/2019/07/11/2679351/yambol-okrazhnata-prokuratura-predade-na-sad-beloruski-grazhdanin-obvinen-v-kontrabanda-na-stoki-za-blizo-85-000-leva.html", "text": "Окръжна прокуратура – Ямбол предаде на съд белоруския гражданин Вадзим Х. Той е обвинен за това, че на 11 март 2019 г. на Митнически пункт „Лесово“, на трасе за обработка на входящи товарни автомобили, посредством товарен автомобил – влекач и полуремарке, от Република Турция в Република България, пренесъл през границата на страната без знанието и разрешението на митниците, стоки за търговски цели в големи размери – костюми, чанти, забрадки, шалове, тиранти, колани, манекени, портфейли, якета, горници, суичъри, палта, куфари и часовници на обща стойност 84 720 лева. Това съобщиха от  Апелативна прокуратура - Бургас . \r\nКонтрабандните стоки са били установени благодарение на отличните действия на митническите служители, които са извършили проверката на превозното средство. \r\nОкръжен съд – Ямбол е насрочил заседанието си за 12 юли 2019 г.", "date": "2019.07.11", "title": "Ямбол: Окръжната прокуратура предаде на съд белоруски гражданин, обвинен в контрабанда на стоки за близо 85 000 лева"}
{"url": "http://www.focus-news.net/news/2019/07/11/2679355/kanal-5-makledoniya-shtetite-po-ovoshkite-v-ohridskiya-i-prespanskiya-rayon-sa-ogromni.html", "text": "Прекършени дървета, повредени коли и ремаркета, засегнати покриви на къщи и спомагателни обекти, унищожени овощни градини и земеделски насаждения, счупени електрически стълбове са само част от картината в Долна Преспа след снощната буря, която за по-малко от половин час е опустошила региона, информира македонският телевизионен  “Канал 5“ . \r\nСилни дъждове, ветрове и градушка удариха селата, които се намират в близост до граничния пункт \"Маркова нога“, като пътищата към някои от тях са тежко повредени. \r\nСпоред първоначалните оценки са причинени големи материални щети, но за щастие няма човешки жертви или пострадали. В този район овошките са претърпели щети от почти 100%, а щетите върху имуществото предстои да се оценяват. Близо 20 часа след бурята, Община Ресен все още няма електричество поради повреда на електрическите стълбове. \r\nТежката буря, последвана от дъжд и силен вятър миналата нощ обхванаха и Охридския регион, особено туристическите селища и къмпинга \"Свети Наум\", където хората казаха, че са преживели  истинско \"цунами\". \r\nПовредени са множество от караваните в къмпинга „Свети Наум“ има счупени дървета и повредени автомобили, но също за щастие няма пострадали хора.  Юлиян Марков", "date": "2019.07.11", "title": "„Канал 5“ (Македония): Щетите по овошките в Охридския и Преспанския район са огромни"}
{"url": "http://www.focus-news.net/news/2019/07/11/2679353/rabotodatelskite-organizatsii-izpratiha-signal-do-glavniya-prokuror-sotir-tsatsarov-otnosno-pazara-na-elektricheska-energiya.html", "text": "Асоциацията на индустриалния капитал в България, Българската стопанска камара и Конфедерацията на работодателите и индустриалците в България изпратиха сигнал до главния прокурор на РБ относно пазара на електрическа енергия и, по-конкретно – недостатъчното предлагане на количества от производителите на ел. енергия на платформата „Ден напред“. Това съобщиха от  Българската стопанска камара .  \r\nВ сигнала се отбелязва, че на пазара на електрическа енергия, осъществяван на Българската независима енергийна борса (БНЕБ), на платформата „Ден напред“ средната цената за 1 MWh базова мощност за 3 юли 2019 г. е била 195.40 лв. - най-скъпата в цяла Европа, като по часове достига дори до 270.04 лв./ MWh. Нещо повече - тази цена е над двойно по-висока от средната за ЕС, над три пъти по-висока от цената на електроенергията във Германия, Франция, Австрия и Швейцария и с 84% над цената за предния ден (2 юли).  \r\nСпоред авторите на сигнала, налице е бездействие и неупражняване на задължения от лица с управителни функции в ТЕЦ \"Марица изток 2\" ЕАД и БЕХ, което се отразява като ключово значим ценообразуващ елемент на пазара на електроенергия. Това пряко се отразява на конкурентоспособността на българската индустрия (която се конкурира с пазари с 2 до 3 пъти по-евтин ток), както и върху цените на всички стоки и услуги до крайните потребители. Така за пореден път българските граждани и българския бизнес ще платят за безотговорността и безстопанственото управление, което се е наложило като практика в българските държавни дружества, включително в енергетиката.  \r\nВ тази връзка, работодателските организации настояват главният прокурор да разпореди обстоятелствена проверка за установяване на фактите по случая и, при преценка за достатъчно данни за извършени престъпления, да разпореди образуване на съответните досъдебни производства.  \r\nВижте целия сигнал ТУК!", "date": "2019.07.11", "title": "Работодателските организации изпратиха сигнал до главния прокурор Сотир Цацаров относно пазара на електрическа енергия"}
{"url": "http://www.focus-news.net/news/2019/07/11/2679356/razgrad-dvizhenieto-po-patya-kubrat-kamenovo-e-zatrudneno-zaradi-obarnal-se-na-patnoto-platno-tir-s-zhito.html", "text": "Движението по пътя Кубрат - Каменово е затруднено заради натоварен с жито ТИР, обърнал се на пътното платно. Това съобщиха от  пресцентъра на ОДМВР-Разград . Към момента пътните превозни средства се пропускат от полицейски екипи, които регулират движението на място. Предстои затварянето на пътя, за да бъде изтеглен камионът и да бъде разчистено житото от пътното платно. Затварянето ще продължи два-три часа.  При затварянето на пътя се въвежда обходен маршрут през Каменово - Равно - Глоджево - Кубрат.", "date": "2019.07.11", "title": "Разград: Движението по пътя Кубрат - Каменово е затруднено заради обърнал се на пътното платно ТИР с жито"}
{"url": "http://www.focus-news.net/news/2019/07/11/2679354/ministar-vladislav-goranov-drazgite-v-obedinen-patrioti-ne-sa-priyatni-nie-darzhim-na-koalitsiyata-i-zavarshvane-na-mandata.html", "text": "Дразгите в „Обединен патриоти“ не са приятни, ние държим на коалицията и завършване на мандата. Това каза пред журналисти министърът на финансите Владислав Горанов във връзка с обтегнатите отношения в малката коалиция „Обединени патриоти“, предаде репортер на  Агенция „Фокус“ . „Дразгите между тях не са приятни. Ние държим на коалицията и на завършването на мандата. Не е наша работа да доминираме в техния дебат или да се превръщаме в техни арбитри“, поясни той. „Подобни проблеми сме имали в и предходни коалиции, когато Реформаторският блок очакваше от тях да се месим в техните отношения. Големият партньор носи по-голяма отговорност за здравината на управлението и Изпълнителната власт. Колегите са опитни политици и не е приятно това, което се случва между тях“, коментира Горанов. „Аз мисля, че всеки един от тях осъзнава, че независимо от вътрешните им конфликти стабилността на управлението е по-важна в случая. Всички тези добри икономически резултати и спокойствието в икономиката и обществото се дължат на предвидимост. Каква е алтернативата, ако може някой да ми я структурата. По-добра конструкция на сегашното управление няма“, отбеляза още финансовият министър.  \r\nПопитан дали скоро ще приключи данъчната проверка на апартамента председателя на КПКОМПИ Пламен Георгиев, той каза: „Не ми е известно. Знаете, че проверката е възложена от прокуратурата“. „В момента, в който са готови, вие ще разберете. Аз лично не съм се интересувал“, добави той.    \r\nДаяна ДЮЛГЕРОВА", "date": "2019.07.11", "title": "Министър Владислав Горанов: Дразгите в „Обединен патриоти“ не са приятни, ние държим на коалицията и завършване на мандата"}
{"url": "http://www.focus-news.net/news/2019/07/11/2679358/sliven-vazmozhnostite-za-izgrazhdane-na-stena-za-bouldar-katerene-v-mnogofunktsionalna-zala-asenovets-byaha-obsadeni-mezhdu-rakovodstvoto-na-obshtinata-i-alpiyski-klub-sini-kamani.html", "text": "Възможностите за изграждане на стена за боулдър катерене в многофункционална зала „Асеновец“ бяха обсъдени на среща между зам.-кмета на Община Сливен Пепа Чиликова, експертът по спортни дейности на Общината Силвия Никова и ръководствата на туристическо дружество и алпийски клуб „Сини Камъни“, предаде репортер на  Радио „Фокус“ – Сливен .  \r\nОт Община Сливен предлагат в реновираната зала „Асеновец“ да бъде заделено пространство за боулдър стена, която да бъде предоставена на алпийски клуб „Сини камъни“. \r\n„Идеята ни е най- модерното спортно съоръжение в Сливен  – зала „Асеновец“ да бъде използвано максимално и да се осигурят условия за тренировки на спортните клубове“, заяви на срещата зам.-кметът Пепа Чиликова. \r\nПредседателят на алпийски клуб „Сини Камъни“ Елена Гвоздейкова поясни, че в момента клубът не разполага със собствена зала за тренировки, а катеренето в Сливен е спорт с традиции и напоследък има все повече желаещи да се занимават с него. В момента близо 20 деца, юноши и девойки в Сливен тренират този спорт, а от 2016 година сливенските състезатели започват участие в републикански първенства по спортно катерене и носят медали на Сливен. \r\n„В момента тренировките се провеждат в зала, която е малка и затова се налага да бъдат връщани желаещите. Нова стена би решила този проблем, и се надяваме на съдействието на Община Сливен“, заяви Елена Гвоздейкова. \r\nВ момента зала „Асеновец“ се ремонтира, като стремежът на Общината е многофункционалната зала да осигури добри и модерни условия за тренировки на  спортните клубове от града. \r\nЛюдмила ЙОРГОВА", "date": "2019.07.11", "title": "Сливен: Възможностите за изграждане на стена за боулдър катерене в многофункционална зала „Асеновец“ бяха обсъдени между ръководството на Общината и алпийски клуб „Сини камъни“"}
{"url": "http://www.focus-news.net/news/2019/07/11/2679360/veliko-tarnovo-blizo-200-000-leva-ot-nalozheni-sanktsii-e-sabrala-riosv-za-parvoto-shestmesechie-na-2019-g.html", "text": "Наказателни постановления за 20 000 лв. е издадала Регионалната инспекция по околната среда и водите (РИОСВ) във Велико Търново за първото шестмесечие на 2019 г. Това съобщи за  Радио „Фокус“ – Велико Търново  Милка Асенова, отговаряща за връзки с обществеността в РИОСВ. Съставени са 16 акта за установяване на административни нарушения. Основната част от тях са свързани с управление на отпадъците – неводене на задължителна отчетност, нерегламентирано изгаряне и нерегламентирани дейности с отпадъци. \r\n„Наложени са общо 7 текущи и еднократни санкции в размер на 1 574.36 лв. за замърсяване на околната среда над допустимите норми по компонентите „въздух“ и „води“. Общо събраните суми за шестмесечието на тази година по наложени санкции, включително от предходни периоди, са 194 088 лв. От получената сума 155 271 лв. са разпределени и преведени на съответните общини, на чиято територия се намират санкционираните обекти. Общините, получили най-големи приходи от наложени санкции са Габрово  – 111 254 лв., Дряново – 21 916 лв., Велико Търново – 11 110 лв. и Свищов – 9 609 лв. Тези средства трябва да използват за дейности, свързани с опазване на околната среда в общините“, обобщи още експертът. \r\nОт началото на годината са издадени две заповеди от директора на РИОСВ за налагане на принудителна административна мярка. Първата е на дружество да не извършва и допуска опожаряване/палене на огън, навлизане и разпространение на пожари в поземлени имоти в землището на село Хаджидимитрово, община Свищов, като част от защитена зона BG0000233 „Студена река”. Втората наложена принудителна административна мярка е на Община Полски Тръмбеш за спиране експлоатацията на депо за неопасни отпадъци в село Раданово. Обектът се стопанисва от Общината, поради въвеждане в експлоатация на Регионалната система за управление на отпадъците за регион Борово. \r\nЛуиза ТРАНЧЕВА", "date": "2019.07.11", "title": "Велико Търново: Близо 200 000 лева от наложени санкции е събрала РИОСВ за първото шестмесечие на 2019 г."}
{"url": "http://www.focus-news.net/news/2019/07/11/2679362/sliven-priklyuchi-pochistvaneto-na-dyuleva-reka.html", "text": "Приключиха дейностите по възстановяване проводимостта на речното корито на Дюлева река в района на кв. „Дружба“. Това съобщиха от пресцентъра на  Община Сливен . \r\nВ урбанизираната територия на реката, коритото беше обрасло с храстова и дървесна растителност, а интензивните валежи допринесоха допълнително за нарушаване проводимостта й от преноса на големите количества твърди битови отпадъци, пречупени клони и наноси.  \r\nСвоевременно предприетите мерки в този участък включваха почистване на речното корито, възстановяване на дигата поради свлечените земни маси и оформяне профила на речното корито. С изпълнените мероприятия е възстановена напълно проводимостта и профила на речното корито. \r\nОбщинска администрация изпълнява последователно и целенасочено превантивни мерки, свързани с намаляване риска от бедствия. Към момента са изпълнени част от възложените спасителни и аварийно-възстановителни работи по инфраструктурата след падналите големи количества дъждове на територията на града и населените места. Продължава да се работи по възстановяване нормална проводимост на дерета и реки, с което е ликвидиран рискът за наводняване на имоти и инфраструктура. Възстановява се проходимостта на улици в населени места, където пороят нанесе сериозни поражения като от увреждането на уличните платна е възпрепятствано движението на хора и превозни средства. \r\nПриключени са дейностите по почистване на дерета и отводнителни съоръжения в селата Струпец, Желю войвода, Селиминово и Бинкос.", "date": "2019.07.11", "title": "Сливен: Приключи почистването на Дюлева река"}
{"url": "http://www.focus-news.net/news/2019/07/11/2679357/slav-slavov-esentsiyata-na-uchenieto-na-petar-danov-e-da-zhiveem-v-chistota-i-da-imame-harmonichni-otnosheniya.html", "text": "Есенцията на учението на Петър Дънов е да живеем в чистота и да имаме хармонични отношения помежду си. Това каза в интервю за Агенция  „Фокус“  председателят на Бялото Братство Слав Славов у нас по повод навършването на 155 години от рождението на Учителя Петър Дънов. „Той предава своето учение в 7 свещени думи: люби Бога, обичай ближния си, търси съвършенството“, уточни още Славов. Идеите на Учителя Дънов са известни още като дъновизъм, а по-късно и учение на Бялото Братство. „Много е важно да се знае, че учението на Бялото Братство не се занимава с различията, а търси единението. Времето, в което живеем е време на разделение на всеки от всеки. Това е учение, което може да приобщи хората един към друг, да развие една съпричастност, да се търси единството и приликите, а не разликите“, коментира още той. „Всички имаме един Бог и той е баща на всички хора и затова трябва да се разбираме помежду си“, отбеляза председателят на Бялото Братство. Според него това течение ограничава разликите между хората и създава единството в живота.  \r\nУчителят Петър Дънов е прочут и като лечител на хората. „На първо място той ги е лекувал с отношението си към тях, което се отразява в една любов към живота и Бог, която е успял да предаде на всички, които са имали контакт с него. Какво той казва в едни негови думи: „В този, който проникне Божествената любов, той моментално може да оздравее, да забогатее, да бъде силен. Всичко може да направим човек, когато има отношение към Бога“,  добави Слав Славов.  Пълния текст на интервюто четете по-късно в „Мнение”  \r\nДаяна ДЮЛГЕРОВА", "date": "2019.07.11", "title": "Слав Славов: Есенцията на учението на Петър Дънов е да живеем в чистота и да имаме хармонични отношения"}
{"url": "http://www.focus-news.net/news/2019/07/11/2679361/kossev-kosovskata-politsiya-e-arestuvala-dvama-sarbi-za-shpionazh.html", "text": "Косовската полиция е арестувала  двама души, заподозрени в \"шпионаж\", информира сръбският информационен портал от Северно Косово  KoSSev . \r\nДвамата заподозрени са били арестувани в сутрешните часове на ГКПП „Бяла Земя“. Арестуваните са сръбски граждани, съобщи косовската полиция. \r\nТе са задържани, като не са  предоставени други подробности.  Юлиян Марков", "date": "2019.07.11", "title": "KoSSev: Косовската полиция е арестувала двама сърби за „шпионаж“"}
{"url": "http://www.focus-news.net/news/2019/07/11/2679352/ministar-desislava-taneva-ot-vsichki-295-provereni-kashti-za-gosti-15-ne-funktsionirat-kato-takiva-po-danni-i-fakti-koito-sa-ustanoveni-na-myasto.html", "text": "От всички 295 проверени къщи за гости, 15 не функционират като такива по данни и факти, които са установени на място. Това каза министърът на земеделието, храните и горите Десислава Танева по време на брифинг по повод представянето на резултатите от проверките на 288 къщи за гости в мониторинговия период, финансирани по Програмата за развитие на селските райони (ПРСР) 2007-2013 г., предаде репортер на  Агенция „Фокус“ . „Бяха проверени общо 288 къщи в мониторинг и 7 извън мониторинг, които бяха поискани да бъдат проверени от различни представители на медии, които присъстваха на тези проверки, или общо 295 къщи за гости“, заяви Десислава Танева.  \r\nТя подчерта, че за първи път такива проверки се извършват с покана и присъствие на медии. „Това беше изпитание и за проверяващите и за собствениците и управителите на къщите за гости, които посрещаха екипа на Държавен фонд „Земеделие“. От всички тези проверки, общо 295, на около 50 от тях са присъствали и медии. От тези 295 къщи за гости, по стандартната проверка, която прави ДФ \"Земеделие\" по проверка на база на риска, бяха вече проверени 24. От всички проверки 15 къщи за гости не функционират, като такива по данни и факти, които са установени при проверка на място“, посочи министърът. Тя отбеляза, че това представлява 5,2% от всички проверени къщи за гости. „Субсидията, която е платена по тях е 4,5 млн. лв. Тя, разбира се, ще бъде изискана в този й размер обратно. От проверката на екипите на ДФ \"Земеделие\" други 74 къщи за гости, при които са установени и са в такъв процес, има различни други отклонения от заявените за изпълнение различни дейности, за постигане на цели в проектите“, изтъкна Танева. \r\nПо думите й санкцията, която би била наложена, според вида нарушения по правилата на фонда, варира от 5 до 15% максимум от стойността на платената подкрепа. „Докладите от тази проверка, след като се финализират, ще бъдат представени на прокуратурата по повод извършената от тях проверка в тяхна подкрепа. Нашата проверка се извършва за функционирането на проектите, като къщи за гости за изпълнение на целите, а прокуратурата извършва проверка по повод на спазването на съвсем различно законодателство. Ние сме работели в синхрон, колегиално и имаме комуникацията“, каза още тя. \r\nИрина ИВАНОВА", "date": "2019.07.11", "title": "Министър Десислава Танева: От всички 295 проверени къщи за гости, 15 не функционират като такива по данни и факти, които са установени на място"}
{"url": "http://www.focus-news.net/news/2019/07/11/2679363/radostina-tsenova-balgarska-fondatsiya-bioraznoobrazie-gnezdoviyat-sezon-na-atanasovskoto-ezero-zakasnyava-s-okolo-2-sedmitsi.html", "text": "Гнездовият сезон на Атанасовското езеро закъснява с около 2 седмици. Това съобщи за  Радио „Фокус“ – Бургас  Радостина Ценова от Българска фондация „Биоразнообразие“. По думите ѝ тенденцията се наблюдава и през последните три години, а причините за забавянето са няколко. „Промяната на гнездовия сезон се наблюдава във Влажните зони и особено на територията на Атанасовското езеро, където ние провеждаме редовен мониторинг на птиците. При всички положения това е сериозно доказателство, че климатичните промени настъпват все по-сериозно. Другата причина е „лошата“ пролет – студена и с много дъждове, която доведе до закъсняване на гнезденето. Това, с което сме свикнали – през месеците април и май да има гнездова активност, да започнат да се формират двойките и да се излюпват яйца, вече все повече се забавя. Стига се до там, че през месец юни част от птиците все още сформират двойки“, отбеляза Ценова.  \r\nТя добави, че специалистите, провеждащи орнитологичен мониторинг в рамките на проекта „Лагуната на живота“, са установили много интересни факти. „В разгара на гнездовия сезон са основно речните рибарки и то на построените от природозащитниците изкуствени платформи, които всяка година се изграждат, за да се открие по-голяма гнездова площ. Докато съблеклюните и кокилобегачите все още са на двойки и много малко от тях имат малки. Така е и с морските дъждосвирци, белочелите рибарки, обикновените калугерици и белите ангъчи“, допълни още Ценова. Според нея друга интересна тенденция, която се наблюдава, е наличието на много повече прелетници – видовете, които преминават през Атанасовското езеро по време на своята миграция, отколкото на гнездещите видове. „През месеците юни и юли трябва да бъде много по-висок броят на гнездещите птици, а не на мигриращите. В същото време езерото продължава да изпълнява важната роля, която има – да осигурява храна, спокойствие и да има функцията на място за струпване през лятото на неразмножаващи се –  мигриращи птици от северните видове“, каза още Ценова. \r\nМария ПОПЧЕВА", "date": "2019.07.11", "title": "Радостина Ценова, Българска фондация „Биоразнообразие“: Гнездовият сезон на Атанасовското езеро закъснява с около 2 седмици"}
{"url": "http://www.focus-news.net/news/2019/07/11/2679367/kanal-5-makedoniya-boyko-borisov-vse-oshte-ne-se-e-izvinil-zaradi-izpolzvaneto-na-opredelenieto-severnomakedonski.html", "text": "Бойко Борисов все още не се е извинил заради използването на определението „северномакедонски“, коментира македонският телевизионен  “Канал 5“ . \r\nГоворейки за Гоце Делчев в изявление пред българските медии, Борисов нарече Пендаровски „севрномакедонски“ президент, припомня телевизионният канал. \r\nЗаев и Борисов се срещнаха миналата седмица на срещата на върха за Западните Балкани в Познан, където обсъдиха споразумението за добросъседски отношения.Премиерът покани Борисов да се поклони на паметника на Гоце Делчев на 1 август в рамките на отбелязването на двегодишнината от подписването на споразумението с България. \r\nВчера Заев заяви, че Борисов е направил  непреднамерена грешка в Сараево, но че неговото изявление е в противоречие с Преспанския договор, който гарантира македонската идентичност. \r\nЗа нотата, която обеща да изпрати Заев, писаха и медии в България, но няма по-нататъшно обяснение, реакция или извинение от Борисов, след като българският премиер вече изрази несъгласие със сръбския министър Ивица Дачич за недоразуменията за Косово и поиска лично извинение, коментира „Канал 5“. \r\nБорисов обаче в своя профил в социалната мрежа „Фейсбук“  след среща с Пендаровски в Сараево написа, че е говорил с президента на Северна Македония. \r\nВ ръководството, издадено от Министерството на външните работи, се посочва, че според споразумението на Преспа, като прилагателно, се използва македонски, а не северно-македонски, когато се говори за езика, нацията и културата.  Юлиян Марков", "date": "2019.07.11", "title": "„Канал 5“ (Македония): Бойко Борисов все още не се е извинил заради използването на определението „северномакедонски“"}
{"url": "http://www.focus-news.net/news/2019/07/11/2679368/sofiya-dvizhenieto-v-tunel-topli-dol-na-avtomagistrala-hemus-hemus-na-12-yuli-shte-se-osashtestvyava-poetapno-v-edna-lenta-neobhodimo-e-shofyorite-da-se-dvizhat-s-povisheno-vnimanie.html", "text": "От 09.30 ч. до 12.00 ч. на 12 юли движението в тунел „Топли дол“ на автомагистрала „Хемус“ в посока София ще се осъществява в изпреварващата лента поради ремонтни дейности по пожароизвестителната система. Това съобщиха от  Агенция \"Пътна инфраструктура\" . От 12.00 ч. до 14.00 ч. движението ще се извършва само в активната лента.  \r\nМежду 09.00 ч. и 18.00 ч. движението по път II-62 Самоков-Клисура при село Продановци ще се осъществява поетапно в една лента поради монтиране на камера на електронната система за събиране на таксите за ползване на републиканската пътна мрежа.  \r\nНеобходимо е шофьорите да карат внимателно, със съобразена скорост и да спазват стриктно пътната сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.07.11", "title": "София: Движението в тунел „Топли дол“ на автомагистрала хемус „Хемус“ на 12 юли ще се осъществява поетапно в една лента, необходимо е шофьорите да се движат с повишено внимание"}
{"url": "http://www.focus-news.net/news/2019/07/11/2679365/plovdiv-vazstanoveno-e-dvizhenieto-po-pat-ii-86.html", "text": "Възстановено е движението по път II-86 - околовръстен път на Пловдив. Това съобщиха от  Агенция \"Пътна инфраструктура\" .", "date": "2019.07.11", "title": "Пловдив: Възстановено е движението по път II-86"}
{"url": "http://www.focus-news.net/news/2019/07/11/2679370/vratsa-rayonna-prokuratura-kozloduy-e-predala-na-sad-sluzhitelka-obvinena-za-prisvoyavane-na-nad-16-000-leva-druzhestvo-v-koeto-rabotela.html", "text": "Районна прокуратура – Козлодуй е предала на съд Н.Д. по обвинение за извършено от нея престъпление по чл. 201, вр. чл. 26, ал. 1 от Наказателния кодекс. Това съобщиха от  Апелативна прокуратура - София . \r\nОбвиняемата Д. е пенсионер, като през м. април 2018 г. била назначена на длъжност „координатор дейност“ в търговско дружество. В това си качество имала право да изтегля ежедневно от банка сумите по одобрените кредити и да заплаща същите на кредитополучателите, да получава и отчита вноските за погасяване на кредити. Извършаваната от нея работа била свързана с пазене и управление на чужди парични средства – собственост на фирмата.  \r\nВъв връзка с предходните си местоработи, Н. Д. била оператор на лични данни на различни граждани, а освен това, под претекст, че ще фигурират като лица за контакт, изисквала от тях документи и правела техни копия.  \r\nВ периода от 20 октомври 2017 г. до 4 май 2018 г., използвайки тази информация, без тяхното знание и съгласие служителката изтеглила различни суми във вид на потребителски кредити. Тя сключвала договори за потребителски заем от името на фирмата, в която работела, с граждани от различни населени места в страната. Размерите им варирали от 500 лева до 5000 лева. Жената сама попълвала необходимите документи както за отпускане на кредитите, така и тези за тяхното получаване. Впоследствие фигурираните в тях парични суми били присвоени от нея, като общият им размер възлиза на 16 200 лева. От действията й пострадали девет лица.  \r\nРазпитани в хода на досъдебното производство, всички те са заявили, че никога не са посещавали офиса на дружеството, в което работила обвиняемата, нито попълвали документи за отпускане на потребителски кредити и не са получавали такива. Едва когато въпросните лица били известени от частни съдебни изпълнители с покана за доброволно изпълнение, те разбирали че са длъжници.  \r\nПредстои съдът да насрочи разпоредително заседание по делото.", "date": "2019.07.11", "title": "Враца: Районна прокуратура – Козлодуй е предала на съд служителка, обвинена за присвояване на над 16 000 лева дружество, в което работела"}
{"url": "http://www.focus-news.net/news/2019/07/11/2679366/api-vazstanoveno-e-dvizhenieto-po-pat-iii-5304-yambol-okop.html", "text": "Възстановено е движението по път III-5304 Ямбол - Окоп. Това съобщиха от  Агенция \"Пътна инфраструктура\" .", "date": "2019.07.11", "title": "АПИ: Възстановено е движението по път III-5304 Ямбол - Окоп"}
{"url": "http://www.focus-news.net/news/2019/07/11/2679371/slav-slavov-chovek-tryabva-da-se-kachi-visoko-v-planinata-za-da-se-obnovi-i-prechisti.html", "text": "Човек трябва да се качи високо в планината, за да се обнови и пречисти. Това каза в интервю за Агенция  „Фокус“  председателят на Бялото Братство Слав Славов у нас по повод навършването на 155 години от рождението на Учителя Петър Дънов. Той отбеляза, че събиранията, които се правят всяка година от членовете на Бялото Братство в Рила планина са свързани с блаженството и духовното. „Човек трябва да се качи нависоко за да се преобрази. На 19-ти август, знаете,  че на този ден Христос се е преобразил за своите ученици и дрехите му са станали чисто бели като сняг“, припомни Славов. „С целия този символизъм хората се качват в планината, за да може да се обновят и пречистят и да видят онези велики символи, които се крият горе в планината. Те са сложени като едно голямо богатство, да видят високите върхове и чистите извори, да бъдат като тях – даващи, щедри и да имат като емблема белия цвят, който е символ на чистотата и щедростта“, добави той.  \r\nПредседателят на Бялото Братство у нас отбеляза, че не разполага с информация колко са членовете на сдружението, защото сред тях не се води никаква статистика. „Нямаме членска карта. Общуването между хората е абсолютно свободно, затова всички тези хора, които носят светли умове, топли сърца и силна воля, са призвани и чувстват една потребност да бъдат полезни на себе си и обществото. Тези хора са част от Бялото Братство“, поясни още Славов.  Пълния текст на интервюто четете по-късно в „Мнение”  \r\nДаяна ДЮЛГЕРОВА", "date": "2019.07.11", "title": "Слав Славов: Човек трябва да се качи високо в планината, за да се обнови и пречисти"}
{"url": "http://www.focus-news.net/news/2019/07/11/2679373/sport-real-madrid-prodava-shestima.html", "text": "Шестима играчи на Реал Мадрид са в списъка за продажба, а надеждите на ръководството са да ги продаде в най-кратки срокове, за да събере необходимата сума за звездата Пол Погба. Според вестник \"Марка\", ще бъдат изслушвани оферти за Хамес Родригес, Гарет Бейл, Иско Аларкон, Кейлор Навас, Мариано Диас и Лукас Васкес.   \r\nТези шест футболисти трябва да образуват сумата от 200 млн. евро, с която да бъде осигурено привличането на френския полузащитник. От тях 150 милиона ще бъдат за трансферната сума, която иска Манчестър Юнайтед, а останалите за заплатата му.  \r\nНа практика Гарет Бейл е непродаваем, който има и закована цена от 80 млн. евро.", "date": "2019.07.11", "title": "Спорт: Реал Мадрид продава шестима"}
{"url": "http://www.focus-news.net/news/2019/07/11/2679372/evropeyskaya-pravda-ukrayna-sadat-na-es-otmeni-sanktsiite-sreshtu-viktor-yanukovich.html", "text": "Съдът на Европейския съюз издаде решение за отмяна на санкциите на ЕС по исканията на Виктор Янукович, Александър Янукович, Александър Клименко, Сергей Арбузов, Виктор Пшонка, Артем Пшонка и Андрий Клюев, пише украинското издание  “Европейская правда“ \r\nРешението се отнася до санкциите, чието продължаване е било гласувано от Съвета на ЕС през 2016-2018. \r\nСанкциите на ЕС срещу 12 бивши украински служители и техните най-близки сътрудници бяха продължени през март 2019 г. и остават в сила. \r\nЗа първи път седем от тези лица бяха включени в списъка за санкции през 2014 г. въз основа на наказателни производства в Украйна за разследване на престъпления, свързани с кражба на украински държавни средства и незаконното им прехвърляне извън Украйна. \r\nРешенията за замразяване на средства срещу тези лица многократно бяха удължавани за една година. \r\nТе се обърнаха към Съда на ЕС, обжалвайки замразяването на техните средства през 2016 и 2017 г. по отношение на Виктор Янукович и един от синовете му, а през 2018 г по отношение на останалите ищци, срещу които според тях, наред с другото, Съвета на ЕС, не е изпълнил критериите за включване в подобни списъци. \r\n\"С днешното решение Съдът подкрепя действията на ищците, като отменя ограничителните мерки, предприети срещу тях през тези периоди\", се казва в решението. \r\nСпоред Съда никаква информация, съдържаща се в писмата на украинските органи, на която Съветът на ЕС основава решението си относно прилагането на ограничителни мерки, не предполага, че Съветът разполага с достатъчно информация, за да провери дали правата на тези лица са били спазени. \r\nОсвен това Съветът е бил длъжен да извърши такава проверка, независимо от представените от украинците доказателства, заинтерсовани от замразяването на тези средства.  Юлиян Марков", "date": "2019.07.11", "title": "„Европейская правда“ (Украйна): Съдът на ЕС отмени санкциите срещу Виктор Янукович"}
{"url": "http://www.focus-news.net/news/2019/07/11/2679374/kmetat-na-pernik-vyara-tserovska-ostava-reversivnoto-dvizhenie-v-posoka-ot-i-za-sofiya-v-rayona-ot-karaulkata-na-vladaya-do-paten-vazel-daskalovo-sedem-dni-v-sedmitsata.html", "text": "Остава реверсивното движение в посока от и за София в района от караулката на Владая до пътен възел „Даскалово“, седем дни в седмицата. Това обяви кметът Вяра Церовска след инициираната от нея среща, в която взеха участие председателят на УС на Агенция „Пътна инфраструктура“ Георги Терзийски, зам.-кметът на Столична община Дончо Барбалов, кметът на район „Витоша“ Тодор Петков, кметът на район „Красно село“ Христо Апостолов и директорът на Областно пътно управление – Перник, съобщиха от пресцентъра на  Община Перник . \r\nВ района на София от десети километър до участък „Черния кос“ ще се осъществява реверсивно движение четири дни в седмицата - понеделник, вторник, петък и неделя. Това се налага поради ремонтите, които се извършват в столицата на булевардите „Цар Борис III“ и „България“ и е затрудненото движението в тази връзка. \r\nКметът Вяра Церовска получи уверение, че до края на месец октомври ще бъде проведено ново обсъждане за въпросната отсечка, която се намира в участъка на „Черния кос“ на територията на Столична община. Хората , които пътуват всеки ден до столицата и обратно, могат да бъдат спокойни, че това облекчение ще бъде факт и занапред .", "date": "2019.07.11", "title": "Кметът на Перник Вяра Церовска: Остава реверсивното движение в посока от и за София, в района от караулката на Владая до пътен възел \"Даскалово\", седем дни в седмицата"}
{"url": "http://www.focus-news.net/news/2019/07/11/2679359/ministar-vladislav-goranov-nadyavam-se-skoro-kfn-da-predlozhi-rabotesht-variant-na-sistemata-bonus-malus.html", "text": "Надявам се скоро КФН да предложи работещо предложение на системата „бонус-малус“. Това каза пред журналисти министърът на финансите Владислав Горанов, предаде репортер на  Агенция „Фокус“ . На въпрос кога да се очаква работеща системата „бонус-малус“, той отговори, че подобна система има смисъл. „Дебатът, който тръгна в началото за нея беше много спекулативен, комуникационно КФН не беше готова. За мен използването на система „бонус-малус“, особено в едно задължително застраховане, е една добра стъпка, която ще балансира шофьорите“, поясни той. Според него подобни модели в цяла Европа работят. „Ние имаме проблеми в задължителното застраховане. Имаме проблеми и с дисциплината на пътищата. „Бонус-малус“ подобрява дисциплината на водачите. Със сигурност тя има повече ползи от колкото недостатъци“, отчете финансовият министър. „Надявам се скоро КФН да предложи работещо предложение на системата „бонус-малус“. В следващите няколко месеца трябва да имаме дебат по отношение на системата. Позицията ми е, че тя е полезна, трябва да я има, дори е закъсняла“, добави той.  \r\nДаяна ДЮЛГЕРОВА", "date": "2019.07.11", "title": "Министър Владислав Горанов: Надявам се скоро КФН да предложи работещ вариант на системата „бонус-малус“"}
{"url": "http://www.focus-news.net/news/2019/07/11/2679379/aktsenti-v-sutreshniya-blok-dobro-utro-balgariya-po-radio-fokus-na-12-yuli.html", "text": "Учени от Българската академия на науките (БАН) са разработили рамка на Национална стратегия за развитие на изкуствения интелект, който е предоставен за разглеждане в Министерския съвет. Европейската комисия препоръчва тези стратегии да се вложат в интегриран 10-годишен план за действие. Какъв е потенциалът на България за развитие в тази сфера? Повече ще научим от проф. доц. Галя Ангелова, директор на Института по информационни и комуникационни технологии при БАН.  \r\nПрезидентът насрочи провеждането на местните избори за 27 октомври. Кратко лято, между два важни за страната ни вота, очаква политиците в страната, а наесен битката започва наново. Кой в каква изходна позиция се намира и чии вътрешнопартийни проблеми ще рефлектират върху електоралните нагласи? Отговорите търсим с политолога Димитър Аврамов.  \r\nИ още - спортно-туристически комплекс „Сините камъни“ беше открит край Сливен. Повече за него ще ни разкаже кметът Стефан Радев. В минутите след 09.00 часа Венцеслав Илчев от  Радио „Фокус“-Кюстендил  ще ни запознае с летните занимания, които Регионалната библиотека е подготвила.  Тези и още теми - в сутрешния блок   на   от 06.00 до 10.00 часа на 12 юли, с водещ Виктория Месробович - Кувенджиева.", "date": "2019.07.11", "title": "Акценти в сутрешния блок „Добро утро, България“ по Радио „Фокус“ на 12 юли"}
{"url": "http://www.focus-news.net/news/2019/07/11/2679377/api-vremenno-dvizhenieto-po-pat-ii-49-kubrat-kamenovo-se-osashtestvyava-v-edna-lenta-poradi-izteglyane-na-avariral-tezhkotovaren-avtomobil.html", "text": "Временно движението по път II-49 Кубрат – Каменово се осъществява в една лента поради изтегляне на аварирал тежкотоварен автомобил. Това съобщиха от пресцентъра на  Агенция \"Пътна инфраструктура\"  (АПИ). \r\nШофьорите е необходимо да карат с повишено внимание и съобразена скорост, като спазват указаният на „Пътна полиция“.", "date": "2019.07.11", "title": "АПИ: Временно движението по път II-49 Кубрат – Каменово се осъществява в една лента поради изтегляне на аварирал тежкотоварен автомобил"}
{"url": "http://www.focus-news.net/news/2019/07/11/2679380/vratsa-rayonna-prokuratura-oryahovo-e-predala-na-sad-obvinyaem-za-bludstvo-s-trudnopodvizhna-vazrastna-zhena.html", "text": "Районна прокуратура – Оряхово е внесла за разглеждане в съда обвинителен акт срещу М.Б. (на 62 години) за извършено от него престъпление по чл. 150, ал. 1, алт. 1 и алт .3 от Наказателния кодекс. Това съобщиха от  Апелативна прокуратура - София  . \r\nОбвиняемият Б. живее в град Оряхово, като бил в добросъседски отношения с седемдесетгодишна жена, която през м. септември 2017 г. получила исхемичен мозъчен инсулт. Вследствие на заболяването си тя не могла да се придвижва сама и за болната се грижели синът й и домашен асистент.  \r\nОколо 16.00 ч. на 13 декември 2018 г. възрастната жената била сама в дома си и гледала телевизия. Неочаквано в стаята й влязъл съседът й – обвиняемият М.Б., във видимо нетрезво състояние. Той веднага се насочил към леглото й с вулгарни заявления и започнал да извършва блудствени действия без съвкупление с безпомощната жена. Тя се опитала да го отблъсне, но поради заболяването си съпротивата й била неефективна. Насилникът блъснал пострадалата, при което тя паднала по гръб на леглото. В състояние на уплаха тя започнала да вика за помощ, но това не спряло Б.  \r\nПо същото време се прибрала живеещата наблизо сестра на пострадалата, която чула виковете й и се насочила към дома й. При внезапната й поява обвиняемият бързо излязъл. Веднага след това бил подаден сигнал до органите на реда. Вследствие на преживяното възрастната жена се почувствала зле и била транспортирана за оказване на спешна медицинска помощ.  \r\nПострадалата била освидетелствана от лекар, при което били установени отоци в областта на лицето и кръвонасядания на различни места по тялото й.  \r\nРазпитан в хода на досъдебното производство М. Б. не се признава за виновен като дава противоречиви обяснения за случилото се.  \r\nПредстои наказателното производство срещу него да продължи в съда.", "date": "2019.07.11", "title": "Враца: Районна прокуратура – Оряхово е предала на съд обвиняем за блудство с трудноподвижна възрастна жена"}
{"url": "http://www.focus-news.net/news/2019/07/11/2679364/kaloyan-kostadinov-df-zemedelie-pri-kashtite-za-gosti-koito-ne-rabotyat-po-prednaznachenie-lipsvat-dokumenti-kategorizatsiya-za-funktsionirane-i-registri.html", "text": "При къщите за гости, които не работят по предназначение, липсват документи, категоризация за функциониране и регистри. Това каза зам.-изпълнителният директор на ДФ „Земеделие“, който отговаря за прилагане на мерките от Програмата за развитие на селските райони (ПРСР) Калоян Костадинов по време на брифинг по повод представянето на резултатите от проверките на 288 къщи за гости в мониторинговия период, финансирани по Програмата за развитие на селските райони (ПРСР) 2007-2013 г., предаде репортер на  Агенция „Фокус“ . „В рамките на 2 седмици (от 13.06) се извърши обширна проверка на всички 288 къщи за гости, които са в мониторинг. Бяха назначени 113 екипа от цяла България, които за 2 седмици обходиха абсолютно всички къщи за гости. Всички договори, които са подписани по мярка 311 и 312 са 1 062 проекта на обща стойност 299 млн. лв“, заяви Калоян Костадинов. Той посочи, че от тях само 746 проекта са със изплатена субсидия на обща стойност 202 млн. лв. „От тези 746 проекта, всички, които бяха останали в мониторинг до края на тази година, има и такива, които приключват през 2020 година, общо 288 бяха  проверени от служителите на ДФ„Земеделие“, подчерта зам.-изпълнителният директор на ДФ „Земеделие“. \r\n„15 от къщите за гости се установи, че не работят по предназначение. При тях липсват документи и категоризация за функциониране на самата къща за гости и регистри. Това са индикаторите, които на нас ни дадоха правото да считаме, че те не работят по предназначение и се използват за лични цели. Тази бройка от 15 къщи ще подлежат на 100% финансова корекция и ДФ „Земеделие“ ще си изиска обратно платените субсидии. За останалите 261 къщи за гости, които са също в мониторинг, в момента се извършва анализ за изпълнението на самите бизнес планове. Те функционират по предназначение, но тук трябва да се изследват, дали покриват заложените изисквания, които са представени при подаването на проекта“, изтъкна Костадинов. \r\nПо думите му през тези 2 седмици е имало и моменти, в които не са осигурявали достъп до обектите самите бенефициенти, а други са осигурявали достъп, но са нямали необходимите документи. „За тях в законно установения срок им беше изискано да се представят допълнително документи. Анализът показва, че от 288 проверени къщи за гости, които са в мониторинг, едва 5,2% не функционират по предназначение“, каза още той. \r\n„15 от къщите за гости, които са установени при неизпълнение на проекта и работят не по предназначение, 4 от тях са в София област, 2 са в област Благоевград, 2 са в Пазарджик, в област Варна, Добрич, Видин, Шумен, Ловеч, Пловдив и Разград има по 1 къща за гости“, посочи още зам.-изпълнителният директор. \r\nИрина ИВАНОВА", "date": "2019.07.11", "title": "Калоян Костадинов, ДФ „Земеделие“: При къщите за гости, които не работят по предназначение, липсват документи, категоризация за функциониране и регистри"}
{"url": "http://www.focus-news.net/news/2019/07/11/2679381/veliko-tarnovo-startira-obuchenie-na-bezrabotni-litsa-po-proekt-krasiva-balgariya.html", "text": "В началото на настоящата седмица стартира курс за придобиване на професионална квалификация по професията „Строител“, специалност „Бояджийски работи“, на регистрирани в дирекция „Бюро по труда“-Велико Търново безработни лица. Това съобщиха от пресцентъра на  Общината . Обучението е финансирано по проект „Красива България“ и е част от реализацията на дейности по проект „Вътрешно преустройство на съществуваща сграда на Домашен социален патронаж – град Дебелец,“, който Община Велико Търново изпълнява в рамките на Мярка М02 - „Подобряване на социалната инфраструктура“. \r\nКурсът е с продължителност от 300 учебни часа (41 работни дни). За всеки присъствен ден обучаемите лица ще получават стипендия в размер на 8 лв. В рамките на обучението курсистите ще придобият теоретични познания и ще усвоят практически умения в областта на строителството и по-специално – в сферата на бояджийските работи, като акцентът е върху практическите занимания. Съгласно учебната програма над 70% от занятията (212 учебни часа) са с практическа насоченост. Всеки, който успешно премине обучението, ще получи документ за придобита професионална квалификация.  \r\nВ обучението са включени 13 безработни лица, подбрани и насочени за участие в курса дирекция „Бюро по труда“. Четирима от обучаемите са потребители на социална услуга от резидентен тип, предоставяна от Община Велико Търново. Дванадесет от хората са от Велико Търново, а един курсист е от село Леденик.  \r\nПрофесионалното обучение ще бъде проведено от Център за професионално обучение към „ИКоМс“ ЕООД, като за целта е ангажиран висококвалифициран преподавателски състав и е осигурена подходящо оборудвана материална база.", "date": "2019.07.11", "title": "Велико Търново: Стартира обучение на безработни лица по проект „Красива България“"}
{"url": "http://www.focus-news.net/news/2019/07/11/2679376/valeri-simeonov-kam-volen-siderov-predlagam-provezhdaneto-na-politicheski-savet-na-redovnoto-zasedanie-na-pg-na-obedineni-patrioti-na-16-yuli.html", "text": "Председателят на НФСБ Валери Симеонов е изпратил писмо в отговор на поканата на Волен Сидеров за участие в Политически съвет на 12 юли, съобщиха от  пресцентъра на НФСБ . \"Във връзка с отправената към мен покана, за участие в Политически съвет на 12 юли 2019 г., искам да Ви уведомя, че на 12 и 13 юли 2019 г. съм в предварително организирана служебна командировка извън страната. От друга страна, категорично не приемам провеждането на Политически съвет, когато и да било с дневен ред, определен невярно и тенденциозно като „обсъждане на НЕЛЕГИТИМНО решение за промяна на ръководството на ПГ \"Обединени патриоти\". Предлагам Ви да обсъдим евентуалното провеждане на Политически съвет на редовното заседание на ПГ \"Обединени патриоти\" на 16 юли 2019 г., вторник, от 17.00 часа в ст. 12 на НС на пл. „Народно събрание\" № 2\", заявява Симеонов в писмото си.", "date": "2019.07.11", "title": "Валери Симеонов към Волен Сидеров: Предлагам провеждането на Политически съвет на редовното заседание на ПГ на \"Обединени патриоти\" на 16 юли"}
{"url": "http://www.focus-news.net/news/2019/07/11/2679383/ministar-neno-dimov-kragovata-ikonomika-e-sred-osnovnite-instrumenti-za-namalyavane-na-parnikovite-gazove.html", "text": "Министърът на околната среда и водите Нено Димов взе участие в провеждащата се в Хелзинки Неформална среща на министрите по околна среда и климат на Европейския съюз (ЕС). Това съобщиха от пресцентъра на  министерството . Дискусиите са съсредоточени върху три особено актуални и взаимосвързани теми - изменение на климата, кръгова икономика и опазване на биологичното разнообразие. \r\nАкцентът на обсъжданията в рамките на първия ден от срещата бе поставен на въпросите, свързани с изменението на климата и запазването на биологичното разнообразие. В изказването си министър Димов подчерта важността на прилагането на практика на целите за изменението на климата. „Успехът на този процес е свързан с подкрепата на обществото и в този смисъл той трябва да отчита интересите на хората, както и да запази конкурентността на икономиката. Справедливият преход, създаването на достойни и качествени работни места, осигуряването на икономически растеж и запазване на конкурентоспособността са от ключово значение за преминаване към нисковъглеродно и устойчиво на климата развитие“, посочи министър Димов. \r\nПо думите му постигането на климатична неутралност означава съществени промени във всички сфери на нашия живот. „България счита, че Кръговата икономика е един от основните инструменти за намаляване на емисиите на парниковите газове, който ще донесе едновременно както екологични, така и икономически и социални ползи. За нас е важно въвеждането на максимално обективни индикатори и развитие на Мониторинговата рамка за кръгова икономика. Още със Заключенията на Съвета от юни 2018 г. в рамките на Българското председателство призовахме Европейската комисия да продължи да работи по разширяване на индикаторите, с които се отчита напредъкът към кръгова икономика. Разглеждаме това като удачен и практически ориентиран подход за отчитане на резултатите и за поставяне на следващи приоритети в политиките и законодателството“, каза още министър Нено Димов. \r\n„Необходимо е да се наблегне на засилен диалог и тясно сътрудничество с индустрията и с научните среди и да се поставя по-голям акцент върху по-технически актове, например стандарти за качество, съществени изисквания към продуктите и други, които да стимулират пазара и да създават предпоставки за изграждане на доверие на производителите в рециклируемите суровини. Доверието в рециклирането трябва да бъде основна цел, тъй като когато чрез политиките на ЕС то бъде постигнато, индустрията ще генерира търсене, а оттам това ще развие пазара и в ценово отношение и ще допринесе за конкурентоспособността на икономиките на Съюза“, подчерта министър Димов.", "date": "2019.07.11", "title": "Министър Нено Димов: Кръговата икономика е сред основните инструменти за намаляване на парниковите газове"}
{"url": "http://www.focus-news.net/news/2019/07/11/2679386/ministar-petya-avramova-4-517-612-elektronni-vinetki-sa-prodadeni-do-8-yuli.html", "text": "До 8 юли 2019 г. са продадени 4 517 612 електронни винетки, а само за периода от 20 април дотогава – 1 630 029 електронни винетки. Това информира министърът на регионалното развитие и благоустройството Петя Аврамова по време на изслушване в парламентарната Комисия по регионална политика, благоустройство и местно самоуправление за напредъка по въвеждане на електронната система за таксуване и подчерта, че тя функционира устойчиво, съобщиха от пресцентъра на  министерството .  \r\nМинистърът обяви още, че приходите от електронни винетки са 257 826 706 лв., като от 20 април до 8 юли те са над 75 млн. лв. Тя отчете, през този период се запазва тенденцията 80% от постъпленията да са от таксуване на превозни средства до 3,3 т., 5% - от превозни средства от 3,5 т. до 12 т., и 15% от превозни средства над 12 т. Очаква се приходите от електронни винетки до края на годината да бъдат не по-малко от 400 млн. лв., информира Аврамова.  \r\nОт старта на електронната винетка чрез Агенция „Социално подпомагане“ е предоставено право на ползване на републиканската пътна мрежа на 214 771 автомобила на правоимащи лица.  \r\nРегионалният министър отчете, че жалбите за двойно плащане и неиздадена електронна винетка са намалели, като след 20 март 2019 г. те са едва 29.  \r\nС увеличаването на състава на отдел „Контрол и правоприлагане“ от 441 на 567 служители се създадоха условия за посрещане на интензивния летен трафик с разширен 12-часов прозорец на работа на мобилни екипи, информира Аврамова.  \r\nНазначените служители са обучени от изпълнителя на системата за работа с монтираните в автомобилите съоръжения, а „Пътна полиция“ е провела 2 обучения за безопасност при спиране на водачи на пътя, съобщи министърът.  \r\nОт 20 април са извършени 436 226 проверки, като те са със 157 % повече спрямо направените от старта на системата до тогава. 5,9 % от всички проверени са с установени нарушения. 17% от всички нарушения са на пътни превозни средства, управлявани от чужденци, а 90 % от нарушителите са се възползвали от правото си да платят компенсаторни такси.  \r\nОт въведената нова контролна схема приходите от доброволно платени компенсаторни такси за установени нарушения са в размер на около 20 хил. лв. дневно. Общо към момента те са 2 043 334 лв.  \r\nДиректорът на Национално тол управление Олег Асенов съобщи, че във връзка с изпълнение на контролни дейности са оборудвани 60 специализирани работни места за служители на Агенция „Митници“, разположени на изходите на гранични-контролно пропускателни пунктове на страната.  \r\nВ отговор на въпрос регионалният министър информира, че са издадени разрешения за строеж за общо 218 контролни единици, като първото е от 4 февруари т.г., а последното – от 10 юли. Към днешна дата са монтирани 77 нови стационарни камери, изградени и монтирани са фундаменти за 18 рамки и изцяло оборудвани са други 5. Към 16 август системата ще бъде готова технически и ще има достатъчно рамки за контрол по РПМ, заяви тя.  \r\nЗаместник-министър Николай Нанков информира депутатите за проведеното заседание на Обществения консултативен съвет по въвеждане на тол системата и допълни, че разговорите с превозвачите по отношение обхвата на пътищата, за които ще се плаща тол такса, и тарифите продължават.  \r\nМинистър Аврамова отбеляза, че въвеждането на системата е реформа в пътния сектор и като краен резултат се очаква повишение на приходите за изграждане на пътища, като според предложения по-мек вариант на тарифа се предвижда постъпленията от тол такси да са около 550 – 650 млн. лв. годишно.", "date": "2019.07.11", "title": "Министър Петя Аврамова: 4 517 612 електронни винетки са продадени до 8 юли"}
{"url": "http://www.focus-news.net/news/2019/07/11/2679387/detski-leten-praznik-pod-naslov-naslednitsite-na-chudomir-se-provede-v-literaturno-hudozhestven-muzey-chudomir-v-kazanlak.html", "text": "Детски летен празник под наслов „Наследниците на Чудомир” се проведе в Литературно-художествен музей „Чудомир” в Казанлък, предаде кореспондент на  Радио „Фокус” . Децата имаха възможност да се запознаят с книжката „Спасителите на тъмната луна”, чийто автор е Томас Виргили, а художник-илюстратор - Георги Гечев, и двамата наследници на Чудомир. Творбата на 11-годишния писател бе представена с помощта на актьорите Георги Атанасов и Десислава Вулева. \r\nТомас Виргили е роден Рим. Обича да рисува, да пише, има творчески умения – прави репродукции на картини на Чудомир, различни сувенири от подръчни материали. Той създава собствени детски театрални постановки, като сам си изработва куклите. \r\nТомас обича България, учи с любов български език. Когато е в България и в Казанлък той е чест гост на Литературно-художествен музей „Чудомир\". \r\nХудожникът Георги Гечев е роден в Казанлък. Той и правнук на учителя и общественик Георги Чорбаджийски, брат на писателя Димитър Чорбаджийски - Чудомир. \r\nПрез ученическите си години Георги се увлича по комикси, фантастика, анимация и кино. Следва в Художествената академия и след това учи в Колеж по дигитални изкуства в Торонто. Специализира филмов монтаж и снима късометражни филми. \r\nНа лятното празненство ще бъде представена и изложбата на детски рисунки „Да оцветим прочетеното”.  \r\nДиректорът на музея Добрина Матова поясни, че този детски празник екипът на културния институт свързва и с 40-ата си годишнина, която отбелязва през 2019 година Литературно-художествен музей „Чудомир. \r\nИдеята на организаторите е всяко лято децата на Казанлък чрез този празник да имат възможност да изявят своите творчески възможности, като началото е поставено с наследниците на Чудомир. „Публиките трябва да се възпитават. Така е и в музея. Хора, които ще искат да идват тук, още от най – ранна детска възраст трябва да свързват музей „Чудомир” с възможности за изява на способностите им, да знаят, че могат да научат нещо ново и интересно, да знаят, че това е мястото, което е отворено за тях, защото музейната институция е един жив организъм, който постоянно се развива и е в тяхна полза”, подчерта Добрина Матова. \r\nСлавяна ГАЙДАРОВА", "date": "2019.07.11", "title": "Детски летен празник под наслов „Наследниците на Чудомир” се проведе в Литературно-художествен музей „Чудомир” в Казанлък"}
{"url": "http://www.focus-news.net/news/2019/07/11/2679384/the-wall-street-journal-frantsiya-vavede-danak-varhu-golemite-internet-kompanii-vapreki-amerikanskoto-nedovolstvo.html", "text": "Сенатът на Франция гласува за одобрението на новия данък, първият в поредица от предлаганите национални данъци върху цифровите услуги, които се обсъждат в цяла Европа, пише американският вестник  The Wall Street Journal . \r\nГласуването дойде само няколко часа след като американският търговски представител Робърт Лайтизър заяви, че неговата служба ще разследва данъка по същия закон, на който се основава администрацията на Тръмп за търговския си конфликт с Китай. \r\nФренският министър на финансите Бруно Льо Мер отхвърли разследването на САЩ в обръщение към френските сенатори преди гласуването. \r\n„Франция е суверенна държава. Тя взема суверенни решения по данъчните въпроси и ще продължи да взема суверенни решения по данъчните въпроси ”, каза Льо Мер. \"Споровете между съюзниците може и трябва да се решават без прилагане на заплахи.\" \r\nФренско-американският спор породи напрежение, тъй като двете страни участват в нов кръг от многостранни разговори под егидата на Организацията за икономическо сътрудничество и развитие (ОИСР) за това как да се преразгледа системата на корпоративното данъчно облагане в дигиталната ера. \r\nФранция и други европейски страни искат система, която да разпределя повече печалби от Силиконовата долина върху техните територии за данъчно облагане. САЩ искат да избегнат разнородни едностранни данъци и да се противопоставят на мерки, насочени по-специално към цифровите компании. \r\nБруно льо Мер отново потвърди обещанието си, че Франция ще отмени новия данък, след като бъде постигнато „надеждно споразумение“ в ОИСР, и заяви, че предложението на Франция трябва да даде на САЩ допълнителен стимул за договаряне на такова споразумение. \r\n\"Да ускорим работата на международно равнище\", каза Льо Мер. \"Нека да намерим решение на ниво ОИСР и да работим чрез споразумения, а не чрез заплахи.\" \r\nТехнологичните компании и техните лобисти се противопоставиха на френския данък и изразиха подкрепа за острия отговор на САЩ. \r\n„Амазон“ каза, че приветства администрацията на Тръмп за \"предприемането на решителни действия срещу Франция и за сигнализиране на всички търговски партньори на Америка, че правителството на САЩ няма да се съгласи с данъчната и търговската политика, която дискриминира американския бизнес.\" \r\nИндустриалният съвет за информационни технологии, който представлява „Фейсбук“, „Гугъл“, „Амазон“ и други технологични компании се обедини срещу предложенията за цифрово данъчно облагане във Франция и други страни. Дженифър Макклоски, вицепрезидент на съвета, заяви, че подкрепя разследването, но призова САЩ да продължат „в дух на международно сътрудничество и без да използват мита като средство за защита“. \r\n„Гугъл“ и „Фейсбук“ отказаха да коментират. В миналото компаниите заявиха, че плащат всички данъци, които дължат по настоящите правила, но подкрепят многонационалните усилия за преразглеждане на корпоративната данъчна система. \r\nНовата френска мярка, която има обратна сила от началото на 2019 г., ще приложи 3% данък върху приходите, които компаниите ще получат във Франция от такива дейности, като предприемане на целенасочена реклама или управление на цифровия пазар. Това е необичайно, тъй като ще се прилага за брутните приходи във Франция от определени цифрови дейности, донякъде като данък върху продажбите, вместо да се облагат печалбите на компаниите след разходите. \r\nФренското правителство предложи своя закон през март, след като Европейският съюз не успя да се споразумее за подобна мярка. Няколко други страни следват примера, като твърдят, че технологичните компании плащат твърде малко корпоративен данък съгласно настоящите правила и че временните данъци са необходими до постигането на международно споразумение. \r\nВеликобритания например публикува в четвъртък проектозакон, който ще наложи собствен данък за цифрови услуги през 2020 г., ако дотогава не бъде постигнато международно споразумение, според лице, запознато с въпроса. \r\n\"Бяхме наясно, че силното ни предпочитание е за глобално / ОИСР решение\", заяви говорител на Министерството на финансите на Великобритания. \"Веднъж, след като е налице подходящо глобално решение, вече няма да имаме нужда от наш собствен данък за цифрови услуги.\"  Юлиян Марков", "date": "2019.07.11", "title": "The Wall Street Journal: Франция въведе данък върху големите интернет компании, въпреки американското недоволство"}
{"url": "http://www.focus-news.net/news/2019/07/11/2679369/tatyana-bozhinova-oblastna-epizootichna-komisiya-pleven-predpriemame-merki-po-razporezhdaneto-na-mzhg-i-babh-za-sluchaite-na-afrikanska-chuma-po-svinete.html", "text": "Предприемаме мерки по повод разпореждане на МЗХГ и БАБХ, свързани със случаите на африканска чума по свинете. Това каза за  Радио „Фокус“ Татяна Божинова, председател на областна епизоотична комисия, област Плевен и зам. областен управител, на заседанието на комисията. \"Създаваме екипи за раздаване на брошури за информиране на населението за разпространението на заболяването\", каза Татяна Божинова. По думите й в екипите следва да бъдат включени представители на БАБХ, областна администрация, кметове на населени места, които да обиколят населените места по график, изготвен от ОДБХ. \"Следващата мярка е създаване на организация по дезинфекция на селища от общините Гулянци и Никопол и създаване на организация и подсигуряване на дезинфекция на контролно-пропусквателните пунктове за предотвратяване разпространението на заразата. Насрочваме заседания на областната епизоотична комисия и до края на месеца те ще бъдат на 18 и 25 юли от 15.00 часа и провеждане на ежеседмични общински епизоотични комисии с представители на Българския ветеринарен съюз“, каза още Татяна Божнова. Кметовете на населените места трябва да представят доклади от заседанията на епизоотичните комисии всеки петък до 14.00 часа за сайта на Областна администрация.  \r\nВиолета КРЪСТЕВА", "date": "2019.07.11", "title": "Татяна Божинова, Областна епизоотична комисия-Плевен: Предприемаме мерки по разпореждането на МЗХГ и БАБХ за случаите на африканска чума по свинете"}
{"url": "http://www.focus-news.net/news/2019/07/11/2679389/ministar-petya-avramova-i-kolegata--goran-milevski-shte-vrachat-dogovori-po-programata-za-transgranichno-satrudnichestvo-mezhdu-balgariya-i-severna-makedoniya-na-12-yuli.html", "text": "На церемония в Министерството на регионалното развитие и благоустройството ще бъдат връчени  договори на бенефициенти по втората покана за набиране на проектни предложения по Програмата за трансгранично сътрудничество  Интеррег – ИПП между Република България и Република Северна Македония. Това съобщиха от пресцентъра на  Министерството на регионалното развитие и благоустройството . Събитието ще се състои на 12 юли, от 14.30 часа, в зала „Пресцентър“ .  \r\nДоговорите за изпълнение на одобрените проекти ще бъдат връчени от министъра на регионалното развитие и благоустройството Петя Аврамова, Горан Милевски - министър на местното самоуправление на Република Северна Македония, и заместник-министър Деница Николова.", "date": "2019.07.11", "title": "Министър Петя Аврамова и колегата ѝ Горан Милевски ще връчат договори по програмата за трансгранично сътрудничество между България и Северна Македония на 12 юли"}
{"url": "http://www.focus-news.net/news/2019/07/11/2679388/pregled-na-mezhdunarodnite-novini-do-18-chasa-agentsiya-fokus.html", "text": "Кола-бомба стана причината за смъртта на 13 души в сирийския град Африн, предава  AFP . Експлозията е избухнала в близост до пункт, контролиран от протурски милиции в града, като след загиналите има осем цивилни.  \r\nПо данни на базираната в Лондон Сирийска обсерватория за човешки права, „колата-бомба се е взривила край контролно-пропускателен пункт при входа на града, където автомобилите се събират преди да бъдат проверени“. \r\nТурски военни и подкрепящи ги нередовни части поеха контрола над Африн през март миналата година след двумесечна офанзива по въздух и суша, като преди това градът се контролираше от кюрдски формирования.  \r\n***  Говорителят на гръцкото правителство Стелио Петсас заяви в четвъртък, че ще бъде предложена финансова помощ за трите общини на Халкидическия полуостров, които пострадаха по време на лошото време в сряда, пише  Ekathimerini .  \r\nВ същото време стана ясно, че жертвите на стихията вече са седем души, след като властите открива тялото на мъж. Предстои да стане ясно дали то принадлежи на безследно изчезналия в сряда 62-годишен мъж.  \r\n***  Френския сенат одобри закона за таксуване на големите интернет компании в размер на 3% от техния доход, като това засяга имена като „Гугъл“, „Фейсбук“, „Амазон“ и „Ейпъл“, съобщава  Deutsche Welle .  \r\nПроектозаконът, който бе одобрен и от двете камари на парламента, носи името GAFA, като акронимът е образуван от първата буква на всяка от четирите големи американски комапнии, което поради търкания с Вашингтон. Законът засяга общо около 30 комапнии, сред които китайски, германски, испански, британски и др. Проектът е насочен срещу компании, които използват лични данни за да създават и плащат реклами.  \r\nСпоред изчисленията на Франция, таксите ще вкарат допълнително 500 милиона евро в бюджета на страната годишно, като се очаква сумата да се покачва с времето.  \r\nРешението породи недоволството на САЩ, тъй като четирите най-тежко засегнати компании са американски. Според Вашингтон, Париж „нечестно“ избутва назад американските фирми. Президентът Доналд Тръмп нареди да се започне проучване на случая, което може да доведе до налагане на тарифи или други ограничения спрямо Франция.  \r\nФренските депутати са първите народните представители от голяма държава, които приемат такава такса. \r\n*** Един човек е загинал при пожара, който избухна в близост до ТЕЦ в Митищи в Подмосковието, други 13 са ранени, съобщиха медицинските власти, цитирани от  TACC . \r\n„Един човек е загинал, 12 души са били лекувани амбулаторно,а един пострадал  е бил хоспитализиран”, каза говорител на Центъра по медицина на катастрофите. \r\nСпоред него тялото на починалия е открито по време на гасенето на пожара. \r\nВ четвъртък сутрин в с. Челобитево на Митишкия градски окръг, в близост до ТЕЦ \"Северная\", се запали газокомпресорна станция под високо налягане, газопровод, технически помещения и административна сграда. Два хеликоптера и два пожарни влака бяха включени в гасенето на пожара. Общо 157 души се бориха с огъня. В момента пожарът е ликвидиран. \r\n*** Ангела Меркел седна по време на изпълнението  националните химни на официална церемония в четвъртък по време на посрещането на датския премиер Мете Фредериксен, като германският канцлер очевидно се опитва да предотврати повторение на неконтролируемо треперене чрез рядка промяна на протокола, предава  AFP . \r\nСлед като поздрави новия министър-председател на Дания Метте Фредериксен пред сградата на канцлерството, усмихната Меркел я заведе до подиум, където двете заеха местата си. \r\nТози необичаен ход дойде ден след подобна церемония, когато германският канцлер бе забелязан да трепери отново за трети път. \r\nМалко повече от час по-късно тя присъства на пресконференция, както беше планирано, и заяви пред журналисти, че здравето й не е причина за безпокойство. \r\nТя обясни, че тя все още е във фаза на „изясняване“ на състоянието си, но че „има напредък“. \r\n\"Ще трябва да живея с това за известно време\", добави Меркел, която следващата седмица навършва 65 години. \r\n\"Точно както е дошло, така един ден ще изчезне\", каза тя. \r\n*** Прекършени дървета, повредени коли и ремаркета, засегнати покриви на къщи и спомагателни обекти, унищожени овощни градини и земеделски насаждения, счупени електрически стълбове са само част от картината в Долна Преспа след снощната буря, която за по-малко от половин час е опустошила региона, информира македонският телевизионен  “Канал 5“ . \r\nСилни дъждове, ветрове и градушка удариха селата, които се намират в близост до граничния пункт \"Маркова нога“, като пътищата към някои от тях са тежко повредени. \r\nСпоред първоначалните оценки са причинени големи материални щети, но за щастие няма човешки жертви или пострадали. В този район овошките са претърпели щети от почти 100%, а щетите върху имуществото предстои да се оценяват. Близо 20 часа след бурята, Община Ресен все още няма електричество поради повреда на електрическите стълбове. \r\nТежката буря, последвана от дъжд и силен вятър миналата нощ обхванаха и Охридския регион, особено туристическите селища и къмпинга \"Свети Наум\", където хората казаха, че са преживели  истинско \"цунами\". \r\nПовредени са множество от караваните в къмпинга „Свети Наум“ има счупени дървета и повредени автомобили, но също за щастие няма пострадали хора. \r\n*** Косовската полиция е арестувала  двама души, заподозрени в \"шпионаж\", информира сръбският информационен портал от Северно Косово  KoSSev . \r\nДвамата заподозрени са били арестувани в сутрешните часове на ГКПП „Бяла Земя“. Арестуваните са сръбски граждани, съобщи косовската полиция. \r\nТе са задържани, като не са  предоставени други подробности. \r\n*** Бойко Борисов все още не се е извинил заради използването на определението „северномакедонски“, коментира македонският телевизионен  “Канал 5“ . \r\nГоворейки за Гоце Делчев в изявление пред българските медии, Борисов нарече Пендаровски „севрномакедонски“ президент, припомня телевизионният канал. \r\nЗаев и Борисов се срещнаха миналата седмица на срещата на върха за Западните Балкани в Познан, където обсъдиха споразумението за добросъседски отношения.Премиерът покани Борисов да се поклони на паметника на Гоце Делчев на 1 август в рамките на отбелязването на двегодишнината от подписването на споразумението с България. \r\nВчера Заев заяви, че Борисов е направил  непреднамерена грешка в Сараево, но че неговото изявление е в противоречие с Преспанския договор, който гарантира македонската идентичност. \r\nЗа нотата, която обеща да изпрати Заев, писаха и медии в България, но няма по-нататъшно обяснение, реакция или извинение от Борисов, след като българският премиер вече изрази несъгласие със сръбския министър Ивица Дачич за недоразуменията за Косово и поиска лично извинение, коментира „Канал 5“. \r\nБорисов обаче в своя профил в социалната мрежа „Фейсбук“  след среща с Пендаровски в Сараево написа, че е говорил с президента на Северна Македония. \r\nВ ръководството, издадено от Министерството на външните работи, се посочва, че според споразумението на Преспа, като прилагателно, се използва македонски, а не северно-македонски, когато се говори за езика, нацията и културата.", "date": "2019.07.11", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/07/11/2679390/sliven-suhi-i-normalno-prohodimi-sa-patishtata-v-oblastta-trafikat-e-intenziven-no-nyama-zadrastvaniya.html", "text": "Сухи и нормално проходими са пътищата в Сливенска област, съобщиха от  Областното пътно управление . Трафикът е интензивен, но няма задръствания.  \r\nЗатворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от село Садово до село Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка село Чубра – село Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двете ограничения е удължен до края на август.", "date": "2019.07.11", "title": "Сливен: Сухи и нормално проходими са пътищата в областта, трафикът е интензивен, но няма задръствания"}
{"url": "http://www.focus-news.net/news/2019/07/11/2679392/predstoyashti-mezhdunarodni-sabitiya-za-12-yuli-agentsiya-fokus.html", "text": "***  Протест срещу консумацията на кучешко месо \r\n***  Събиране на оръжията, забранени след нападенията срещу джамии \r\n***  Интервю по ВВС с двамата претенденти за лидерския пост в Консервативната партия \r\n***  Конгрес на опозиционната „Гражданска платформа“ \r\n***  Пускане в експлоатация на нова френска атомна подводница \r\n***  Парад на протестантския орден на Оранжистите \r\n***  Протест срещу имигрантските центрове за задържане \r\n***  Среща на Западноафриканския икономически и монетарен съюз", "date": "2019.07.11", "title": "Предстоящи международни събития за 12 юли (Агенция \"Фокус\")"}
{"url": "http://www.focus-news.net/news/2019/07/11/2679393/blagoevgrad-katastrofa-e-stanala-v-noviya-uchastak-na-avtomagistrala-struma-v-rayona-na-razkopkite-po-nepotvardena-informatsiya-trima-dushi-sa-postradali.html", "text": "Катастрофа е станала в новия участък на автомагистрала „Струма“ в района на разкопките. Това съобщи за  Радио „Фокус“-Фокус  дежурният служител от Областно пътно управление-Благоевград. Катастрофиралият автомобил е извън пътното платно и не пречи на движението. \r\nПо непотвърдена информация трима души, пътуващи в автомобила, са пострадали и са в болницата в Благоевград. \r\nНатали СТЕФАНОВА", "date": "2019.07.11", "title": "Благоевград: Катастрофа е станала в новия участък на автомагистрала „Струма“ в района на разкопките, по непотвърдена информация трима души са пострадали"}
{"url": "http://www.focus-news.net/news/2019/07/11/2679391/varna-mototsikletist-e-postradal-pri-intsident-na-krastovishteto-mezhdu-bul-tsar-osvoboditel-i-ul-d-r-petar-dertliev.html", "text": "Мотоциклетист е пострадал при инцидент на кръстовището между бул. „Цар Освободител“ и ул. „Д-р Петър Дертлиев“ във Варна. Това съобщиха за  Радио „Фокус“-Варна  от сектор „Пътна полиция“ към ОДМВР-Варна. Към мястото пътува полицейски екип. Според първоначалната информация водачът на превозното средство е блъснат от лек автомобил, управляван от жена. Няма информация за тежко пострадали.  \r\nОбщо 3 пътнотранспортни произшествия са обслужили екипите на „Пътна полиция“ от началото на деня. При останалите инциденти са констатирани само материални щети и няма пострадали граждани. \r\nБояна АТАНАСОВА", "date": "2019.07.11", "title": "Варна: Мотоциклетист е пострадал при инцидент на кръстовището между бул. „Цар Освободител“ и ул. „Д-р Петър Дертлиев“"}
{"url": "http://www.focus-news.net/news/2019/07/11/2679394/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на пункта на границата със Северна Македоноя. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Не са наложени ограничения за движението на автомобилите. \r\nВенцеслав ИЛЧЕВ", "date": "2019.07.11", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/07/11/2679385/zhivko-zhivkov-df-zemedelie-nyama-srok-v-koyto-tryabva-da-badat-varnati-parite-za-kashtite-za-gosti-pri-koito-sa-ustanoveni-nerednosti.html", "text": "Няма срок, в който трябва да бъдат върнати парите за къщите за гости, при които са установени нередности. Това каза изпълнителният директор на ДФ „Земеделие“ Живко Живков по време на брифинг по повод представянето на резултатите от проверките на 288 къщи за гости в мониторинговия период, финансирани по Програмата за развитие на селските райони (ПРСР) 2007-2013 г., предаде репортер на  Агенция „Фокус“ . „Това е така защото това е отворен процес. След издаването на решение за финансовата корекция от страна на ДФ „Земеделие“, бенефициентът, който е получил това подпомагане, има право на обжалване НАП“, посочи Живко Живков. „Ако бенефициентът няма пари и съдът постанови, се предава за събиране на НАП. От там нататък се процедира по общия ред за имуществото“, каза още той. \r\nИрина ИВАНОВА", "date": "2019.07.11", "title": "Живко Живков, ДФ „Земеделие“: Няма срок, в който трябва да бъдат върнати парите за къщите за гости, при които са установени нередности"}
{"url": "http://www.focus-news.net/news/2019/07/11/2679378/ministar-desislava-taneva-3-ma-kmetove-na-obshtini-koito-se-svarzvat-s-kashti-za-gosti-sa-bili-proveryavani-za-narusheniya-no-takiva-ne-sa-ustanoveni.html", "text": "3-ма кметове на общини, които се свързват с къщи за гости, са били проверявани за нарушения, но такива не са установени. Това каза министърът на земеделието, храните и горите Десислава Танева по време на брифинг по повод представянето на резултатите от проверките на 288 къщи за гости в мониторинговия период, финансирани по Програмата за развитие на селските райони (ПРСР) 2007-2013 г., предаде репортер на  Агенция „Фокус“ . „ДФ \"Земеделие“ първо проверява проектите и изпълнението им по отношение на декларациите, за конфликт на интереси и проверките на къщи за гости, свързани с кметове, са други органите, които проверяват това. По документите, които ДФ \"Земеделие“ установява, такива къщи за гости са свързана само с 3-ма кметове на общини от всички проверявани. Името на кмета на община Долна Баня се свързва с къща за гости, която функционира, като такава. Тя не е негова, а на негова снаха. Тя си функционира по всички показатели, като къща за гости“, заяви Десислава Танева. Тя посочи, че тази къща е сред проверените и тя е в мониторинг. „Кметът на община Луковит също се свързва с къща за гости и тя си работи като такава.  И тя е била обект на проверка. Третата, която се свърза с кмет е на този на село Борино“, каза Танева.  \r\n„Другите къщи се свързват само медийно с кметове и не искам да влизам в детайл, защото може да се окаже, че не е така. По медийни публикации се свързваше името на кмета на община Велинград, но той няма установена собственост или на негови роднини, които са бенефициент по програмата за къщи за гости“, посочи министърът. Тя подчерта, че се е оказало, че къщата е на негов приятел, който е местен бизнесмен. „Така се артикулира в медийното пространство. Той си е бенефициент по програмата. Там, проверката на място, установи данни, че тази  къщата не функционира, като къща за гости и тя е в тези 15 къщи, на които във връзка с проверката ще бъде изискана субсидията. За други кметове поне аз нямам такава информация“, посочи още тя.  \r\nИрина ИВАНОВА", "date": "2019.07.11", "title": "Министър Десислава Танева: 3-ма кметове на общини, които се свързват с къщи за гости, са били проверявани за нарушения, но такива не са установени"}
{"url": "http://www.focus-news.net/news/2019/07/11/2679395/gabriela-mitkova-ruo-silistra-7-ot-podalite-zayavleniya-za-priem-sled-7-klas-v-oblastta-ne-sa-prieti-na-parvo-klasirane.html", "text": "77 от подалите заявления за прием след 7 клас в област Силистра не са приети на първо класиране. Това каза за  Радио „Фокус“ – Шумен  Габриела Миткова, началник на Регионално управление на образованието (РУО) – Силистра. „В излезлите днес резултати от първото класиране за прием в гимназиите в област Силистра фигурират 713 класирани ученици, като 28 от тях са от друга област, но са подали заявления за нашите училища“, заяви Габриела Миткова. Тя уточни, че още преди класирането за директно записване са били насочени 27 ученици – със специални образователни потребности и хронични заболявания. Така общо около 740 ученици вече са намерили място в обявените 36 паралелки в областта.  \r\n„На първо класиране няма да се закриват паралелки, в момента тези ученици са разпределени според посочените им желания и успех, във всички паралелки от утвърдения държавен план-прием за 2019/2020 година“, посочи Габриела Миткова. 12, 15 и 16 юли са датите за записване на учениците от първото класиране. Класираните по първо желание трябва да се запишат, иначе губят своето място. „Класираните по второ и трето желание, а това е много малък процент, едва 7% от учениците са приети по второ желание, могат да заявят желание за участие във второ класиране. Правят го в училището, където в момента са приети. Така мястото им от първия етап се пази, но може и да се придвижат към по-желано място, ако се освободи. Ученик, който не се запише или не подаде заявление за второ класиране, губи мястото си от първото класиране. Неприетите ученици участват във втория етап, без да подават заявления“, обясни Габриела Миткова.  \r\nДо 18 юли ще се обявят списъците с приетите на втори етап. „Тогава тези, които са участвали в него ще разберат дали остават на същото място или са се придвижили към по-желано, а неприетите ще разберат дали са приети или продължават да са неприети“, каза Габриела Миткова. На 24 и на 25 юли ще се подават документи в  РУО – Силистра за участие в трети етап на класирането за останалите свободни места. „Това вече са напълно нови заявления, в които учениците посочват само свободните към този момент места. Ние ще обявим къде и в кои паралелки има такива и учениците, които на трети етап пожелават да кандидастват, ще могат да го направят само за свободните места към този момент. Могат да кандидатстват неприетите ученици, има и 70 ученици, които все още не са подали заявления. Някои от тях имат поправителни изпити, други имат някакви други причини, но  те също вече могат да се явяват на третото класиране и да кандидатстват за наличните към него момент свободни места“, обясни Габриела Миткова. Списъците на приетите и неприетите ученици от третия етап на класиране ще бъдат оповестени на 29 юли. \r\nИвелина ИВАНОВА", "date": "2019.07.11", "title": "Габриела Миткова, РУО – Силистра: 7 от подалите заявления за прием след 7 клас в областта не са приети на първо класиране"}
{"url": "http://www.focus-news.net/news/2019/07/11/2679396/burgas-obshtina-pomorie-veche-razpolaga-s-ploshtadka-za-razdelno-sabrani-i-edrogabaritni-otpadatsi-ot-bita.html", "text": "Община Поморие съобщава на всички граждани, че в изпълнение на изискванията на чл.19, ал.3, т.11 от Закона за управление на отпадъците в поземлен имот с идентификатор 57491.505.5 по КККР на гр. Поморие (гр. Поморие, Промишлена зона, ул. „Странджа“ № 5) е обособена общинска площадка за безвъзмездно предаване на разделно събрани отпадъци от домакинствата, в т.ч. едрогабаритни и опасни отпадъци от бита. Това съобщиха от пресцентъра на  Община Поморие . Отпадъците, които следва да се събират на площадката, ще бъдат такива, които се образуват в домакинствата и са извън обхвата на наредбите за различните масово разпространени отпадъци. Такива са ежедневно генерирани в битовата дейност на хората и към настоящия момент са част от общия поток смесени битови отпадъци. Община Поморие разполага с Разрешение № 02-ДО-514-00 от 04.12.2018 г. на директора на Регионална инспекция по околната среда и водите (РИОСВ)-Бургас за извършване на дейности с отпадъци на площадката в гр. Поморие, Промишлена зона, ул. „Странджа“ № 5. \r\nНа площадката ще се приемат разделно събрани отпадъци от домакинствата в т.ч. негодни за употреба батерии и акумулатори, излязло от употреба електрическо и електронно оборудване, едрогабаритни и опасни отпадъци от бита. Отпадъците ще се съхраняват на площадката до предаването им въз основа на договор с лица притежаващи разрешителни документи по чл.35 от Закона за управление на отпадъците. Площадката разполага с електронна везна за осъществяване на входящ контрол и претегляне на постъпващите отпадъци, складова зона за съхранение на отпадъците, място за престой на автомобили. Осигурено е пространство за разтоварване на постъпващите отпадъци. Пред отделните функционални зони са поставени табели с информация за разрешените за приемане отпадъци. За съхранението на отпадъците са осигурени специализирани контейнери с необходимия обем, с което се осигурява защита на околната среда от разпиляване на отпадъци. Гражданите могат да предават своите отпадъци всеки работен ден от 8.30 ч. до 12.30 ч. и от 13.00 ч. до 17.00 ч. За информация: отдел УТООС, тел: 059625910, 0882420091 – Николай Каприев, 0885702062 – Венелина Тодорова.", "date": "2019.07.11", "title": "Бургас: Община Поморие вече разполага с площадка за разделно събрани и едрогабаритни отпадъци от бита"}
{"url": "http://www.focus-news.net/news/2019/07/11/2679397/afp-liderite-na-dvete-obshtnosti-v-kipar-otkriha-obshta-mobilna-mrezha.html", "text": "Лидерите на двете общности в Кипър, които не са провеждали мирни преговори в продължение на две години откриха първата интегрирана мобилна телефонна мрежа на разделения остров, предава  AFP . \r\nТози ход позволява на жителите на международно признатия юг и непризнатата отцепила се Tурска Република Северен Кипър да използват мобилните си телефони от двете страни на средиземноморския остров. \r\nПреминаването през контролираната от ООН буферна зона, пресичаща Кипър, е разрешено от 2003 г. насам. \r\nОсигуряването на възможност за използване на мобилни телефони в рамките на целия остров се възприема като ключова мярка за изграждане на доверие, подкрепяна от ООН, но също така отлагана няколко години. \r\nСтъпката бе предприета \"с цел подобряване на комуникацията между общностите и сближаването на всички кипърци\", каза съвместното изявление на лидера на кипърските гърци Никос Анастасиадис и лидера на кипърските турци Мустафа Акинчъ. \r\nРъководителят на мироопазващите сили на ООН в Кипър, Елизабет Спехар, спомогна за  първия разговор между лидерите и потвърди, че \"споразумението сега е на живо и работи\".  Юлиян Марков", "date": "2019.07.11", "title": "АFP: Лидерите на двете общности в Кипър откриха обща мобилна мрежа"}
{"url": "http://www.focus-news.net/news/2019/07/11/2679399/smolyan-povishena-e-opasnostta-ot-padashti-kamani-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са сухи. През деня са получени няколко сигнала за паднали камъни по пътищата, като своевременно са отстранени. Заради валежите от вчера е повишена опасността от падащи камъни по всички пътища в областта. \r\nДвижението по път ІІІ-197 Граница Пазарджик-Доспат-Борино, в отсечката от км 41+900 (граница с област Пазарджик) до км 70+500 (с.Борино), се извършва с повишено внимание, съобразно въведената временна организация на движение поради извършване на частични ремонтни дейности на асфалтовата настилка. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по път ІIІ-863 Оряховец – Баните – Стояново се осъществява в свободната лента, съобразно въведената временна организация на движение поради машинно полагане на асфалтова смес. Движението по път IІI-864 Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по път ІIІ-866 Смолян – Стойките се осъществява с повишено внимание поради полагане на хоризонтална маркировка. Движението по път ІIІ-867 Мадан – Златоград се извършва с повишено внимание поради косене и рязане на храсти. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона и интензивните валежи през последното денонощие е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.11", "title": "Смолян: Повишена е опасността от падащи камъни по пътищата в областта"}
{"url": "http://www.focus-news.net/news/2019/07/11/2679400/blagoevgrad-s-normalna-intenzivnost-e-trafikat-po-glaven-pat-e-79-i-am-struma-v-uchastaka-oblastta.html", "text": "Необходимо е шофьорите да се движат с повишено внимание на главен път Е-79 между Благоевград и село Стара Кресна от км 360+000 до км 392+500, тъй като в района се извършва косене на трева. Това съобщи за  Радио „Фокус“-Пирин  дежурният служител в Областно пътно управление-Благоевград. Косене на трева и изрязване на храсти се извършва и на второкласен път 19 в участъка Симитли-Разлог от км 2+000 до км 21+400. С нормална интензивност е трафикът по главен път Е-79 и АМ „Струма“ в Благоевградска област. Повишена е опасността от падащи камъни в района на Кресненското дефиле и прохода Предел. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатоварено е движението в областния център. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване има на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Задръствания се образуват на моменти и на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nНатали СТЕФАНОВА", "date": "2019.07.11", "title": "Благоевград: С нормална интензивност е трафикът по главен път Е-79 и АМ „Струма“ в участъка областта"}
{"url": "http://www.focus-news.net/news/2019/07/11/2679401/predstoyashti-sabitiya-v-stranata-za-12-yuli-agentsiya-fokus.html", "text": "*** \r\nОт 09.00 часа започва редовното заседание на Народното събрание. \r\n*** \r\nОт 10.30 часа в зала \"Запад\" на Народното събрание председателят на Комисията по образованието и науката в Народното събрание Милена Дамянова ще награди най-добрата културна институция. \r\n*** \r\nОт 14.30 часа в зала „Пресцентър“ на Министерството на регионалното развитие и благоустройството ще бъдат връчени  договори на бенефициенти по втората покана за набиране на проектни предложения по Програмата за трансгранично сътрудничество  Интеррег – ИПП между Република България и Република Северна Македония. Договорите за изпълнение на одобрените проекти ще бъдат връчени от министъра на регионалното развитие и благоустройството Петя Аврамова, Горан Милевски - министър на местното самоуправление на Република Северна Македония, и заместник-министър Деница Николова. \r\n*** \r\nОт 09.30 часа 6 състав на Специализирания наказателен съд ще гледа делото срещу Атанас А., Красимир Я. и Николай Р., обвинени в образуване и ръководене на организирана престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Мария Т., Полина Т. и др. обвинени в образуване и ръководене на организирана престъпна група.  \r\n*** \r\nОт 10.00 часа 7 състав на Специализирания наказателен съд ще гледа делото срещу Иван П., Сахадат С. и др. обвинени в образуване и ръководене на организирана престъпна група.  \r\n*** \r\nОт 10.00 часа 18 състав на Специализирания наказателен съд ще гледа делото срещу Димитър А. и др. обвинени в подкуп с цел упражняване на влияние.  \r\n*** \r\nОт 10.00 часа в Конферентната зала в Ректората на Софийския университет Кръжокът по конституционно право към Юридическия факултет ще отбележи 28-мата годишнина от приемането на Конституцията на Република България от 1991 г. \r\n*** \r\nОт 10.00 часа в зала 6 на Националния дворец на културата в София (вход А6) Бюрото на Европейския парламент в България организира публична дискусия, посветена на приоритетите за новия мандат на българските евродепутати. \r\n*** \r\nОт 11.00 часа в хотел Рамада ще се проведе заседание на Централния съвет на ДПС. От 13.30 часа е предвиден брифинг на ръководството на ДПС. \r\n*** \r\nОт 11.00 часа в сградата на турското посолството (бул. „Васил Левски“  № 80) Н. Пр. д-р Хасан Улусой, посланик на Република Турция в България, ще даде прес-конференция по повод на „15 юли  - Ден на Демокрацията и Националното единство“, третата годишнина от осуетения опит за преврат, състоял се на 15 юли 2016 в Турция. \r\n*** \r\nОт 11.00 часа в Национален пресклуб на БТА Асоциация за квалификация на автомобилистите в България (АКАБ), Съюз на преподавателите по авто-мото подготовка (СПАМП), Нац. автоинструкторски съюз (НАИС), Българска асоциация на пострадали при катастрофи (БАПК) и Българско обединение на шофьорите (БОШ) ще се проведе пресконференция във връзка с новите програми за обучение на водачи на МПС. \r\n*** \r\nОт 11.00 часа в заседателна зала на Областна администрация,  бул. \"Витоша\" №6, ще се проведе заседание на областния консултативен съвет по животновъдство.  \r\n*** \r\nОт 11.00 часа в зала Максима на УМБАЛ „Св. Екатерина“ проф. д-р Филип Алън Шарп ще изнесе лекция на тема: „РНК интерференцията и нейните медицински приложения“. \r\n*** \r\nОт 12.00 часа в заседателната зала на Областната администрация на бул. „Витоша“ №4 ще се проведе областен консултативен съвет по плодове и зеленчуци. \r\n*** \r\nОт 18.00 часа в Двореца, пл. „Княз Александър І“, ще бъде открита изложбата на Румен Жеков. \r\n*** \r\nОт 18.30 часа Галерия Сердика представя изложбата „Лято 2019“ с автор Ния Пушкарова. \r\n*** \r\nВ Банско ще се проведе второто издание на Национален фестивал за народно творчество „Фолклорна магия“. \r\n*** \r\nОт 10.00 часа ще се проведе информационна среща в Народно читалище \"Никола Й. Вапцаров 1866\" Благоевград  с цел стартиране на собствен бизнес  за  всички  в непенсионна възраст, сдружения, фондации, читалища - всички, които искат да  придобият умения, възможност за финансиране  и индивидуална подкрепа при  реализирането на идеята им. \r\n*** \r\nОт 17.00 часа в конферентната зала на хотел \"Корона\" екипът на Фондация \"Омнибус Циви\" ще проведе съвместна пресконференция с изпълнителния директор на МБАЛ \"Благоевград\" д-р Огнян Митев, по повод стартирането на кампанията \"Здравето - инвестиция в бъдещето\". \r\n*** \r\nОт 10.30 часа в Заседателната зала на Общината ще започне пресконференция с участието на плувеца Цанко Цанков, който ще опита да преплува близо 45 километра в Бургаския залив.  \r\n*** \r\nОт 21.00 часа на остров Света Анастасия концерт ще изнесе Група BANDIERA ROSA. \r\n*** \r\nОт 11.00 часа в Информационен център на ВМС (Бивше военно комендантство) на пл. “Св.св. Кирил и Методий” 7 ще се проведе среща с медиите във връзка с началото на национално военноморско учение „Бриз 2018”. \r\n*** \r\nОт 11.00 часа в Съдебната палата ще се проведе заседание на Апелативния съд във връзка с мярката за неотклонение на румънския гражданин причинил смъртта по непредпазливост на 5-годишно дете на паркинг в Морската градина.  \r\n*** \r\nОт 12.00 часа в Младежкия дом ще се проведат летни занятия „Кибермагьосници“. \r\n*** \r\nОт 17.00 часа в Младежкия дом учениците от ОУ „Найден Геров“ и ОУ „Христо Ботев“ във Варна ще представят пред своите родители тайните на киберпространството, които са усвоили през последните две седмици в рамките на проекта „Кибермагьосници“. \r\n***   \r\nОт 10.30 часа в зала 302 на Община Велико Търново ще се проведе пресконференция на дирекция \"Социални дейности и здравеопазване\" и гостуващи студенти по психология от различни държави.  \r\n***   \r\nОт 20.00 часа в района на Паметнка на Асеневци ще има концерти, част от \"Дикси Джаз Фест\".  \r\n*** \r\nОт 10.00 часа в залата на Търговско-промишлена палата в сградата на НТС ще се проведе заседание на областния консултативен съвет по животновъдство.  \r\n*** \r\nОт 17.00 часа в Градски парк  „Свети Георги“ ще се проведе Концерт на Духов оркестър – Добрич. \r\n*** \r\nОт 10.00 часа на общински плувен комплекс ще се проведе Плажна фиеста за участниците в курса по плуване към Обединен детски комплекс. \r\n*** \r\nОт 12.00 часа пред хижата в Осоговска планина ще бъде раздаден курбан за здраве, с което ще се отбележат 91 години от изграждането на туристическата хижа. \r\n*** \r\nОт 12.00 часа в местността Голеш ще се проведе тристранният международен събор „Краище”. \r\n*** \r\nОт 20.30 часа юли в двора на бившето оздравително училище в лесопарк „Хисарлъка” за осма поредна година Кюстендил ще бъде домакин на международния мотосъбор „Нощни вълци”. \r\n*** \r\nВ 09.00 часа в зала 10 на Окръжния съд ще се проведе заседание по делото срещу началникът на сектор „Охранителна полиция“ в Трето РУ Стоян П., обвинен че е използвал своето служебно положение, за да набави за себе си противозаконна облага – пари на стойност 300 лева.  \r\n*** \r\nВ 10.00 часа в зала 2 на Окръжния съд ще се проведе заседание по делото срещу Йордан С., Марин П., Александър К. и Александър Д., обвинени за въоръжен грабеж в особено големи размери.  \r\n*** \r\nВ 13.30 часа в зала 10 на Окръжния съд ще се проведе заседание по делото срещу Никола Х., обвинен, че като управител на „МЕТИЗИ ДИЛЪР“ ЕООД, е избегнал установяване и плащане на данъчни задължения в особено големи размери – 540 517.99 лв.  \r\n*** \r\nОт 20.00 часа в зала „Борис Христов” гр. Пловдив,  ще бъде проведен концерт „Живият извор”. \r\n*** \r\nОт 09.00 часа в Градския парк до Ронда ще бъде открита Детската полицейска академия. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведе Програма „Играя и се уча“ – групови занимания с деца от 0 до 6 години и техните родители. \r\n*** \r\nОт 21.00 часа на сцена Лапидариум, Регионален исторически музей – Стара Загора, ще се състои Театър под звездите „Нощно слънце“ от Валентин Красногоров. \r\n*** \r\nОт 18.30 часа в НЧ „Напредък- 1869“ ще бъде представена книга за творчеството на Пламен Великов", "date": "2019.07.11", "title": "Предстоящи събития в страната за 12 юли (Агенция „Фокус“)"}
{"url": "http://www.focus-news.net/news/2019/07/11/2679398/d-r-evelina-troshanova-spetsializirana-bolnitsa-za-aktivno-lechenie-po-pnevmo-ftiziatrichni-zabolyavaniya-burgas-hronichna-obstruktivna-belodrobna-bolest-e-badeshtata-bavna-i-tiha-smart.html", "text": "Хронична обструктивна белодробна болест (ХОББ) представлява трайно нарушение на дихателната функция без възможност при изследване да се достигне до нормалната за възрастта и пола стойности. Това е бъдещата бавна и тиха смърт. Това каза пред журналисти д-р Евелина Трошанова, управител на Специализираната болница за активно лечение по пневмо-фтизиатрични заболявания – Бургас, по повод националната информационна кампания „Белодробно здраве във всички политики“, която стартира в Бургас, предаде репортер на  Радио „Фокус“-Бургас .  \r\n„Нелекуваната астма става хронична астма от там става хронична обструкция на белия дроб, а тя е на трето място за смъртност на населението в световен мащаб. ХОББ е болест на възрастното население, тъй като човек, когато остарява, остаряват и бронхитите, еластичните влакна, колагена и абсолютно всичко. Белият дроб става до става степен функционален и не до пълна степен може да изпълнява функциите си“, каза още д-р Трошанова и посочи, че хронична обструктивна белодробна болест обикновено е комбинирана със сърдечна недостатъчност, хипертония, много често има диабет и язви, храносмилателни нарушения от горния тракт.  \r\n„Националната здравна осигурителна каса поема на 100% лечението на тези пациенти – както болнична, така и извънболнична помощ. Покрити са с медикаменти, които се изписват по показания, след като се диагностицира заболяването. Имаме и широко набор от медикаменти, много малка част от тях се доплащат с не повече от 2-3 лв“, заяви управителят на Специализираната болница за активно лечение по пневмо-фтизиатрични заболявания – Бургас. \r\nДеница ДИМИТРОВА", "date": "2019.07.11", "title": "Д-р Евелина Трошанова, Специализирана болница за активно лечение по пневмо-фтизиатрични заболявания – Бургас: Хронична обструктивна белодробна болест е бъдещата бавна и тиха смърт"}
{"url": "http://www.focus-news.net/news/2019/07/11/2679402/burgas-kontsertat-na-strunen-kvartet-bond-nyama-da-se-sastoi.html", "text": "Концертът на струнен квартет \"Bond\", който трябваше да се състои в Летен театър Бургас, няма да се проведе. Това съобщиха от пресцентъра на  Община Бургас . Организаторите на юбилейното турне съобщават, че групата не е пристигнала в България с планираните самолетни полети и промоутърите  не могат да се свържат с мениджмънта на артистите за уточняване на причината. Екипът на организаторите се извинява за причинените неудобства. Летният театър, като домакин на събитието, беше готов за концерта на квартета, но поради независещи от нас обстоятелства, събитието беше отменено, обясниха организаторите. Билетите могат да се върнат на касите, от които са закупени. Тази вечер от 19.00 часа на касата на Летния театър могат да бъдат върнати билетите, закупени от каса \"Часовника\".", "date": "2019.07.11", "title": "Бургас: Концертът на струнен квартет \"Bond\" няма да се състои"}
{"url": "http://www.focus-news.net/news/2019/07/11/2679382/ministar-desislava-taneva-kashtata-za-gosti-na-aleksandar-manolev-ne-funktsionira-kato-takava-i-e-dadena-na-prokuraturata.html", "text": "Къщата за гости на Александър Манолев не функционира като такава и е дадена на прокуратурата. Това каза министърът на земеделието, храните и горите Десислава Танева по време на брифинг по повод представянето на резултатите от проверките на 288 къщи за гости в мониторинговия период, финансирани по Програмата за развитие на селските райони (ПРСР) 2007-2013 г., предаде репортер на  Агенция „Фокус“ . „Аз съм в качеството си на министър и проверките на къщи за гости бяха извършени, на всички, които са в мониторинг и на тези за които беше поискано от представители на медиите. Всичко, което бе поискано от нас бе направено, без значение кой е бенефициента. Проектите, които се свързват с кметовете на общините Долна Баня, Луковит и Борино са от партия ГЕРБ“, заяви Десислава Танева. Тя подчерта, че не желае да политизира проверките. „Те бяха обективни спрямо всички, без значение от политическата сила. Установили сме всички, което ни влиза в правото, всичко останало, както за Велинград, така и за други кметове е само по медийни публикации“, посочи Танева. По думите й проверките са били извършени абсолютно безпристрастно. „Всеки, който е кандидатствал, той е имал някакъв бизнес план и проект и е искал да направи някаква инвестиция, за да осигури доход за себе си и за хората, за които е нает, трябва да може да се защити пред обществото, че е постигнал тези цели. Аз не съм имала притеснение от медии за това“, подчерта министърът.   \r\n„По отношение на всички други публикации, относно бившия заместник-министър на икономиката Александър Манолев, къщата му за гости не функционира, като такава. Това бе установено и с нея се занимава прокуратурата. Това беше установено още от предната проверка“, каза още тя.  \r\nНа брифинга стана ясно, че субсидията за 5-те къщи за гости, които не функционират като такива, е в размер на 4,5 милиона лева и ще бъде изисквана в този размер обратно. \r\nИрина ИВАНОВА", "date": "2019.07.11", "title": "Министър Десислава Танева: Къщата за гости на Александър Манолев не функционира като такава и е дадена на прокуратурата"}
{"url": "http://www.focus-news.net/news/2019/07/11/2679403/veliko-tarnovo-trafikat-v-po-golyamata-chast-ot-oblastta-e-natovaren.html", "text": "Ремонт се извършва по пътя между Полски Тръмбеш и село Обединение в участъка от км 0+000 до км 15+000. Дейностите включват преасфалтиране, реконструкция на банкетите, отводнителните съоръжения и премахване на излишна растителност. Движението се регулира с пътни знаци. Срокът за приключване е 15 юли, съобщиха за  Радио „Фокус“ – Велико Търново  от Областно пътно управление – Велико Търново. Трафикът във Велико Търново и по-голямата част от областта е натоварен. Настилките в града и региона са сухи, а времето – предимно облачно.  \r\nЗатворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. За Прохода на Републиката остава в сила предупреждението за опасност от падащи камъни. В едната лента заради ремонт се осъществява движението по пътя между село Поликраище и Горна Оряховица в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. \r\nИнтензивно е движението в областния град в района на двата пътни възела – Южен и Качица, по булевардите „България“ и „Никола Габровски“, както и в района на Беляковско шосе. Колони от автомобили са се образували и по ул. „Магистрална“ – част от път София – Варна.  \r\nЛуиза ТРАНЧЕВА", "date": "2019.07.11", "title": "Велико Търново: Трафикът в по-голямата част от областта е натоварен"}
{"url": "http://www.focus-news.net/news/2019/07/11/2679404/nezavisimaya-gazeta-evraziyskiyat-vektor-stava-neprivlekatelen-za-stranite-ot-tozi-ikonomicheski-sayuz.html", "text": "Евразийският вектор става непривлекателен за страните от Евразийския икономически съюз (ЕАИС), пише руският вестник  „Независимая газета“ . \r\nКонкуренцията между страните от Евразийския икономически съюз може да доведе до търговски войни. Това становище бе изразено от министъра на индустрията и инфраструктурното развитие на Казахстан Роман Скляр на Глобалната среща на върха за производството и индустриализацията, проведена в Екатеринбург. Експертите смятат, че единственият начин за оцеляването на ЕАЕС е да се премахнат търговските ограничения. \r\nКазахстанският министър изрази мнение, че страните - членки на ЕАЕС не трябва да се конкурират помежду си, а активно да развиват съвместно производство. „Ако е възможно да се произвеждат определени групи стоки заедно, това е най-добре. Една съгласувана индустриална политика трябва да ни доведе до индустриално сътрудничество, ”каза цитираният министър. Отклоняването от тази политика, отхвърлянето на развитието на индустриалното сътрудничество, според него, може да доведе до началото на търговски войни. \"Съюзът и търговските войни са две напълно различни концепции\", каза Скляр. Като положителен пример той посочи факта, че Руската федерация и Казахстан успяха да напреднат по отношение на локализацията на производството на инженерни продукти. В други индустриални зони обаче Казахстан не може да се конкурира с Русия. \r\n„Казахстан, който счита, че достъпът до големия обем руски пазар е едно от ключовите предимства на ЕАИС, не може да успява да увеличи износа си за Руската федерация. В същото време руският внос в Казахстан се увеличи значително. Казахстан е сериозно засегнат от икономическите сътресения в икономиката на Руската федерация през 2014–2016 г. поради тясната си връзка с руската икономика ”, каза Александър Воробьов, изследовател в Центъра за изследване на Централна Азия, Кавказ и Поволжието. \r\nСпоред директора на Групата за оценка на риска Досим Сатпаев членството на Казахстан в ЕАИС тегли страната надолу, както от икономическа, така и от политическа гледна точка. „Най-вероятно ЕАИС ще създаде много проблеми за нас в бъдеще, защото на първо място Русия поставя политическите, а не икономическите интереси,  за разлика от Казахстан, ”каза Сатпаев пред НГ. „За да реализирате собствените си интереси, ще трябва да положите много усилия в рамките на ЕАИС. Въпросът достигна до критична точка, така че много казахстански бизнесмени не виждат перспективи в рамките на интеграционния проект и не крият това.\" \r\nИ ако президентът на Беларус Александър Лукашенко при първа възможност съвсем откровено и остро изрази претенциите си  към ЕАИС, Казахстан предпочита да мълчи. По-специално, президентът на Беларус многократно е заявявал за необходимостта от преразглеждане на много от условията за функционирането на съюза. В едно от интервютата си той заяви, че ще продължи да се стреми към спазване на основните принципи на интеграция - свободното движение на работна сила, формирането на общи пазари за газ и петрол, дигитализацията на икономиките на страните от ЕАИС. \r\nМеждувременно търговските войни и взаимните санкции вече са тестван инструмент в ЕАИС. Според Александър Воробьов една от основните причини за търговските войни е лобирането на големи национални компании за своите интереси в рамките на своите страни. Вторият показател е решението на протекционистките задачи: страните от ЕАИС налагат ограничения, често се опитват да отстъпят място на техния производител, въпреки че това противоречи на нормите на закона. Третият фактор е политическият, когато страните, за да задоволят интересите си, създават бариери за решаване на вътрешни проблеми. Експертът смята, че понастоящем бизнесът и властите на страните от ЕАИС далеч не преодоляват моделите на националното мислене. \r\n„Тенденцията е след периода на изчакване 2014-2015 г. външните направления на сътрудничество да станат по-привлекателни за страните, участващи в ЕАИС, отколкото евразийския вектор на взаимодействие. Почти 40% от външнотърговския оборот на Казахстан през 2017 г. е с ЕС. Казахстан и Киргизстан активно участват в изпълнението на китайската интеграционна инициатива „Един пояс - един път”. Взаимодействието на Нур-султан и Бишкек с Пекин се осъществява най-вече на двустранна основа, а не чрез единната позиция на страните членки на ЕАИС. Ръководството на Беларус, оглавявано от президента Александър Лукашенко, от години демонстрира нарастваща съпротива срещу Кремъл. Минск вероятно би искал да подобри отношенията си със Запада, но президентът Лукашенко, поради трудните си отношения с европейските партньори, е значително ограничен в подобни маневри. Армения заявява намерението си да задълбочи отношенията си с ЕС ”, смята експертът. Ереван, Нур-султан, Минск и самата Москва демонстрират известно намаляване на ентусиазма по отношение на ЕАИС, въпреки че това не е демонстрирано на официалното ниво, но говори за важността на развитието на евроазиатската интеграция. \r\nНа юбилейната среща на върха, която се проведе през май 2019 г. в Нур-султан лидерите на страните от ЕАЕС обсъдиха значението на интеграцията. Те предложиха да се модернизира ЕАИС отвътре и да се укрепи отвън чрез търговски отношения с Китай, Сингапур и Иран. „Що се отнася до търговските войни, човек трябва да е готов за факта, че ще се разпалват от време на време. Докато задачата на ЕАИС е да сведе до минимум тяхното възникване”, подчерта Воробьов.  Юлиян Марков", "date": "2019.07.11", "title": "„Независимая газета“: Евразийският вектор става непривлекателен за страните от този икономически съюз"}
{"url": "http://www.focus-news.net/news/2019/07/11/2679405/blagoevgrad-lyatna-filmomaniya-pod-zvezdite-shte-se-provede-v-bansko-ot-24-do-27-yuli.html", "text": "Лятна филмомания под звездите ще се проведе в Банско от 24 до 27 юли. Това съобщиха за  Радио „Фокус“-Пирин от отдел „Култура“  към Община Банско. Филмите от екстремното кино ще бъде прожектирани на Градския площад от 21.00 часа вечерта в рамките на четирите фестивални вечери.  \r\nТази година организаторите са подготвили за жителите и гостите на курорта филми като „В светлината на звездите“ от Франция, „Жените са като планините“ от Бразилия, „Капитан на утопия“ от Франция, „Проектът Лоракс“ от Австралия“, „Ничия земя – експедиция Антарктика“ от Австрия“, „Живот на мечтите“ от България“, „Морската планина“ от Бразилия, „Лед и палми“ от Германия, „Магнетичните планини“ от Франция“, „Неизвестната Патагония“ от Испания“, „Балканско колоездачно приключение“ от Белгия“ и „Ама Даблам – Свещената планина“ от Германия. \r\nНатали СТЕФАНОВА", "date": "2019.07.11", "title": "Благоевград: Лятна филмомания под звездите ще се проведе в Банско от 24 до 27 юли"}
{"url": "http://www.focus-news.net/news/2019/07/11/2679406/14-mlrd-lv-sa-prihodite-ot-borbata-sas-sivata-ikonomika-za-poslednite-chetiri-godini-obzor.html", "text": "14 млрд. лв. са приходите от борбата със сивата икономика за последните четири години в страната. Това стана ясно при изслушване на министъра на финансите Владислав Горанов,  министъра на вътрешните работи Младен Маринов и главния прокурор Сотир Цацаров в Комисията за наблюдение на приходните агенции и борба със сивата икономика. “Статистиката показва, че от края на 2014 до 2019 г. само за един политически мандат приходите в бюджета са нараснали с 50%“, посочи  Владислав Горанов . Според него държавата е отвоювала една огромна територия от сивия сектор. По думите му най-опасното на сивата икономика е това, че поставя неравнопоставеност между стопанските субекти и ограничава свободната конкуренция. Той отбеляза, че голяма част от мерките, които са предприети за борба с контрабандата са постоянни и са създали добри практики във времето. Но въпреки това в следващите няколко дни Изпълнителната власт ще предложи нови законодателни инициативи за затягане контрола при охраняване на данъчни складове. С промените се предвижда да бъде редуциран човешкият фактор за сметка на автоматичното наблюдение. „Една от мерките е поставяне на видеонаблюдение на всички точки на въвеждане и извеждане на данъчните складове“, посочи Горанов, като уточни, че така ще се следи за изнасянето на стоки, които не са въведени в системата. „Ще въведем контрол и на стоките, които са освободени от акциз, например разредители или кофражни масла“, отбеляза той. Горанов коментира, че контролът ще бъде засилен чрез въвеждане на изискване за поставяне на измервателни уреди и автоматично свързване с Агенция „Митници“.  „Съгласете се, че не можем във всеки данъчен склад да сложим по няколко митничари или данъчни, или и дори да го сложим, нямаме гаранция, че след време човешкият фактор няма да заработи срещу интереса на държавата“, отбеляза финансовият министър.  \r\nПо време на изслушването главният прокурор  Сотир Цацаров  отчете, че за първото тримесечие на 2019 г. контрабандните цигари са 3,8%, което е най-ниското ниво досега.  Той коментира и разкритите в последните дни тютюневи фабрики в село Труд и Ръжено Конаре, като припомни, че те са с изключително размери за територията на страната. „Капацитетът на първото производствено хале, разкрито в Ръжево Конаре на 4 юни 2019 г. е 2 тона тютюн на час. А разкритото землище на село Труд – 2 000 цигари на минута“, добави той.  \r\nЗаместник главният прокурор  Иван Гешев  отбеляза, че разкритите фабрики са зареждали 11% от незаконно произведените цигари в страната. По думите му миналата година разкритите фабрики за незаконни цигари са щели да причинят щета за най-малко 500 млн. лв. „Правоохранителните органи са допринесли за предотвратяване на щети в посочените доста сериозни размери“, уточни Гешев.  \r\nСпоред министъра на вътрешните работи  Младен Маринов  българските служби освен в страната участват и в акции на партньорски страни, което е в помощ на цялата икономика на ЕС. „Контрабандата е една от приоритетните дейности на организираната престъпна дейност, тъй като с нея се генерират големи ресурси“, поясни той. По думите му тези ресурси се отразяват много лошо на държавния бюджет. Маринов отбеляза, че органите на МВР работят и по отношение на темата за разкриване на незаконна търговия за горива. „Мога да ви уверя, че ще продължим със същите темпове, за да си запазваме тази територия, която сме си отвоювали от престъпния контингент“, подчерта още Младен Маринов.  \r\nСпоред председателя на Държавна агенция „Национална сигурност“  Димитър Георгиев  българските институции имат прекрасно взаимодействие и резултатите за това с очевидни.  Той смята, че въведената практика прокуратурата да бъде запознавана по-рано с извършваните проверки дава добри резултати.  „Резултатите са очевидни, продължаваме да работим напред“, добави Георгиев.  \r\nНа заседанието присъстваха представители на Държавна агенция „Национална сигурност“, Главна дирекция „Гранична полиция“, Главна дирекция „Борба с организираната престъпност“, Главна дирекция „Национална полиция“ и Агенция „Митници“.  \r\nДаяна ДЮЛГЕРОВА", "date": "2019.07.11", "title": "14 млрд. лв. са приходите от борбата със сивата икономика за последните четири години (ОБЗОР)"}
{"url": "http://www.focus-news.net/news/2019/07/11/2679408/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. По пътя Кюстендил – Дупница в района на град Дупница движението се осъществява в една лента поради ремонтни дейности на мост над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. \r\nВенцеслав ИЛЧЕВ", "date": "2019.07.11", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/07/11/2679412/sliven-obshtinata-organizira-diskusiya-na-koyato-byaha-predstaveni-vazmozhnosti-za-finansirane-na-initsiativi-na-malki-sredni-i-golemi-predpriyatiya-ot-regiona.html", "text": "Община Сливен организира дискусия, на която бяха представени възможности за финансиране на инициативи на малки, средни и големи предприятия от региона. Това съобщиха от пресцентъра на  Община Сливен . \r\n„За мен е удоволствие от името на кмета господин Стефан Радев да ви поздравя с добре дошли, че сте тук, на организираната от Община Сливен работна среща. Искаме да запознаем представителите на бизнеса, на нестопанските организации, свързани с него, с възможностите на програмата Фонда на фондовете. Казвам от мое и от името на ръководството на Общината, че сме доволни и радостни, че можем да дадем възможност и представим на бизнеса актуалните процедури и инструменти, с които той може да борави и да се развива. Пълната зала „Май“ ни доказва, че има такъв интерес от страна на местния бизнес“, каза при откриването заместник-кметът Стоян Марков. \r\nСилвия Тодорова, член на Българска асоциация на консултантите по европейски програми, беше лектор на събитието. Тя благодари на Общината за организирането на срещата и че предоставя възможност за развитие. Тя обясни финансовите инструменти на Фонда за градско развитие, както и възможности за партньорство между местната власт и бизнеса. \r\n„Фондът за градско развитие не е толкова популярен сред бизнеса. Неговият механизъм е по-известен сред местните власти и общините. Не говорим и за безвъзмездни средства. Става дума за кредитно финансиране с по-облекчени условия от стандартните банкови условия“, коментира Тодорова. \r\nДискусията предизвика широк интерес сред местните предприемачи. Бяха зададени конкретни въпроси и всеки индивидуално беше посъветван как да доразвие своето предприятие или да започне свой бизнес. Индивидуалните срещи продължиха и след обяд в залата на Областния информационен център към Община Сливен. \r\nСлед това бяха представени други възможности за финансиране. Стоян Марков заяви, че ще бъде направена организация подобни срещи да бъдат правени по-често и поне два пъти годишно.", "date": "2019.07.11", "title": "Сливен: Общината организира дискусия, на която бяха представени възможности за финансиране на инициативи на малки, средни и големи предприятия от региона"}
{"url": "http://www.focus-news.net/news/2019/07/11/2679413/smolyan-v-zlatograd-se-provede-publichno-obsazhdane-na-otcheta-za-izpalnenieto-na-byudzheta-na-obshtinata-za-2018-g.html", "text": "В заседателната зала на Община Златоград се проведе публично обсъждане на Отчета за изпълнение на бюджета на Общината за 2018 г. Публичното обсъждане се проведе в изпълнение на чл.140, ал.4 от Закона за публичните финанси. Това съобщиха от  Община Златоград . \r\nБюджетът на Община Златоград за 2018 г. е приет с Решение № Ж 685 от 31.01.2018 г. и по първоначален план възлиза на 9 573 911 лв. Към края на 2018 година уточнения план е на стойност 13 160 718 лв. Общото увеличение, въз основа на допълнително предоставените средства, е в размер на 3 586 807 лв., от които 2 534 982 лв. са предоставени за реализиране на инфраструктурни обекти. Към 31.12.2018 година отчетът на Община Златоград възлиза на 9 688 318 лв. \r\nСобствените приходи на Община Златоград към 31.12.2018 г. са в размер на 1 574 962 лв., като представляват 16% от общо приходите по общинския бюджет за 2018 г. Собствените приходи се делят на данъчни и неданъчни. От данъчните приходи са постъпили 498 170 лв., изпълнението на плана е 94,4 %. С най-голям дял от тях е данъкът върху превозните средства, след това е данъкът върху недвижимите имоти. Неданъчните приходи възлизат на 1 076 792 лв., а изпълнението на плана е 78,3 %. Те са формирани основно от приходи от общинска собственост – 317 902 лв., приходи от местни такси и цени на услуги – 704 747 лв., като сред тях с най-голям дял са приходите от такса битови отпадъци; – 492 321 лв. основен приход в общинския бюджет са субсидиите и трансферите от Централния бюджет.  \r\nПолучените субсидии и трансфери през 2018 година възлизат на стойност 9 148 831 лв. \r\nТрансферите между бюджети и сметки за средствата от ЕС са на стойност 343 624 лв. Получените трансфери са на стойност 674 065 лв. Те представляват трансфери от АСП за проект „Личен асистент”, трансфери за програми за временна заетост, трансфери, предоставени на училища и детски градини от бюджета на МОН, както и получени трансфери от Агенция „Пътна инфраструктура”. Предоставени са трансфери от страна на Община Златоград на стойност 330 441 лв., от които на Община Мадан в размер на 118 818 лв., представляващи отчисления по чл.46 от Закона за управление на отпадъците, както и вътрешни трансфери на сметките за средства на ЕС -142 733 лв. \r\nНай-висок дял на разходите са отчетени във функция „Образование”, следвани от тези, свързани с благоустройството и инвестициите в местната инфраструктура. Разплатените капиталови разходи с бюджетни средства са общо в размер на 1 815 380 лв., със средства от Европейския съюз – 634 973 лв., или общият размер на отчетените капиталови разходи възлизат на стойност 2 450 353 лв. Извършените разходи по сключените договори за кредит за погасяване на главници, лихви и такси, през 2018 година, възлизат на 1 105 123 лв.", "date": "2019.07.11", "title": "Смолян: В Златоград се проведе публично обсъждане на отчета за изпълнението на бюджета на Общината за 2018 г."}
{"url": "http://www.focus-news.net/news/2019/07/11/2679414/pazardzhik-intenziven-e-trafikat-glavnite-patishta-v-oblastta.html", "text": "Интензивен е трафикът главните пътища в област Пазарджик, предаде репортер на  Радио „Фокус“ – Пазарджик . На изхода на областния град, в посока Пловдив има полицейски патрул. По главния път Пазарджик-Белово полицейски патрул е разположен в района на ханче Септември. Много от автомобилите се отклоняват към дефилето Варвара-Велинград. На входа на дефилето е разположен друг полицейски патрул. Следи се за спазване ограниченията на скоростта. \r\nВаня НИКОЛОВА", "date": "2019.07.11", "title": "Пазарджик: Интензивен е трафикът главните пътища в областта"}
{"url": "http://www.focus-news.net/news/2019/07/11/2679417/emiliya-ilieva-statisticheski-izsledvaniya-blagoevgrad-srednata-prodalzhitelnost-na-zhivota-pri-mazhete-v-oblastta-e-724-godini-dokato-pri-zhenite-e-sas-72-g-po-golyama.html", "text": "Средната продължителност на живота при мъжете в Благоевградска област е 72.4 години, докато при жените е със 7.2 г. по-голяма – 79.6 години. Това каза пред  Радио „Фокус“ – Пирин  Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. По думите й както при жените, така и при мъжете равнището на показателя за област Благоевград е по-високо от регистрираното средно за страната, съответно с – 1.2 и 1 години.  \r\nИлиева посочи, че в периода между 2008 и 2018 г. очакваната средна продължителност на предстоящия живот в област Благоевград е нараснала с 2 години, като както при жените, така и при мъжете тя се увеличила с 2 години. Тя каза още, че най-голяма е била разликата в очакваната средна продължителност на предстоящия живот по пол в периода 2007 – 2009 г. и 2008 – 2010 г.  – 7.4 години, а най-малка в периода 2011 – 2013 г. – 6.6 години в полза на жените. \r\nНатали СТЕФАНОВА", "date": "2019.07.11", "title": "Емилия Илиева, „Статистически изследвания“-Благоевград: Средната продължителност на живота при мъжете в областта е 72.4 години, докато при жените е със 7.2 г. по-голяма"}
{"url": "http://www.focus-news.net/news/2019/07/11/2679416/kyustendil-obshtinata-uspeshno-realizira-proekt-za-remont-i-obnovyavane-na-administrativnata-si-sgrada.html", "text": "Община Кюстендил успешно реализира проект за ремонт и обновяване на административната си сграда. Това съобщи на пресконференция ръководителят на проекта Евгения Петрова, предаде репортер на  Радио „Фокус“ – Кюстендил . Финалната пресконференция се проведе в заседателната зала на Община Кюстендил. Проектът е финансиран от Оперативна програма „Региони в растеж”. \r\nСамата сграда е строена между 1898-1899 година, за нуждите на местното педагогическо училище от български и италиански майстори, по проект на виенски архитекти. Тя е паметник на културата от национално значение. Проектът е включвал изпълнение на мерки за енергийна ефективност с цел да бъдат осигурени по-добри условия за ползване, топлинен комфорт и по-високо качество на жизнената среда, както и поддържане на добро техническо състояние, което да съхрани сградата за целия експлоатационен срок на строежа. Извършен е основен ремонт на В и К и слаботокови инсталации, изграждане на нова отоплителна инсталация, ново осветление. Направен е цялостен ремонт на покрива и вътрешна топлоизолация. Подменена е и изцяло дограмата на сградата. \r\nВенцеслав ИЛЧЕВ", "date": "2019.07.11", "title": "Кюстендил: Общината успешно реализира проект за ремонт и обновяване на административната си сграда"}
{"url": "http://www.focus-news.net/news/2019/07/11/2679375/pleven-registriran-e-sluchay-na-bolno-ot-afrikanska-chuma-po-svinete-divo-prase-v-obshtina-belene.html", "text": "Призовавам стопаните в рисковите зони за заколят прасетата си и да сведат отглеждането им до минимум. Това каза д-р Иван Йорданов, директор на Областна дирекция по безопасност на храните (ОДБХ)-Плевен, по време  на извънредно заседание на Областната епизоотична комисия  по повод случаите на африканска чума по свинете в областта, предаде кореспондентът на  Радио „Фокус“ . „Важно е да се спре и локализира заразата. Всички огнища са обработени, дезинфекцирани, в общините Гулянци и Никопол са евтаназирани 160 животни. Вече има един регистриран случай на болно диво животно в община Белене“, посочи д-р Иван Йорданов.  \r\nТой добави, че огнищата на заболяването се обработват с автомобили на РСПБЗН. „Имаме осем случая на залавяне на пренос на месо. Призовавам месото да се консумира само на място, за да се спре заразата. Вирусът се разпространява при възприемчиви животни, затова е важно да бъдат заклани. Няма ваксина срещу заболяването и потушаването на заразата е изключително важно“, каза още д-р Иван Йорданов. „Предлагам да се потърсят и специализирани дезинфекционни фирми и моля кметовете на населените места да съдействат активно, тъй като не срещаме винаги достатъчно съдействие при изпълнение на задълженията ни“, подчерта д-р Йорданов.  \r\nВиолета КРЪСТЕВА", "date": "2019.07.11", "title": "Плевен: Регистриран е случай на болно от африканска чума по свинете диво прасе в община Белене"}
{"url": "http://www.focus-news.net/news/2019/07/11/2679419/dobrich-32-proverki-sa-izvarshili-sluzhiteli-na-gorskite-stopanstva-na-teritoriyata-na-darzhavno-lovno-stopanstvo-tervel.html", "text": "32 проверки са извършили служители на горските стопанства на територията на Държавно ловно стопанство (ДЛС)-Тервел, като горските са посетили 31 обекта, в които се извършва дърбодобив. Инспекциите са направени през първата седмица на този месец. Това съобщи Татяна Димитрова, експерт „Връзки с обществеността“ в Североизточно държавно предприятие (СИДП) – Шумен, предаде кореспондентът на  Радио „Фокус” – Варна .  Задържани са 12 пространствени кубически метра дърва за огрев и е съставен един  акт за установяване на административно нарушение. Проверките в ДЛС-Балчик са 27, актовете са два и са за 1,24 килограма незаконно придобити недървесни продукти. Общо 455 проверки са извършили служителите на стопанствата в системата на СИДП за първата седмица на този месец. Проверени са 233 обекта за добив на дървесина, 133 превозни средства, както и много физически лица. \r\nЖулиета НИКОЛОВА", "date": "2019.07.11", "title": "Добрич: 32 проверки са извършили служители на горските стопанства на територията на Държавно ловно стопанство – Тервел"}
{"url": "http://www.focus-news.net/news/2019/07/11/2679410/kathimerini-severna-makedoniya-izrazi-sachuvstvie-za-zhertvite-na-buryata-v-gartsiya.html", "text": "Външният министър на Северна Македония Никола Димитров изрази съчувствие към жертвите на среднощната буря в Северна Гърция, при която загинаха седем души и над 100 бяха ранени, цитира думите му електронното издание на гръцкия вестник  Kathimerini . \r\nВ съобщение, публикувано в социалната мрежа „Туитър“, Димитров каза, че е \"съкрушен да узнае за ужасната буря в района на Халкидики в Гърция, която е довела до загуба на човешки живот, множество пострадали и значителни щети\". \r\n„Изказвам най-дълбоки съболезнования на семействата и близките. Ние сме готови да помогнем с каквото можем ”, добави той. \r\nХалкидики е популярна туристическа дестинация за хора от съседните балкански страни. В региона е обявено извънредно положение.  Юлиян Марков", "date": "2019.07.11", "title": "Кathimerini: Северна Македония изрази съчувствие за жертвите на бурята в Гърция"}
{"url": "http://www.focus-news.net/news/2019/07/11/2679418/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Бургас. Това съобщиха за  Радио „Фокус“  – Бургас  от Областното пътно управление. Видимостта е добра, няма затворени пътни участъци.  \r\nИнтензивно е движението на територията на град Бургас. Струпване на автомобили се наблюдава в районите на възловите кръстовища в централната градска част – между улиците „Спортна“ и „Индустриална“, между булевардите „Стефан Стамболов“ и „Демокрация“, както и при кръстовището с кръгово движение „Трапезица“. Натоварен е трафикът и в някои участъци от булевардите „24-ти Черноморски пехотен полк“, „Димитър Димов“ и „Сан Стефано“. \r\nМария ПОПЧЕВА", "date": "2019.07.11", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2019/07/11/2679420/gd-granichna-politsiya-trafikat-e-intenziven-na-vhod-za-leki-avtomobili-na-vsichki-suhopatni-kontrolno-propuskatelni-punktove-na-balgaro-rumanskata-granitsa.html", "text": "Трафикът е интензивен на вход за леки автомобили на всички сухопътни контролно-пропускателни пунктове на българо-румънската граница. Това съобщиха от  ГД „Гранична полиция“ . На ГКПП \"Калотина\" на границата със Сърбия трафикът е силно интензивен на вход за леки автомобили. На ГКПП \"Маказа\" на българо-гръцката граница трафикът на леки автомобили е интензивен и в двете посоки. \r\nНа българо-турската и българо-македонската граница трафикът е нормален на всички контролно-пропускателни пунктове.", "date": "2019.07.11", "title": "ГД „Гранична полиция“: Трафикът е интензивен на вход за леки автомобили на всички сухопътни контролно-пропускателни пунктове на българо-румънската граница"}
{"url": "http://www.focus-news.net/news/2019/07/11/2679409/yavor-bozhankov-bsp-problemat-za-mashniite-ne-e-s-mestnite-izbori-a-s-kapatsiteta-na-upravlyavashtite.html", "text": "Проблемът за машниите не е с местните избори, а с капацитета на управляващите. Това каза в интервю за предаването „Червена линия“ по  Радио „Фокус“  народният представител от ПГ на „БСП за България“ и член на Правната комисия Явор Божанков. Той подчерта, че правилата за машинния вот са приети 2014 г. „Оттогава досега управляват ГЕРБ и не са положили никакви усилия да въведат машинно гласуване. Като дойдат избори казват: „Ами не сме готови да гласуваме машинно, дайте да го отложим и да го променим“. Това за мен не е случайно”, посочи още Божанков.Той обърна внимание, че предимството на машинния вот е безспорно. „Опонентите ни казват, че той се прилага на малко места в Европа, прилага се в Америка, но всяка държава е специфична. Ако в една Финландия нивата на корупция и на манипулации в изборния процес са практически нулеви, то не така стоят нещата в Българи. Тук сме виждали как хора пренасят чували с бюлетини, корпоративен и контролиран вот. Тук изборният процес има специфика. Голяма част от тези меко казано неприятни явления биха се коригирали с машинен вот. Машините, казано популистки не ядат кебапчета. Сериозно те не могат да имат недействителен вот. В България над  4 % от гласовете, което си е цяла политическа сила, която би влязла в парламента, попадат в графата недействителни бюлетини. Ето един пример, такова нещо при машините изобщо не може да се случи“, каза Божанков. Депутатът от БСП коментира и аргумента на властта, че машинното гласуване е скъпо. „На ГЕРБ и ремонтът на „Графа“ им излезе много скъп, когато правят ремонт на ремонта. Те не решиха веднъж и завинаги да изпълнят изискването на закона, да въведат машини, да проведат съответните процедури, да закупят машини, а започнаха от 1000 да ги направим 3000, пък 2000. Да го въведем в едни секции, в други да не въвеждаме. Така вотът е скъп, защото върви паралелно. От една страна гласуваме на хартия, плащаме и тези разходи, от друга страна гласуваме на машини, тях пък ги наема. Естествено разходите нарастват. Те нарастват, защото ГЕРБ искат да убедят обществото, че видите ли машинният вот те полагат усилия да го въведат, но той не излязъл хубав и сега се налага да го отменят. С две думи простичко – те го правят скъп, той не е такъв“, обясни Явор Божанков.  \r\nДеница КИТАНОВА", "date": "2019.07.11", "title": "Явор Божанков, БСП: Проблемът за машниите не е с местните избори, а с капацитета на управляващите"}
{"url": "http://www.focus-news.net/news/2019/07/11/2679421/tass-ukrainskiyat-prezident-zayavi-che-nyama-da-dopusne-federalizatsiya-na-ukrayna-i-moldova.html", "text": "Президентът на Украйна Владимир Зеленски се изказа против всички планове за федерализиране на страната. Това изявление бе направено по време на съвместния му брифинг с молдовския премиер Майя Санду в Киев, предава  TACC . \r\n\"Нашите страни са не само съседи, но и постоянни партньори\", каза той. \"Уверих премиера Санду, че Украйна ще продължи да предоставя всеобхватна подкрепа за териториалната цялост на Молдова и ще вземе активно участие в преговорния процес по уреждането на конфликта в Приднестровието.\" \r\nСпоред него \"Украйна и Молдова са обединени от едно желание - да няма руски войски на техните територии\". \"Също така няма да позволим да ни налагат планове за така наречената федерализация\", добави президентът. \r\nУкрайна е страна по преговорния формат на приднестровското урегулиране \"пет плюс две\", в която Молдова и Приднестровието са страни в конфликта, Русия и Украйна са гаранти и посредници, ОССЕ е посредник, а САЩ и ЕС са наблюдатели. В момента участниците се опитват да ускорят процеса и да се подготвят за следващия кръг от преговори, който е насрочен за септември.  Юлиян Марков", "date": "2019.07.11", "title": "ТАСС: Украинският президент заяви, че няма да допусне федерализация на Украйна и Молдова"}
{"url": "http://www.focus-news.net/news/2019/07/11/2679407/pazardzhik-vodata-v-strelcha-ostava-negodna-za-piene.html", "text": "Водоснабдителното дружество в Стрелча уведомява, че водата от водопреносната мрежа не отговаря по качество за питейни нужди, съобщиха от  Община Стрелча . От дружеството уточняват, че след дезинфекциране и обеззаразяване на всички водоснабдителни съоръжения е извършено пробонабиране и изследване  на водата. Резултатите показват несъответствие с изискванията на Наредба 9 от 16.03.2001 г. за качеството на водата, предназначена за питейно-битови цели. Дружеството би могло да им влияе само при краткотрайно замътняване (2-3дни) на водата от водоизточника или наличие на функциониращ вторичен утаител на пречиствателна станция за питейна вода, какъвто няма. Водата от водопреносната мрежа не отговаря по качество за питейни нужди.", "date": "2019.07.11", "title": "Пазарджик: Водата в Стрелча остава негодна за пиене"}
{"url": "http://www.focus-news.net/news/2019/07/11/2679422/sport-halep-se-klasira-za-parviya-si-final-na-uimbaldan.html", "text": "Симона Халеп се класира за първи път в своята кариера за финалния мач на Уимбълдън. Бившата № 1 и шампионка от \"Ролан Гарос\" се наложи категорично с 6:1, 6:3 над Елина Свитолина в първия женски полуфинал.  \r\nРумънката, която преследва втора титла от Големия шлем, се оказа прекалено бърза и мощна за украинската си съперничка и я победи след 72 минути на корта. На финала ще срещне носителката на 23 титли от Големия шлем Серина Уилямс, която отстрани чехкинята Барбора Стрицова с 6:1, 6:2 за 59 минути на корта.", "date": "2019.07.11", "title": "Спорт: Халеп се класира за първия си финал на Уимбълдън"}
{"url": "http://www.focus-news.net/news/2019/07/11/2679425/d-r-iliyan-timchev-bsp-podkrepyame-protesta-na-roditelite-na-onkologichno-bolni-detsa-toy-otrazyava-dalgogodishnoto-upravlenie-na-zdraveopazvaneto-v-balgariya.html", "text": "Подкрепяме протеста на родителите на онкологично болни деца -  той отразява дългогодишното управление на здравеопазването в България. Това каза народният представител от ПГ на „БСП за България“ и член на Здравната комисия д-р Илиян Тимчев за предаването „Червена линия“ по  Радио „Фокус“  . Според него недоволството на родителите е навременно.  „Заставаме твърдо зад позицията на майките, които протестират. Този протест е израз на дългогодишното управление на здравеопазването на България, което водеше в годините до изчезването на лекарства, лекуващи социално значими заболявания“, посочи той. Д-р Тимчев уточни, че едни от тези заболявания са онкологичните. „Когато става въпрос за децата на България, просто нещата са излезли извън контрол“, посочи още д-р Тимчев. Депутатът от БСП обясни, че парламентарната група на партията е имала предложения за решение на проблема, но управляващите не са се вслушали в тях. „Предложението ни е заложено и в нашата „Визия за България“ по отношение на модела на здравеопазване и по отношение на това дали изчезват от аптечната мрежа лекарствени продукти“, каза още д-р Тимчев. Той посочи, че от БСП предлагат държавата в лицето на Министерство на здравеопазването  да направи общесвената поръчка за подобни медикаменти, а не както досега – това да е възложено на болниците. \r\nНародният представител коментира и предстоящото представяне на новия здравноосигурителен модел и във връзка със заявките на управляващите за демонополизиция на касата и разкриването на един или няколко частни застрахователни фондове, д-р Тимчев коментира: \"Позицията на БСП е залегнала и в основни нейни партийни документи. Ние сме против такава демонополизация на касата. Възникването и разкриването на нови, частни застрахователни фондове крие много въпроси. Тук идва въпросът има ли аналог в Европа на такъв един предлаган модел, едновременно на здравно осигуряване и на здравно застраховане. Има ли гаранция, че предлаганите промени в сектора на здравеопазването ще доведат до намаляване на доплащането от страна на пациентите, ако се предприемат такива действия?  Другото, той споменава, че предвижда възможност болниците сами да определят цените на услугите си, които предлагат, а НЗОК и частните фондове да избират с кои лечебни заведения да работят. Тук идва въпросът означава ли това, че ако искат здравноосигурените  граждани да се лекуват в определена болница, трябва да бъдат записани във фонда, в който тя има договор?\", попита той и обясни, че така се ограничава правото на избор на пациента. Тъй като е представител на малка болница в Берковица д-р Тимчев поясни, че го вълнува и друг въпрос. \"Този частен фонд ще има ли интерес да подпише договор с едни такива болници като Видин, Враца, Берковица и в едни такива труднодостъпни региони? Тогава къде ще се лекуват гражданите от съответния регион?  Много са въпросите, на които трябва да отговорим, но да изчакаме 15-ти юли и да видим цялостно и официално какво ще заяви министърът като идея за предстоящия пореден здравноосигурителен модел, който той предлага\", каза още д-р Тимчев.  \r\nДеница КИТАНОВА", "date": "2019.07.11", "title": "Д-р Илиян Тимчев, БСП: Подкрепяме протеста на родителите на онкологично болни деца -  той отразява дългогодишното управление на здравеопазването в България"}
{"url": "http://www.focus-news.net/news/2019/07/11/2679424/tass-vladimir-putin-provede-telefonen-razgovor-s-vladimir-zelenski.html", "text": "Руският президент Владимир Путин проведе телефонен разговор с президента на Украйна Владимир Зеленски. Според прес-секретаря на ръководителя на руската държава Дмитрий Песков, разговорът се е състоял по инициатива на украинската страна, предава  TACC . \r\n\"Обсъдени бяха въпроси за уреждане на проблема в югоизточната част на Украйна и съвместна работа по връщането на лица, задържани и от двете страни\", каза Песков. \"Беше договорено да се продължи тази работа на експертно равнище,\" каза той. \r\n\"Обсъди се и възможността за продължаване на контактите в нормандския формат\", каза Песков. \r\nНастоящият разговор е първият контакт между Путин и Зеленски след избирането на новия президент на Украйна. Преди това не са контактували по никакъв начин - телефонни, лични разговори или размяна на писма.  Юлиян Марков", "date": "2019.07.11", "title": "ТАСС: Владимир Путин проведе телефонен разговор с Владимир Зеленски"}
{"url": "http://www.focus-news.net/news/2019/07/11/2679423/kardzhali-v-chetiri-detski-gradini-ima-svobodni-mesta-za-oshte-80-detsa.html", "text": "Свободни места за около 80 деца има все още в четири детски заведения в града. Това съобщи за  Радио Фокус  Веселина Тихомирова, заместник-кмет по образованието, културата и здравеопазването в община Кърджали. Общо 635 са обявените свободни места в детските градини в началото на годината. След второ класиране до 20 юни 438 деца са били записани в първа възрастова група и 301 деца в яслените групи. “В различните възрастови групи в детските градини най-много места, 20 места, има за втора възрастова група в детска градина „Дъга“, поясни Веселина Тихомирова. Във втора възрастова група са децата на 4 години. За другите възрастови групи има общо 21 свободни места в ДГ „Детелина“, „Дъга“ и „Ян Бибиян“.„За яслените групи има общо 10 свободни места, по 5 места в детска градина „Ян Бибиян“ и в детска градина „Детелина“. В градината, която предстои да открием - ДГ „Мир“ има 13 свободни места за трета и четвърта подготвителни групи, а също и за втора подготвителна има 10 места. Така приблизително 80 места за всички възрастови групи от яслена до четвърта подготвителна, все още са свободни“, каза в заключение Веселина Тихомирова, зам.-кмет по образованието в общината. За момента общо 2348 деца са обхванати в 23 детски градини, от които 12 в град Кърджали и 11 в селата. \r\nДарина ДЕЕНИЧИНА", "date": "2019.07.11", "title": "Кърджали: В четири детски градини има свободни места за още 80 деца"}
{"url": "http://www.focus-news.net/news/2019/07/11/2679426/haskovo-regionalna-inspektsiya-po-okolnata-sreda-i-vodite-e-nalozhila-globi-i-sanktsii-za-20-500-lv-prez-parvoto-polugodie-na-2019-godina.html", "text": "Регионалната инспекция по околната среда и водите-Хасково е наложила глоби и санкции за  20 500 лв. през първото полугодие на 2019 година на територията на области Хасково и Кърджали. Това съобщи за   Радио Фокус   Мариана Чомпалова, главен експерт в РИОСВ-Хасково. Санкциите са по Закона за опазване на околната среда ( ЗООС ) и ПМС № 169/ 2003 г. за замърсяване или увреждане на околната среда над допустимите норми и при неспазване на определените в разрешителните или в комплексните разрешителни емисионни норми и ограничения. За периода от 1 януари 2019 до 30 юни 2019 г. постъпилите суми в РИОСВ от санкции са 5727,25 лв., от които 4581,80 лв. са разпределени и преведени на съответните общини в Хасковска и Кърджалийска области, на чиито територии се намират санкционираните субекти.  \r\nИздадени са наказателни постановления за налагане на имуществени санкции на юридически лица и еднолични търговци, и глоби на физически лица за нарушаване на разпоредбите на ЗООС и другите секторни закони, като за периода от 1 януари 2019 г. 30 юни 2019 постъпилите суми в РИОСВ от наказателни постановления на юридически лица и еднолични търговци за неспазване на разпоредбите на Закона за опазване на околната среда и други секторни закони са на стойност 14 800 лв. \r\nДарина ДЕЕНИЧИНА", "date": "2019.07.11", "title": "Хасково: Регионална инспекция по околната среда и водите е наложила глоби и санкции за 20 500 лв. през първото полугодие на 2019 година"}
{"url": "http://www.focus-news.net/news/2019/07/11/2679428/nimh-utre-shte-bade-predimno-slanchevo-maksimalnite-temperaturi-shte-sa-mezhdu-23-i-28.html", "text": "През нощта над по-голямата част от страната ще бъде предимно ясно. По-значителна облачност ще има над североизточните райони, където на отделни места ще превали слаб дъжд. Това съобщи за  Агенция „Фокус“  дежурният синоптик в Националния институт по метеорология и хидрология (НИМХ) Христо Христов. Утре ще бъде предимно слънчево с временни увеличения на облачността, по-значителни над източните, а след обяд и над планинските райони от Югозападна България, където на места ще превали. Ще духа слаб до умерен северозападен вятър. Максимални температури между 23° и 28°, в София около 23°. \r\nПрез нощта срещу събота ще превали на отделни места в Западна и Централна България.Атмосферното налягане ще бъде малко по-ниско от средното за юли. През деня слабо ще се понижи. \r\nНад Черноморието облачността ще бъде по-често значителна. Ще има и превалявания, на повече места по северното крайбрежие. Ще духа до умерен  северозападен, а след обяд източен вятър. Максимални температури на въздуха: 24°- 26°, близки до температурата на морската вода. Вълнението на морето ще бъде 2 бала. \r\nНад планините преди обяд ще бъде предимно слънчево. След обяд от запад облачността, първоначално висока, ще започне да се увеличава и до края на деня и през нощта срещу събота на места в масивите от Западна и Централна България ще превали дъжд. Ще духа слаб, по високите части умерен запад-северозападен вятър. Максимална температура на височина 1200 метра около 17°, на 2000 метра около 10°.   \r\nВ събота вятърът временно ще се ориентира от юг и температурите слабо ще се повишат, но по-късно през деня на места, главно в Рило-Родопската област, ще превали и прегърми. През нощта срещу неделя от запад ще започнат валежи от дъжд, които ще продължат на изток в неделя през деня. На места временно ще бъдат интензивни, в следобедните часове ще има и гръмотевична дейност. Главно в Югозападна България са възможни значителни количества. От северозапад, с усилване на вятъра, ще нахлува още една порция хладен въздух. В началото на следващата седмица ще духа умерен северозападен вятър. Облачността ще е променлива, на места ще има и краткотрайни превалявания, а на отделни места - и гръмотевици. Преобладаващите максимални температури ще бъдат между 22° и 27°.", "date": "2019.07.11", "title": "НИМХ: Утре ще бъде предимно слънчево, максималните температури ще са между 23° и 28°"}
{"url": "http://www.focus-news.net/news/2019/07/11/2679427/varna-parvata-chast-ot-festivala-funcity-shte-se-provede-ot-15-do-21-yuli.html", "text": "Първата част от фестивала FUNCITY+ ще се проведе от 15 до 21 юли в града. Това съобщи в интервю за  Радио „Фокус“ – Варна  директорът на фестивала Пламен Сашев. По думите му, от тази година събитието е с изцяло нова концепция, като то ще се състои в три части в 3 различни месеца. Първата част ще бъде с танци и ще се проведе от 15 до 21 юли, втората част ще е спорт и ще бъде от 14 до 18 август и последната част изкуство – от 2 до 8 септември. „Ще има над 30 танцови работилници, или класове можем също да ги наречем, които ще бъдат напълно безплатни за хората, в различни стилове, като започнем от народни танци и стигнем чак до аржентинско танго, ще има салса, ще има бачата, хип хоп, ще има брейк, съвременен танц и всякакви др. разновидности, до които хората ще имат възможност да се докоснат“, отбеляза Пламен Сашев. Той допълни, че сред основните акценти на фестивала е един от най-големите танцови лагери, който се провежда в България – “Bring that beat back”. „На него сме поканили едни от най-добрите танцьори в света да преподават и ще се случи в рамките на фестивала и ще завърши с един много голям танцов „батъл“, или танцово състезание, на който хората ще могат да се насладят напълно безплатно. Той ще се проведе на 21 юли в зоната около Морско казино – Варна, което се намира до сцената на Раковина в Морската градина“, каза още Пламен Сашев. В края на месец юни е приключило и кандидатстването за участие във фестивала, като организаторите са получили над 30 заявления. По думите на Пламен Сашев, избраните участници ще могат да споделят своето изкуство по време на фестивала. „Търсим млади хора, които са инициативни и интересни, които правят нещо иновативно, което може да привлече хората и да им представи нещо иновативно, до което досега не са имали възможност толкова лесно да се докоснат“, каза още той. Пламен Сашев посочи, че целта на фестивала е именно такава – да даде поле за изява на младите и да им помогне да се докоснат до професионалистите в тяхната сфера. \r\nБояна АТАНАСОВА", "date": "2019.07.11", "title": "Варна: Първата част от фестивала FUNCITY+ ще се проведе от 15 до 21 юли"}
{"url": "http://www.focus-news.net/news/2019/07/11/2679415/todor-baychev-bsp-nyamashe-nito-edna-sgreshena-byuletina-pri-mashinnoto-glasuvane-na-evrovota-ot-tsik-ne-si-svarshiha-rabotata.html", "text": "Четири дни преди евроизборите, на сайта на ЦИК, беше публикувана методологията, по която може да се гласува на машина. Те не си свършиха работата. Няма нито една грешна бюлетина при машинното гласуване. Не съм видял досега някой да носи машини, както се пренасяха чували. Това каза пред Канал 3 народният представител от ПГ на \"БСП за България\" Тодор Байчев, съобщиха от  пресцентъра на партията.  Той добави, че в Европа няма купуване на гласове и не е състоятелно да се дава пример, че в малко европейски държави се гласува на машини. По думите му наемането на техниката е коствало твърде много средства на държавата, защото решението за това е било взето твърде късно. Байчев посочи, че е дал своя глас на машина на евровота. Той не прие аргумента, че пенсионерите трудно ще се справят с машинното гласуване. \"Българите не са толкова глупави колкото се опитват да ги изкарат\", каза още депутатът и се обяви против да бъдат демотивирани сънародниците ни да дават своя глас.  \r\nПо думите на Тодор Байчев, въпреки препоръките на Венецианската комисия, според която не бива да се променят изборните закони 6 месеца преди вота, от ГЕРБ нарушават това изискване. Народният представител сподели в ефир фрапиращи случаи на попълване на протоколи след предвидения срок, а причината за това е, че именно от ЦИК не са си свършили работата по отношение на обучение на кадрите.", "date": "2019.07.11", "title": "Тодор Байчев, БСП: Нямаше нито една сгрешена бюлетина при машинното гласуване на евровота От ЦИК не си свършиха работата"}
{"url": "http://www.focus-news.net/news/2019/07/11/2679431/tanya-mareva-regionalen-istoricheski-muzey-stoyu-shishkov-smolyan-tri-novi-proekta-shte-realizira-muzeyat-prez-lyatoto.html", "text": "На 8 юли в Министерство на културата бяха подписани два от договорите за трите спечелени проекта от Регионален исторически музей „Стою Шишков“ – Смолян, които се финансират по линия на различни програми на Министерството. Това каза за  Радио „Фокус“ – Смолян  директорът на Музея, Таня Марева. „Единият е изключително важен за нас, защото е обвързан с Трети национален преглед на музейния плакат. Тържествената церемония за този интересен културен форум ще се състои на 25 септември, а съорганизатори на форума са Министерството на културата, Община Смолян и Регионалния исторически музей в града по разписан статут за подобна инициатива“, отбеляза Таня Марева. Тя посочи, че това е една от малкото подобни инициативи в страната. „Малкият проект, с който ни подкрепят е за направата на различни неща свързани с националния преглед и са разходи за издавен на сертификати, реклама на дейностите по прегледа, разпечатване на покани за почетните знаци за наградените и други“, поясни Марева. Тя допълни, че от Министерството на културата допълнително ще осигурят две награди на спечелилите в рамките на Третия национален преглед на плаката. По думите на Марева, по този начин Смолян се очертава, като добро място за комуникация по култура и то в интересна сфера, където се срещат две изкуства. От една страна графичното, плакатното изкуство и от друга страна изкуството да се правят музейни експозиции и изложби. \r\n„Вторият проект е доста по-значим за нас, тъй като става въпрос за опазване на фондове е свързани с осигуряване на средства за оборудване на фондохранилище за съхранение на музейни ценности от колекция древни и народни тъкани и плетива. Колекцията ни наброява над 1500 единици. Едни от най-ценните експонати от нея са изложени в РИМ – Бургас, в рамките на националната изложба „По шевиците ще ги познаете“. Там са показани ръченици, които са  специални сватбени обредни забрадки  и шевици към тях, които са уникални за България. Министерство на културата подкрепа едно наше предложение да направим сертифицирано музейно хранилище за подобен род движими културни ценности, което да отговаря на съвременните стандарти на музеологията в областта на това да се подмени с по-качествени шкафове за съхранение“, обясни Марева. Тя уточни, че проектът е на стойност 12 150 лв., останалите средства ще са от бюджета на музея. „С този проект в музея ще има модерно фондохранилище, което ще гарантира опазването за в бъдеще на въпросните тъкани и плетива, които са оставени за съхранение. От утре започва работа на експертите в музея по тези проекти“, посочи Марева. \r\nТя допълни, че очакват финализиране на предварителните подготовки за сключване на договор за трети спечелен проект на Смолянския музей. Това е Проект за осигуряване на средства за теренни археологически проучвания и консервация. „Радостни сме, че проекта на д-р Николай Бояджиев за продължаване на разкопките на Момчиловата крепост е получил финансиране от Министерство на културата на стойност 14 000 лв. и разкопките ще се проведат в края на август. Това е поредния етап, през който се надяваме, че ще постъпят интересни предмети свързани с бита и културата на древните обитатели на планината, а същевременно родопчани ще научат повече за крепостта извисяваща се на изток от град Смолян“, каза още директорът на музея Таня Марева. \r\nНели ГЕРГЬОВСКА", "date": "2019.07.11", "title": "Таня Марева, Регионален исторически музей „Стою Шишков“ – Смолян: Три нови проекта ще реализира музеят през лятото"}
{"url": "http://www.focus-news.net/news/2019/07/11/2679429/praskat-sreshtu-komari-vav-veliko-tarnovo-i-arbanasi.html", "text": "Поредно третиране срещу комари предстои в старата столица и Арбанаси, съобщават за  Радио „Фокус“ – Велико Търново  от Дезинфекционната станция в града. Пръскането ще започне в 22.00 часа от парк „Дружба“. Обработени ще бъдат и парковете  „Майка България”, „Марно поле”, „Никола Габровски“, „Руски”, „Колю Фичето”, „Картала”, боровата гора в кв. „Акация”,  „Бузлуджа” и „Света гора”. Третиране е предвидено и за местността „Ксилифор“, както и за парк „Арбанаси” – „Лакото”. При лоши метеорологични условия обработката ще бъде отменена. \r\nЛуиза ТРАНЧЕВА", "date": "2019.07.11", "title": "Пръскат срещу комари във Велико Търново и Арбанаси"}
{"url": "http://www.focus-news.net/news/2019/07/11/2679434/prof-todor-tagarev-dogovorenoto-mezhdu-sasht-i-balgariya-stoi-mezhdu-parvonachalnata-balgarska-oferta-i-maksimalnoto-nashe-iskane-koeto-se-okazva-tvarde-skapo.html", "text": "Договореното между САЩ и България стои между първоначалната българска оферта и максималното впоследствие наше искане, което, обаче, се оказва твърде скъпо. Това каза за предаването „Това е България“ по  Радио „Фокус“  бившият министър на отбраната проф. Тодор Тагарев във връзка със сделката за придобиването на изтребителите F-16. Той обясни, че договореният пакет е сравним с предложенията на всички страни, които са участвали в конкурса, и дава всички компоненти, необходими за изграждането на съответните способности. Бившият министър допълни, че в хода на преговорите България се е отказала от необходимите боеприпаси, но не вижда особен проблем в това, защото няма да могат да бъдат използвани веднага. „За нас приоритетната задача за този самолет е контрол на въздушното пространство и изпълняване на задачата за въздушно патрулиране, която изисква носене на 24/7 бойно дежурство. И, съответно, докато изградим тези оперативни способности с тези 8 самолета, които ще придобием, и започнем вече да овладяваме самолета като платформа за действие по земни цели, ще минат, според мен от днешна дата, едно 7-8 години в оптимистичен вариант“, каза още проф. Тагарев. Той изказа мнение, че изтичането на информация относно сделката подкопава доброто име и престиж на България пред съюзниците и това действие ще има дълготрайни последици. \r\nЦоня СЪБЧЕВА", "date": "2019.07.11", "title": "Проф. Тодор Тагарев: Договореното между САЩ и България стои между първоначалната българска оферта и максималното наше искане, което се оказва твърде скъпо"}
{"url": "http://www.focus-news.net/news/2019/07/11/2679435/shumen-nad-120-proverki-sa-izvarshili-za-sedmitsa-sluzhitelite-v-darzhavnite-lovni-i-gorski-stopanstva-v-oblastta.html", "text": "455 проверки са извършили служителите на стопанствата в системата на СИДП за първата седмица на този месец. Това съобщиха от  Североизточното държавно предприятие . Проверени са 233 обекта за добив на дървесина, 133 превозни средства, както и много физически лица. 55 са проверките в ДЛС-Паламара, 49 в ДГС-Шумен, 34 в ДГС-Смядово и 4 в ДГС-Преслав. В последното стопанство са задържани 0,9 пространствени кубически метра дърва за огрев, съставени са 16 констативни протокола и 2 акта за административно нарушение. Най-много проверки за периода отчитат от ДГС-Търговище – 168. Нарушения не са открити.", "date": "2019.07.11", "title": "Шумен: Над 120 проверки са извършили за седмица служителите в държавните ловни и горски стопанства в областта"}
{"url": "http://www.focus-news.net/news/2019/07/11/2679432/d-r-temenuzhka-lyubenova-obsnv-blagoevgrad-nikotinat-preminava-prez-platsentata-i-stimulira-retseptorite-na-ploda-za-dopamin-koeto-podtikva-pristrastyavaneto-kam-narkotitsite.html", "text": "Никотинът преминава през плацентата и стимулира рецепторите на плода за допамин – химично съединение, свързано с пристрастяването към наркотиците. Това каза за  Радио „Фокус“-Пирин   д-р Теменужка Любенова, председател на Общински съвет по наркотичните вещества-Благоевград. Тя посочи, че това по-късно може да доведе до предразположение към никотинова или друга зависимост. „Учени от университета на Мериленд и елитното висше училище на Лион, установяват наличие на широк спектър потенциално опасни 15 класа бактерии в цигарите – клостридиум, клепсиела, псевдомонас, протеус, стафилококос, ентерококос, които могат да предизвикат инфекции на различни органи. Тези бактерии са установени в 90% от цигарите“, допълни д-р Любенова. Тя добави, че когато бебетата на майките-пушачки се наблюдават с ултразвук, е установено, че след една изпушена цигара никотинът ускорява пулса на сърцето на зародиша и повишава циркулацията в кръвоносните съдове, пъпните кръвоносни съдове, както и кръвното налягане на плода и на майката. По думите й учени от Бристолския университет са установили, че в 9 от 10 случая, пушенето на майката е причина за т.нар. внезапна смърт на детето или „смърт в люлката“. Специалистът подчерта, че рискът от смърт се увеличава с всеки нов час, прекаран от детето, в пасивно пушене, така например ако пушат до детето по 8 часа на ден, неговите шансове за смърт веднага нарастват 8 пъти. \r\nНатали СТЕФАНОВА", "date": "2019.07.11", "title": "Д-р Теменужка Любенова, ОбСНВ-Благоевград: Никотинът преминава през плацентата и стимулира рецепторите на плода за допамин, което подтиква пристрастяването към наркотиците"}
{"url": "http://www.focus-news.net/news/2019/07/11/2679430/vzglyad-posochiha-raketite-s-400-kato-argument-v-spora-mezhdu-turtsiya-s-es-za-kipar.html", "text": "„Руската система за противовъздушна отбрана С-400 ще бъде сериозен аргумент в настойчивото желание на Турция да продължи сондажите в ИИЗ на Кипър“, заяви военният експерт Константин Сивков, който коментира ескалацията на ситуацията около проучвателните работи, извършвани от Турция в Изключителната икономическа зона  на Кипър, въпреки протестите от Гърция и Европейския съюз, цитира думите му руският вестник  “Взгляд“ . \r\n„Появата на С-400 ще усложни значително противодействието на Европа срещу Турция в този регион. Тази система за противовъздушна отбрана има много голям обхват - значително по-голям от противорадарните ракети. За да ги използват, съответните комплекси ще трябва да влязат в зоната на достигане на С-400, което може да означава големи загуби. И не става дума само за ракети…ще загинат хора, елита на въоръжените сили на Европа. Европа е в паника и се страхува от загуби ”, казва Константин Сивков, капитан първия ранг от резерва, първи заместник-председател на Академията за геополитически проблеми. \r\n„В случай на опит за противодействие на турските С-400, произведени в Русия,  радиосмущенията няма да помогнат, тъй като С-400 има много високо ниво на сигурност“, смята Сивков. \"Така че самото появяване на такива системи в региона ще изключи всяка възможност за използване на европейската авиация, докато тези комплекси не бъдат потиснати.\" \r\nНо това няма да бъде лесно, предвид високата мобилност на руската система за противовъздушна отбрана, заяви военен експерт. \r\n\"Тоест, наличието на такива оръжия в Турция ще бъде най-сериозният аргумент в настойчивото им желание да продължат изследванията в ИИЗ на Кипър, въпреки протестите на Гърция и Европейския съюз\", заключи Сивков. \r\nКакто вече съобщи вестник „Взгляд“, турското външно министерство обяви продължаването на проучванията в изключителната икономическа зона (ИИЗ) на Кипър, въпреки отрицателната реакция на ЕС към тези действия. В района има два турски сондажни кораба – „Фатих“ и „Явуз“. Гърция и Кипър смятат за провокация провеждането на геоложки проучвания в ИИЗ на Кипър, където са открити газови находища. Въпреки това Турция е убедена, че има право на природни ресурси в този регион. \r\nТурското външно министерство отбеляза, че членството на Кипър в ЕС не дава право на гръцката общност да \"узурпира законните права и интереси на кипърските турци\". \r\nПрез юни Гърция заплаши Турция със санкции на ЕС. В отговор Анкара отрече на Европейския съюз правото да определя границите в Средиземно море. САЩ също настояха Турция да се откаже от сондажните работи в кипърската ИИЗ.  Юлиян Марков", "date": "2019.07.11", "title": "“Взгляд“: Посочиха ракетите С-400 като аргумент в спора между Турция с ЕС за Кипър"}
{"url": "http://www.focus-news.net/news/2019/07/11/2679438/plovdiv-sportni-legendi-sa-nagradeni-s-otlichieto-pocheten-znak-na-grad-plovdiv.html", "text": "Спортни легенди са наградени с отличието „Почетен знак на град Пловдив”. Това съобщиха за  Радио „Фокус“ – Пловдив  от Общинския съвет. Наградите са връчени на церемония в началото на днешната сесия, като отличени са Каспар Симеонов, Георги Василев, Милко Арабаджийски и Тодорка Николова Отличието е гласувано заради големите им заслуги и върхови постижения в спорта в Пловдив и в България.  Плакетите са връчени от председателя на Общински съвет –Пловдив Савина Петкова и кметът на града инж. Иван Тотев. Наградените благодариха за оказана чест, споделяйки че през целия си живот са се стремели да представят достойно Пловдив и България. На церемонията присъства и областният управител на Пловдив Здравко Димитров.", "date": "2019.07.11", "title": "Пловдив: Спортни легенди са наградени с отличието „Почетен знак на град Пловдив”"}
{"url": "http://www.focus-news.net/news/2019/07/11/2679439/varna-13-sedmoklasnitsi-ot-grada-i-oblastta-ne-sa-uchastvali-v-parvo-klasirane-zashtoto-sa-zaminali-sas-semeystvata-si-v-chuzhbina.html", "text": "13 седмокласници от града и областта не са подали заявления за първо класиране за прием, защото са заминали със семействата си в чужбина. Това коментира за  Радио „Фокус“ – Варна  директорът на Регионалното управление на образованието Венцеслава Генова. По думите й, за първия етап от кампанията, заявления са подали 3765 ученици. „84 от кандидатите са подали документи в училищата в електронната система. Само 16 процента са подали заявления в петте учебни заведения-гнезда. Има 151 ученици, които са подали документи от други региони. 66 кандидати не са подали заявления, защото имат поправителни изпити и не могат да получат удостоверение за завършено образование. Вероятно те ще се включат в по-късен етап на кампанията“, посочи директорът на Регионалното управление на образованието.  \r\nСпоред Венцеслава Генова, от резултатите досега, Математическата гимназия е с най-висок бал от 496.5 при максимален 500. „Страхотни са ни децата, не само с постигнатите резултати, но със способността да самоопределят себе си с това къде искат да продължат образованието си. Защото паралелките са сформирани плътно с балове на желаещи, които се различават на моменти в стотните. Това означава, че това са паралелки от ученици със способности, доказани не само по време на външното оценяване, но и в хода на обучението си до седми клас. Много добро е попълването на местата в паралелките по държавен план-прием“, коментира тя. Според нея ранното профилиране е дало резултат. „РУО – Варна предприе много дейности, които разясняваха философията на държавния план-прием, особеностите на паралелките по професии, по специалности. Включи се и бизнесът, направихме уъркшоп, в Девня се направиха разяснения с представители на заводите“, каза още Венцеслава Генова. Тя отчете успешната кампания, като посочи, че е направена много предварителна работа с учителите, с учениците и родителите им. „Това е пътят, по който трябва да се работи както преди изготвянето на държавния пример, както и след това, за да може всеки да направи наистина информиран избор“, каза още Венцеслава Генова. Според нея кампанията за прием на седмокласниците дотук преминава без напрежение, с много разяснения. \r\nДиана СТОЕВА", "date": "2019.07.11", "title": "Варна: 13 седмокласници от града и областта не са участвали в първо класиране, защото са заминали със семействата си в чужбина"}
{"url": "http://www.focus-news.net/news/2019/07/11/2679437/tass-vladimir-zelenski-posochi-klyuchoviya-vapros-v-telefonniya-razgovor-s-putin.html", "text": "Ключовата тема на телефонните разговори между украинския президент Владимир Зеленски и руския президент Владимир Путин беше въпросът за освобождаването на украинските моряци, арестувани за нарушаване на държавната граница в Керченския проток през ноември миналата година. Това съобщиха в четвъртък от пресслужбата на украинския държавен глава, цитирани от  TACC \r\n\"На 11 юли президентът на Украйна Владимир Зеленски проведе телефонен разговор с президента на Руската федерация Владимир Путин. Ключовият въпрос беше освобождаването на арестуваните моряци. Също така стана дума за завръщането на други украински граждани, които са задържани в Руската федерация\", се казва в съобщението. \r\nВ пресслужбата на Зеленски добавиха, че събеседниците са обсъдили и продължаването на преговорите в нормандски формат. \r\nКакто каза по-рано прес-секретарът на руската държава Дмитрий Песков, преговорите бяха инициирани от украинската страна. Настоящият разговор е първият контакт между Путин и Зеленски след избирането на нов президент на Украйна. \r\nВ четвъртък Путин обяви готовността на Москва да преговаря с Украйна във всеки формат, но след сформирането на правителството в Киев. Преди това, на 8 юли, Зеленски, чрез социалната мрежа „фейсбук“ се обърна към руския президент с предложение да се срещнат в Минск с посредничеството на САЩ, Великобритания, Германия и Франция, за да обсъдят конфликта в Донбас и Крим. Както каза Зеленски, той предлага „създаване на компания за разговор” в лицето на американския президент Доналд Тръмп, британския премиер Тереза Мей, германския канцлер Ангела Меркел и френския президент Еманюел Макрон.  Юлиян Марков", "date": "2019.07.11", "title": "ТАСС: Владимир Зеленски посочи ключовия въпрос в телефонния разговор с Путин"}
{"url": "http://www.focus-news.net/news/2019/07/11/2679440/sofiya-vavezhda-se-vremenna-organizatsiya-na-dvizhenieto-po-ul-lege-mezhdu-bul-tsar-osvoboditel-i-ul-saborna-poradi-tarzhestvena-smyana-na-pochetniya-gvardeyski-karaul.html", "text": "Въвежда се временна организация на движението по ул. „Леге” между бул. „Цар Освободител” и ул. „Съборна” поради тържествена смяна на почетния гвардейски караул. Това съобщиха от пресцентъра на  Столична община . От 11.30 до 12.30 часа  на 12 юли се забранява влизането на пътни превозни средства по ул. „Леге” между бул. „Цар Освободител” и ул. „Съборна”.", "date": "2019.07.11", "title": "София: Въвежда се временна организация на движението по ул. „Леге” между бул. „Цар Освободител” и ул. „Съборна” поради тържествена смяна на почетния гвардейски караул"}
{"url": "http://www.focus-news.net/news/2019/07/11/2679443/sofiya-vavezhda-se-vremenna-organizatsiya-na-dvizhenieto-na-12-yuli-poradi-otkrivane-na-pametna-plocha-na-ginyo-ganev.html", "text": "Въвежда се временна организация на движението на 12 юли поради откриване на паметна плоча на Гиньо Ганев. Това съобщиха от пресцентъра на  Столична община . От 12.00 до 14.00 часа на 12 юли се забранява влизането, престоят и паркирането на пътни превозни средства по ул. „Женева“ в участъка между бул. „Евлоги и Христо Георгиеви“ и ул. „Любен Каравелов“.  \r\nОт 12.00 до 14.00 часа се разрешава  престоят и паркирането на пътни превозни средства по крайна дясна лента на бул. „Евлоги и Христо Георгиеви“ в участъка между ул. „Хан Крум“ и ул. „Николай Павлович“.", "date": "2019.07.11", "title": "София: Въвежда се временна организация на движението на 12 юли поради откриване на паметна плоча на Гиньо Ганев"}
{"url": "http://www.focus-news.net/news/2019/07/11/2679459/silistra-oblastniyat-upravitel-ivelin-statev-podkrepi-iskane-na-kmeta-na-glavinitsa-pred-darzhavnata-vlast.html", "text": "Областният управител Ивелин Статев, като представител на държавната власт в областта, даде съгласието си до междуведомствената комисия за възстановяване и подпомагане към Министерски съвет на Република България във връзка с предложение на кмета на община Главиница Неждет Джевдет. Това съобщиха от пресцентъра на  областна администрация- Силистра . Става дума за желанието на местната власт в добруджанската община да получи средства от държавата за неотложни възстановителни работи по обект в общинския център. Парите са необходими за аварийно възстановяване на проводимостта и надграждането на отводнителния канал по ул. „Дунав“ (облицован участък) и на земен профил извън регулация, както и за изграждане на канализационни клонове за дождовна вода по две улици в града. Преди 5 години МС на Република България е отпуснал средства, които общината е вложила в осъществяването на първия етап от инвестиционния проект, но за цялостната защита от наводнения на град Главиница е необходимо да се реализират и последващи етапи. За дейностите по тях отново се иска държавата от бюджета си да подкрепи общината, и със своето съгласие областният управител изразява подкрепата си пред държавните органи.", "date": "2019.07.11", "title": "Силистра: Областният управител Ивелин Статев подкрепи искане на кмета на Главиница пред държавната власт"}
{"url": "http://www.focus-news.net/news/2019/07/11/2679411/d-r-georgi-mitev-odbh-burgas-zasega-nyama-opasnost-ot-razprostranenieto-na-afrikanska-chuma-po-svinete-v-regiona.html", "text": "Засега няма опасност от разпространението на африканска чума по свинете в Бургаския регион. Това потвърди за  Радио „Фокус“ – Бургас  д-р Георги Митев, директор на Областната дирекция по безопасност на храните (ОДБХ). По думите му постоянно се извършват необходимите проверки. „Взимат се кръвни проби и обстановката се следи, за да бъде болестта хваната навреме“, отбеляза д-р Митев и добави, че към момента направените проверки не са установили нищо обезпокоително. \r\nМария ПОПЧЕВА", "date": "2019.07.11", "title": "Д-р Георги Митев, ОДБХ – Бургас: Засега няма опасност от разпространението на африканска чума по свинете в региона"}
{"url": "http://www.focus-news.net/news/2019/07/11/2679460/veliko-tarnovo-nay-dobrite-piloti-na-stranata-pristigat-v-gorna-oryahovitsa-za-planinskoto-izkachvane-ryahovets-lyaskovets-2019.html", "text": "Най-добрите пилоти на страната пристигат в Горна Оряховица за Планинското изкачване „Ряховец – Лясковец 2019“. Състезанието, което е  ІV кръг от Националния шампионат по планинско изкачване, ще се проведе идния уикенд – на 13 и 14 юли. Това съобщават за  Радио „Фокус“ – Велико Търново   от Община Горна Оряховица.  \r\nВ първия ден, събота, пред местната администрация в железничарския град ще се проведе административно-технически преглед на участниците и техните автомобили. Той ще започне в 09.00 часа. След него  участниците ще бъдат изведени до състезателното трасе в Лясковец. Автомобилите ще се надпреварват по пътя от стадиона към манастир „Св. св. Петър и Павел”. Дължината на трасето е 3 350 м. Организаторите уточняват, че то е едно от най-атрактивните и най-безопасните в България. \r\nСъщинската надпревара ще бъде на 14 юли (неделя). Стартът на състезанието ще бъде даден в 11.00 часа. То също ще е в три кръга, а награждаването на победителите ще се състои в района на стартовата линия. \r\nНадпреварата се организира от Автомобилна федерация на България, Общините Горна Оряховица и Лясковец и СККА „Етър Рейсинг”. \r\nПо време на техническия преглед на автомобилите ще бъде създадена и временна организация на движението в центъра на Горна Оряховица. От 08.30 часа до приключване на мероприятието (около 12.30 часа), за движение ще бъдат затворени следните улици: ул. „Цар Освободител“ от НЧ „Напредък – 1869“ до кръстовището с ул. „Иван Вазов“; ул. „Иван Вазов“ от пл. „Георги Измирлиев“ до кръстовището с ул. „Янко Боянов“; ул. „Св. Княз Борис І“ от кръстовището с ул. „Елена Грънчарова“ до пл. „Георги Измирлиев“ и ул. „Отец Паисий“ до кръстовището с ул. „Иван Вазов“. \r\nЛуиза ТРАНЧЕВА", "date": "2019.07.11", "title": "Велико Търново: Най-добрите пилоти на страната пристигат в Горна Оряховица за Планинското изкачване „Ряховец – Лясковец 2019“"}
{"url": "http://www.focus-news.net/news/2019/07/11/2679433/kanal-5-makedoniya-neobhodimi-sa-nay-malko-dva-dena-za-normalizirane-na-obstanovkata-na-halkidiki.html", "text": "Няма електричество и вода, а за нормализиране на доставките са необходими поне 2 дни. Туристите и жителите казват, че няма основни условия на живот, а температурите са около 40 градуса, пише на страницата на македонския телевизионен  “Канал 5 \r\nТуристите днес се евакуират масово, а колона от превозни средства достига до границата с Македония. Но, ужаса, който са преживели  туристите вчера ще го помнят цял живот. \r\nНай-малко седем души са загинали и над 120 са ранени в бурята, която засегна гръцкия полуостров Халкидики. \r\nСилната буря изкорени  дърветата, преобърна автомобили и причини големи материални щети. Повечето от жертвите са били ударени от паднали дървета и обърнати превозни средства, включително и родител с малкото си дете (руснаци-бел. ред.), която е починала, когато над тях е паднал покрив на ресторант. \r\nГръцките медии съобщават, че туристите, които са попаднали в бурята, са търсили спасение в църквите.  Юлиян Марков", "date": "2019.07.11", "title": "„Канал 5“ (Македония): Необходими са най-малко два дена за нормализиране на обстановката на Халкидики"}
{"url": "http://www.focus-news.net/news/2019/07/11/2679463/sport-levski-pobedi-ruzhomberok-s-20-v-slovakiya.html", "text": "Левски победи с 2:0 при гостуването си на Ружомберок в първия квалификационен кръг на Лига Европа. Давиде Мариани даде преднина на „сините” в 36-ата минута след перфектен пас на капитана Живко Миланов. През второто полувреме Паулиньо вкара със самостоятелен пробив за 2:0 в 51-ата минута, след грешка в защитата на домакините. \r\nСтанислав Иванов и Илия Юруков бяха най-младите на терена, но се представиха силно. Като резерви се включиха още две от новите попълнения - аржентинският плеймейкър Франко Мазурек и Здравко Димитров. \r\nТака българският тим взе комфортна преднина преди реванша на празни трибуни в София на 18 юли.", "date": "2019.07.11", "title": "Спорт: Левски победи Ружомберок с 2:0 в Словакия"}
{"url": "http://www.focus-news.net/news/2019/07/11/2679462/talat-dzhaferi-ot-srebreniitsa-balkanite-sa-narichani-bure-s-barut-a-tolkova-mnogo-mozhem.html", "text": "Днес, на честването на 24-ата годишнина от геноцида в Сребреница, председателят на Събраниетона Северна Македония Талат Джафери изрази надежда, че Балканите вече няма да бъдат \"буре с барут\" и че регионът се променя към по-добро, цитира думите му македонското електронно издание  “Плюс Инфо“ . \r\n„Да бъдем тук днес, на това тъжно място, място, което резонира с мълчание, което е по-силно от най-големия тътен, е болезнено чувство. Скръбта и болката се усещат във всеки погълнат дъх, на всяка стъпка, която се прави на тази почва.  Въпреки това, човек трябва да бъде силен и да направи достойна стъпка, да отдаде почит на жертвите, на познатите, на непознатите, на откритите и все още неоткритите, да покажем, че сме наясно с огромната човешка трагедия, да покажем, че имаме човешка и морална отговорност и уважение, да се осмелим да призовем никога да не се забравя и никога да не се повтаря!“ -каза Джафери. \r\nТой каза, че регионът се променя към по-добро и случващото вече се вижда през различна призма, новите поколения политици са с отворен, ясен светоглед, който говори за свят без граници , безброй възможности за учене, търсене, работа и развитие на младите хора с широко отворени крила и високи върхове за постижения. \r\n„Всички ние, чиито предци са живели тук, и ние, които сега живеем и работим в тази част на Земята и чиито деца и внуци се надяваме, ще продължат да дават живот на този регион, за съжаление живеем, белязани от идеята, че Балканите са \"буре с барут ”, котел, който постоянно кипи, и че винаги може да има конфликт. За съжаление, историята потвърди това с ужасните военни конфликти, които държаха вниманието на обществото фокусирано върху нас. Имаше твърде много кръвопролития, твърде много сълзи се стичаха по лицата ни. Твърде много необратимо загубени животи, неизживяна младост, радост, семейно щастие и любов ... И толкова много можем! Толкова добре се познаваме помежду си, ние сме известни с гостоприемство, с  топлите и грижовни отношения, необичайни дори за някои други части на  Земята, ние знаем как да се радваме заедно и как да скърбим, защото сме преди всичко хора, съседи, приятели може би роднини“, каза Джафери. \r\nТой призова всички, които активно участват в процеса на вземане на решения, в посока на общественото мнение и допринасят за изграждането и развитието на отношения между страните в региона, за да се посветят максимално на  изграждането на наистина свободни, демократични общества, с върховенство на закона и зачитане на човешките свободи и права, които зачитат различните и уважават слабите и болните, защото, имаме всички условия да бъдем пример за региона и за света. \r\n„Пример за добросъседски отношения, регионално сътрудничество, съвместен напредък на държавите поотделно и региона като цяло, заедно със спазването на суверенитета и териториалната цялост на всяка държава поотделно, защото, както казах в началото, имаме човешка и морална отговорност никога не позволявайте да бъде забравено, никога да не забравяме и никога повече да не се повтори! „- завърши председателят на парламента Джафери на честването на 24-ата годишнина от геноцида в Сребреница.  Юлиян Марков", "date": "2019.07.11", "title": "Талат Джафери от Сребрениица: Балканите са наричани „буре с барут“, а толкова много можем"}
{"url": "http://www.focus-news.net/news/2019/07/11/2679436/ot-295-provereni-kashti-za-gosti-15-ne-funktsionirat-kato-takiva-obzor.html", "text": "След започналата проверка на къщите за гости, построени с европейско финансиране, нашумяла с повдигнатото обвинение на бившия зам.-министър на икономиката Александър Манолев за източване на еврофондове в размер на 391 160 лв., Министерството на земеделието храните и горите изнесе данни, че през последните 2 седмици на месец юни екипи на Държавен фонд „Земеделие“ са проверили общо 295 къщи за гости. 15 от общо проверените обекти за селски туризъм от Програмата за развитие на селските райони (2007-2013 г.)  не функционират по предназначение. От тях 288 са в мониторингов период и 7 в извън мониторингов период, по  сигнали на представители на медиите. Това представлява 5,2% от всички проверени къщи за гости. Общата субсидия за всички 288 къщи за гости възлиза на 81 млн. лв.  \r\nМинистърът на земеделието, храните и горите Десислава Танева обясни, че за тези къщи има съмнения, че не се спазват подписаните договори по ПРСР - липсват счетоводни документи, категоризации и регистри за посещаемост. Финансовата помощ, която са получили е в размер на 4,5 млн. лв. и същата ще бъде изискана от бенефициентите, защото те ще подлежат на 100% финансова корекция и ДФЗ ще си изиска обратно платените субсидии. \r\nКъщите, които не функционират по предназначение са в Област Благоевград – 2 проекта; Област Варна – 1 проект; Област Ловеч – 1 проект; Област Пловдив – 1 проект; Област София – 4 проекта; Област Видин – 1 проект; Област Разград – 1 проект; Област Пазарджик – 2 проекта; Област Шумен – 1 проект и Област Добрич – 1 проект.   \r\nОт всички проверени къщи са установени други 74 къщи за гости, за които са констатирани в различна степен отклонения от заявения бизнес план. Проектите са получили субсидия от ДФЗ на стойност 18 млн. лв. Санкцията за тях зависи от вида на нарушенията и варира от 5 до 15% от стойността на платената субсидия. 24 от проектите са проверени на база на риск анализ преди издаване на заповедта. Това представлява 8% от останалите в мониторинг къщи, т.е. преди заповедта са проверени близо два пъти повече проекти от изискуемите по регламент. По европейски регламент, Разплащателната агенция трябва да проверява между 1 и 5 % от изплатените проекти в период на мониторинг.  \r\nНа организирания от Министерството брифинг стана ясно, че докладите от проверките се финализират и ще бъдат представени на Прокуратурата в тяхна подкрепа.  \r\nИзпълнителният директор на ДФЗ Живко Живков съобщи, че е установена свързаност между служители на фонда и собственици на къщи за гости при 2-ма експерти. Едната от служителките няма пряк достъп до одобряване на проекти, а за другата също не е установена директна свързаност. От двете служителки са снети обяснения и предстои дисциплинарен съвет да реши ще има бъдат ли наложени наказания и какви. А 3-ма кметове на общини, които се свързват с къщи за гости, са били проверявани за нарушения, но такива не са установени. Това са кметовете на Долна баня, Луковит и Борино. Открито е нарушение при къща за гости на бизнесмен, близък до кмета на Велинград, но според Министерството кметът нямал нищо общо с проекта. Изпълнителният директор на ДФ „Земеделие“ Живко Живков отбеляза, че няма срок, в който трябва да бъдат върнати парите за къщите за гости, при които са установени нередности. Това е така защото това е отворен процес. След издаването на решение за финансовата корекция от страна на ДФ „Земеделие“, бенефициентът, който е получил това подпомагане, има право на обжалване.  \"Фокус\" припомня:  Във връзка със скандала за къщи за гости на 1 май оставка подаде и зам.-изпълнителният директор на Държавен фонд „Земеделие“ Иванка Багдатова-Мизова. Причината е информация, че телефонът ѝ е обявен в сайт за резервации на къща за гости „Тара“ в с. Юндола. Междувременно държавата наложи санкции за над 10 млн. лв. седмица след началото на масовата проверка на къщи за гости, изградени с европейски средства. На 14 май земеделският министър Румен Порожанов напуска правителството заради скандала с къщите за гости. \r\nИрина ИВАНОВА", "date": "2019.07.11", "title": "От 295 проверени къщи за гости 15 не функционират като такива (ОБЗОР)"}
{"url": "http://www.focus-news.net/news/2019/07/11/2679464/radostina-tsenova-balgarska-fondatsiya-bioraznoobrazie-nepriemlivo-e-da-otrichame-izmeneniyata-v-klimata-koito-nastapvat.html", "text": "Неприемливо е да отричаме измененията в климата, които настъпват. Това каза за  Радио „Фокус“ – Бургас  Радостина Ценова от Българска фондация „Биоразнообразие“. „Ние ежедневно сме свидетели на промените, които се случват. Това, което е важно, е тези, от които зависи промяната в климатичните условия, най-накрая да вземат необходимите сериозни мерки. Само да говорим, че има промени в климата, не е достатъчно“, отбеляза Ценова. Според нея, ако не бъдат изпълнени решенията от Париж, както и глобалните споразумения, които подписват или не някои от държавите, неблагоприятни явления ще настъпват все повече „Климатичните катастрофи, на които ставаме свидетели в последните години, ще стават все по-често явление“, допълни още Ценова. По данни на фондация „Биоразнообразие“ в  момента в Атанасовско езеро, освен традиционните повече от 500 розови пеликана, пребивават и 315 черноопашати крайбрежни бекаса, 187 малки червеноноги и 171 големи червеноноги водобегача, което е необичайно за този период от годината. \r\nМария ПОПЧЕВА", "date": "2019.07.11", "title": "Радостина Ценова, Българска фондация „Биоразнообразие“: Неприемливо е да отричаме измененията в климата, които настъпват"}
{"url": "http://www.focus-news.net/news/2019/07/11/2679442/rossiyskaya-gazeta-mazh-i-dete-ot-rostov-na-don-sa-zaginalite-v-gartsiya-ruski-turisti.html", "text": "Жители на Ростов на Дон загинаха в Гърция. Трагедията се случи в нощта на 10 срещу 11 юли в малкото курортно градче Неа Потидия на полуостров Халкидики, в Северна Гърция, пише руският вестник  „Российская газета“ .  \r\nПо време на силна гръмотевична буря, придружена с проливен дъжд туристите са се укрили под едно дърво. Под натиска на вятъра дървото се е счупило и е затиснало двама души - мъж и малкият му син. Повикана е бърза помощ, но лекарите само са констатирали смъртта на двамата руски граждани. \r\nГенералният консул на Русия в Солун Александър Шчербаков потвърди за вестника смъртта на двамата руснаци. \r\n„Семейството е пристигнало на почивка от Ростов на Дон на 7 юли. Родителите са достатъчно млади, още не са навършили четиридесет. С тях са били трите им деца, а най-малкият от тях не беше навършил две години. Той и баща му са жертва на тази трагедия\", каза генералният консул по телефона  пред вестника. \r\nСпоред него през цялото време на полуострова е било много горещо. Затова гръмотевичната буря, особено в близост до морето е била необичайно силна. На брега има повредени сгради и електропроводи. Според генералния консул по време на всеки туристически сезон се случват извънредни ситуации с туристи, но такава трагедия той не помни. \r\n„Телата на загиналите са закарани в близката болница. Формалностите около връщането им се разглеждат в момента. Опитваме се да помогнем на вдовицата ”, каза Александър Шчербаков.  Юлиян Марков", "date": "2019.07.11", "title": "„Российская газета“: Мъж и дете от Ростов на Дон са загиналите в Гърция руски туристи"}
{"url": "http://www.focus-news.net/news/2019/07/11/2679465/blagovesta-fakirova-sdruzhenie-sv-ivan-rilski-vsichki-detsa-chast-ot-lyatnata-politseyska-akademiya-shte-preminat-kurs-po-patna-bezopasnost-na-ploshtadkata-v-balvan.html", "text": "Всички деца, които са част от Лятната полицейска академия, ще преминат курс по пътна безопасност на площадката в Балван. Това обобщи за  Радио „Фокус“ – Велико Търново  Благовеста Факирова, председател на дарителско сдружение „Св. Иван Рилски“, което е съорганизатор на проявите. Тя уточни, че занятията ще се провеждат на терените за пътна и пожарна безопасност, които бяха открити през миналата година в село Балван. По думите й регулярно се организират и срещи на малчуганите с полицаи и пожарникари от региона, като темите, които се обсъждат са много и разнообразни. \r\nЛятната полицейска академия се провежда за 9-та поредна година. В нея участват около 400 деца от 20-те Центрове за работа с деца в населените места от община Велико Търново. Акцент и този път са безопасността на пътя под мотото „Пазете децата на пътя“ и здравословния начин на живот под мотото „Спортът е по-добрият начин децата да пораснат“. Традиционните партньори на Община Велико Търново са Сдружение „Св. Иван Рилски“, ОД на МВР- Велико Търново, РД „Пожарна безопасност и защита на населенитеo“- Велико Търново, Сдружение на кметовете и кметските наместници Янтра 2001 и Съюза на пивоварите в България. Проявите продължават до средата на септември. \r\nЛуиза ТРАНЧЕВА", "date": "2019.07.11", "title": "Благовеста Факирова, сдружение „Св. Иван Рилски“: Всички деца, част от Лятната полицейска академия, ще преминат курс по пътна безопасност на площадката в Балван"}
{"url": "http://www.focus-news.net/news/2019/07/11/2679468/pavlina-darlyanova-sekretar-na-narodno-chitalishte-atanas-manchev-interesat-kam-detskata-rabotilnichka-srachkovtsi-e-vse-po-golyam.html", "text": "Интересът към детската работилничка „Сръчковци“ е все по-голям. Това каза за  Радио „Фокус“ – Бургас   секретарят на Народно читалище „Атанас Манчев“ Павлина Дърлянова. „Доказали сме се, като една интересна и обичана от децата инициатива и поради тази причина тя е включена от няколко години в културния календар на община Поморие“, добави Дърлянова. По думите й няма ограничение за възрастта на децата, които могат да посещават работилничката, защото интересът е достатъчно голям. „Целта ни е да разнообразяваме свободното време на децата в град Каблешково. Освен наши гости идват и гости от Ахелой, Каменар и други населени места“, посочи още Павлина Дърлянова. По думите на й децата, които идват в момента са около 60. Тя добави, че работилничката работи в два официални дни, като понякога се налага и трети ден според възможностите на плануваната програма на организираните събития. „Работим и с различни занаятчии, за да може децата да се докоснат до  и до различни техники за рисуване и други видове изкуства като работа с вълна“, каза още Дърлянова. Тя добави, че се организират и пътуване до Поморие, Бургас, Айтос, Зоологически градини и др. Павлина Дърлянова заяви, че също се опитват да съчетават пътуванията с развлекателни дейности като посещение при детски психолог и други различни тренингови занимания. \r\nМария КУРТЕВА", "date": "2019.07.11", "title": "Павлина Дърлянова, секретар на Народно читалище „Атанас Манчев“: Интересът към детската работилничка „Сръчковци“ е все по-голям"}
{"url": "http://www.focus-news.net/news/2019/07/11/2679466/veliko-tarnovo-14-nereglamentirani-smetishta-sa-ustanovili-eksperti-na-riosv-ot-nachaloto-na-godinata-do-kraya-na-yuni.html", "text": "14 нерегламентирани сметища са установили експерти на Регионалната инспекция по околна среда и води  от началото на годината до края на юни. Част от тях са почистени, а в останалите терени дейностите предстоят. Това съобщи за  Радио „Фокус“ – Велико Търново  Милка Асенова, отговаряща за връзки с обществеността в Инспекцията. Тя допълни, че замърсените територии се намират в землищата на селата Джулюница, Градница, Вишовград, Михалци, Копчелиите, Ресен, Буйновци, Балван, Горски Долен Тръмбеш и на градовете Лясковец, Дебелец, Горна Оряховица, Велико Търново, Елена. „В резултат на контролната дейност на РИОСВ – Велико Търново е преустановено изтичане на отпадъчни води с пяна от дере в река Янтра в чертите на Велико Търново и замърсяване на речното легло на река Еленска от земеделски стопанин. Въз основа на дадени предписания кметове са предприели мерки и са почистили 17 нерегламентирани замърсявания в заливаемата зона на реките Белица, Росица, Стара река, Янтра и Синкавица“, обобщи още Асенова. \r\nЗа шестмесечието на 2019-та са извършени 485 проверки на 463 обекта на територията на Великотърновска и Габровска област. За сравнение през 2018-та те са били съответно 469 в 437 обекта. В рамките на осъществения контрол са издадени 146 предписания за привеждане на дейности в съответствие с изискванията на екологичното законодателство. \r\nЛуиза ТРАНЧЕВА", "date": "2019.07.11", "title": "Велико Търново: 14 нерегламентирани сметища са установили експерти на РИОСВ от началото на годината до края на юни"}
{"url": "http://www.focus-news.net/news/2019/07/11/2679467/pazardzhik-traditsionniyat-plyus-festival-shte-se-provede-ot-6-do-8-septemvri.html", "text": "За поредна година в града ще се проведе събитието за популярна музика “Плюс Фестивал”, съобщиха от  общинската администрация  . В периода между 6 и 8 септември в Пазарджик ще се състои шестото поредно издание на музикалния фестивал, а тази година организаторите планират нов и по-различен формат. Събитието се превърна в традиция за нашия град и доби голяма популярност сред музикалните среди в България и Европа, посрещайки през годините едни от най-актуалните и обичани изпълнители. Фестивалът се осъществява с подкрепата на Община Пазарджик и дейността на над 60 доброволци, които генерират идеи и развиват уменията си в професионалната среда на едно от най-добрите събития в региона.", "date": "2019.07.11", "title": "Пазарджик: Традиционният “Плюс Фестивал” ще се проведе от 6 до 8 септември"}
{"url": "http://www.focus-news.net/news/2019/07/11/2679469/pazardzhik-initsiativata-s-kayak-po-yaz-batak-i-yaz-golyam-beglik-shte-se-provede-na-13-i-14-yuli.html", "text": "Инициативата „С каяк по яз. Батак и яз. Голям Беглик“ ще се проведе на 13 и 14 юли, съобщиха  организаторите . Желаещите ще бъдат напътствани от професионални водачи. Осигурена е и екипировка под наем. Първият ден ще започне на сборния пункт в курорта Цигов Чарк на Еко къмпинг-Батак в 8.00 часа. Там ще бъде проведен подробен инструктаж за безопасност и запознаване с каяка и каяк екипировката. Нощувката ще бъде в къмпинга в палатки. Вторият ден започва отново в 8.00 часа, като направлението е яз. Голям Беглик. Язовирът е изключително живописен. Целият е обграден от иглолистни дървета и широки зелени поляни, а бреговете му са полегати и плитки. Ентусиастите ще могат да посетят  местности Самодивска поляна, Чатъма и Батлабоаз. Цената за участие за двата дни е 90 лв, в която влиза организационна такса, водачески услуги, каяк и каяк екипировка. Нощувката в къмпинга е на цена от 15лв. \r\nАлбена ЖИЛЕКОВА", "date": "2019.07.11", "title": "Пазарджик: Инициативата „С каяк по яз. Батак и яз. Голям Беглик“ ще се проведе на 13 и 14 юли"}
{"url": "http://www.focus-news.net/news/2019/07/11/2679461/razdorite-pri-patriotite-prikazka-bez-kray-obzor.html", "text": "Пореден ден раздорите в малката коалиция не стихват. След като във вторник депутатите от ВМРО и НФСБ свалиха Волен Сидеров от председателското място на ПГ на „Обединени патриоти“, лидерът на ПП „Атака“ поиска от председателя на Народното събрание да обяви промените в ръководството на парламентарната група за нелегитимни. Според „Атака“ е нарушен редът за освобождаване и избиране на председател, тъй като парламентарната група не може сама да предложи освобождаване и назначаване на лидер на групата. Това може да направи Политическият съвет на коалицията, в който влизат лидерите на трите партии, но такъв не е проведен. Именно заради това Сидеров заяви, че по силата на закона все още продължава да е председател на ПГ на „Обединени патриоти“. В същото време ззбраните съпредседатели на ПГ на „Обединени патриоти“ Искрен Веселинов и Валентин Касабов заявиха, че са легитимните ръководители на групата, след като 20 души са ги избрали.  \r\nПредседателят на парламента Цвета Караянчева обясни, че е разпоредила на Правния отдел на Народното събрание да изследва случая и да даде заключение, два тогава тя ще вземе своето становище. Сидеров поиска по казуса да се произнесат и от ГЕРБ. „Държа на голям коалиционен съвет, защото трябва да чуем позицията на ГЕРБ дали ще работи с НФСБ, „Атака“ и ВМРО или ще приеме това заличаване на „Атака“ от тройната коалиция. ГЕРБ трябва да се произнесе. Тук става дума за управленската голяма коалиция“, обоснова се лидерът на „Атака“. Волен Сидеров е разговарял с премиера Бойко Борисов за провеждане на голям коалиционен съвет. В същото време лидерът на \"Атака\" е поканил другите двама председатели от НФСБ и ВМРО на политически съвет утре. \r\nПо-късно председателят на НФСБ Валери Симеонов изпрати писмо в отговор на поканата на Волен Сидеров за участие в Политически съвет на 12 юли. В него Симеонов отбелязва, че на тази дата е в предварително организирана служебна командировка извън страната. \"От друга страна, категорично не приемам провеждането на Политически съвет, когато и да било с дневен ред, определен невярно и тенденциозно като „обсъждане на НЕЛЕГИТИМНО решение за промяна на ръководството на ПГ \"Обединени патриоти\". Предлагам Ви да обсъдим евентуалното провеждане на Политически съвет на редовното заседание на ПГ \"Обединени патриоти\" на 16 юли 2019 г., вторник, от 17.00 часа в ст. 12 на НС на пл. „Народно събрание\" № 2\", заявява още Симеонов в писмото си.", "date": "2019.07.11", "title": "Раздорите при Патриотите - приказка без край (ОБЗОР)"}
{"url": "http://www.focus-news.net/news/2019/07/11/2679473/evening-standard-gorya-pozhar-v-studiyata-na-uornar-bradars-kadeto-e-sniman-hari-potar.html", "text": "В студията на \"Уорнър Брадърс\" избухна пожар, където бяха заснети филмите за  Хари Потър и Джеймс Бонд, пише лондонският вестник  Evening Standard \r\nПожарникарите бяха насочени към студията в Лийвсдън, Хертфордшир, в 23,29 часа в сряда ( 1:29 часа българско време в четвъртък). Противопожарната и спасителната служба на Хертфордшир  каза, че 18 пожарни машини и множество екипи са се борили с пожара в четвъртък. \r\nВ актуализация малко преди 15:00 часа местно време (17 часа българско време), Съветът на графство Хертфордшир заяви, че пожарът е бил погасен. \r\nНяма съобщения за пострадали и Съветът заяви, че по това време в обхванатите от пожара съоръжения не е имало никой.Всичките осем филма за Хари Потър, както и филми за Джеймс Бонд, „Бързи и яростни“ и „Мисията невъзможна“, бяха заснети в студията. \r\n„Уорнър Брадърс“  все още не е коментирал пожара, освен да потвърди, че действително има такъв, съобщи ВВС.  Юлиян Марков", "date": "2019.07.11", "title": "Evening Standard: Горя пожар в студията на \"Уорнър Брадърс\", където е сниман Хари Потър"}
{"url": "http://www.focus-news.net/news/2019/07/11/2679474/reuters-v-sudan-e-predotvraten-opit-za-prevrat.html", "text": "В Судан е предотвратен опит за преврат, предава  Reuters \r\nКомитетът за сигурност и отбрана на Судан заяви в четвъртък, че e осуетен опит за преврат, съобщи суданската телевизия. Други подробности засега не са известни. \r\nКомитетът  е част от управляващия Преходен военен съвет.  Юлиян Марков", "date": "2019.07.11", "title": "Reuters: В Судан е предотвратен опит за преврат"}
{"url": "http://www.focus-news.net/news/2019/07/11/2679471/afp-sasht-prizovaha-za-namalyavane-na-naprezhenieto-mezhdu-yaponiya-i-yuzhna-koreya.html", "text": "Държавният секретар на САЩ Майк Помпео изрази надежда в четвъртък за по-добро сътрудничество между Япония и Южна Корея, тъй като Сеул изрази загриженост относно ограниченията на износа от страна на Токио, които са от решаващо значение за неговия технологичен сектор, предава  AFP . \r\nЮжна Корея заяви, че външният министър Кан Кюн-уа е повдигнал въпроса за все по-напрегнатите отношения с Япония по време на телефонен разговор с Майкъл Помпео. \r\nДържавният секретар на САЩ  подчерта \"важността на тристранното сътрудничество между САЩ и Япония и Република Корея \", каза Държавният департамент, като се нарече Южна Корея с официалното й име - Република Корея. \r\nПомпео разговаря с Кан за необходимостта от денуклеаризация  на Северна Корея, като той очаква дипломацията да се възобнови след срещата между Доналд Тръмп и Ким Чен-ун \r\nЯпония заяви миналата седмица, че ще сложи край на ускорените доставки на химически съединения, използвани от южнокорейските компании в производството на микрочипове и смартфони. \r\nВ Токио са недоволни от решенията на южнокорейските съдилища, че японските фирми трябва да компенсират работници, трудели се принудително в периода  1910-1945 година. \r\nЯпония твърди, че претенциите за колониалния период - които предизвикват силни емоции сред корейците - са били уредени, когато Токио подписа договор през 1965 г. за установяване на дипломатически отношения със Сеул.  Юлиян Марков", "date": "2019.07.11", "title": "AFP: САЩ призоваха за намаляване на напрежението между Япония и Южна Корея"}
{"url": "http://www.focus-news.net/news/2019/07/11/2679470/the-guardian-britanskite-targovski-korabi-v-zaliva-sa-v-risk-sled-konfrontatsiya-mezhdu-iranski-lodki-i-britanski-boen-korab.html", "text": "Британските кораби, опериращи в Персийския залив, бяха поставени на най-високо ниво на тревога, поради опасенията, че търговски плавателни съдове под флага на Обединеното кралство са уязвими за атаки от ирански катери, пише британският вестник  The Guardian .  \r\nПромяната в указанията на британското правителство до тревога трето ниво бе направена във вторник, ден преди военният кораб на Кралския флот да покаже оръжията си на ирански катери, които се опитаха да попречат на преминаването на кораб под флага на остров Ман. Ниво 3 е описано като еквивалентно на националната класификация на сигурността като критично, при което съществува непосредствен риск от инцидент. \r\nПредупреждението се отнася  за 15-30 големи британски кораби, които всеки ден пътуват през Персийския залив. \r\nОбединеното кралство заяви, че търговският кораб „Бритиш Херитидж“ е бил в оспорвани води между Иран и ОАЕ, когато е бил посрещнат от три ирански катера и му било е наредено да се движи на север. Военният кораб на Нейно величество „Монтроуз“ се е намесил, като е насочил оръжията си към иранските катери и се позиционирал между тях и танкера. \r\nОбединеното кралство, което иска да предотврати кризата и да запази международната ядрена сделка с Техеран, не желае да публикува видеото за инцидента, за който за първи път съобщиха в сряда вечерта в САЩ. \r\n\"Изглежда, че британците и французите и германците се приближават до идеята, че иранците не са намислили нищо хубаво!\", написа президентът Тръмп в четвъртък в социалната мрежа „Туитър“. \r\nВеликобритания има само един военен кораб – „Монтроуз“ и три миночистача, които работят в района и затова не могат да придружават всички кораби, свързани с Британия, които се движат през Ормузкия проток. Представители на отбраната заявиха, че британските военни извършват постоянно наблюдение, но не е възможно да се придружава всеки кораб, пътуващ във водите на Персийския залив. \r\nБританските официални лица обещаха  Кралския флот \"решително да защитава британските морски интереси в Персийския залив, но без да ескалира ситуацията\". \r\nЗаплахата за британското корабоплаване в Персийския залив възникна след завземането от страна на кралските морски командоси на ирански танкер в Гибралтарския проток миналия четвъртък, което накара Техеран да заплаши с ответни мерки. Танкерът е заподозрян в нарушаване на санкциите на Европейския съюз чрез превоза на ирански суров петрол в Сирия. \r\n„Бритиш Херитидж“ трябваше да натовари петрол в Басра, Ирак, но внезапно обърна курса в събота на базата на съвети на британското правителство. Той се опитваше да премине през пренаселените води без товар, когато бе пресрещнат от иранските катери. \r\nВодите, в които е плувал кораба, са оспорвани от Иран и от Обединените арабски емирства. Не е възможно британското корабоплаване да минава през проливите, без да навлиза в ирански води. \r\nГоворейки за последната конфронтация, Министерството на отбраната заяви в изявление: \"Противно на международното право, три ирански кораби са се опитали да възпрепятстват преминаването на търговския кораб „Бритиш Херитидж“, през Ормузкия проток.\" \r\nИран отхвърли твърденията. Външният министър Джавад Зариф нарече британските твърдения \"безполезни\" в забележки към полуофициалната информационна агенция Fars. “Очевидно британският танкер е преминал. Това, което [британците] сами казаха и твърденията, които са направени, са за създаване на напрежение и тези претенции нямат никаква стойност,” каза Зариф. \r\nИранският корпус на ислямската революционна гвардия също издаде изявление, в което отрича участието.  Юлиян Марков", "date": "2019.07.11", "title": "The Guardian: Британските търговски кораби в Залива са в риск след конфронтация между ирански лодки и британски боен кораб"}
{"url": "http://www.focus-news.net/news/2019/07/11/2679441/babh-potvardi-novi-sluchai-na-afrikanska-chuma-v-oblast-pleven.html", "text": "В рамките на активно претърсване за болни и умрели диви свине в област Плевен, бе открит труп на умряло диво прасе в землището на село Деков, община Белене, област Плевен. Пробите са потвърдени като положителни за африканска чума по свинете (АЧС) от Националната референтна лаборатория в Националния диагностичен научноизследователски ветеринарномедицински институт в София (НДНИВМИ). Това съобщиха от  пресцентъра на БАБХ . Това е първият случай на положително диво прасе в областта.  \r\nНа границата между община Белене, област Плевен и община Свищов, област Велико Търново е намерен захвърлен труп на умряла домашна свиня. Взетите проби са изследвани и са положителни за вируса на АЧС. Касае се за необявена заболеваемост на свине и нерегламентирано изхвърлен труп. \r\nИзхвърлянето на всякакви отпадъци, карантии и оставяне на трупове води до замърсяване на околната среда и местообитанията на дивата свиня, разпространение и предаване на вируса от домашни към диви свине.   \r\nВ рамките на засилените проверки с органите на реда в област Плевен, до вчера – 10 юли, са регистрирани 7 случая на нелегално изнасяне на месо без документи от инфектираните зони. Открито е над 170 кг месо, което е конфискувано и унищожено. \r\nАЧС е заболяване с потенциал на бързо разпространение, вирусът е изключително устойчив в околната среда и замърсени продукти. От съществено значение е стопаните да спазват правилата за превенция на заболяването. Всички случаи на болни и умрели свине трябва да бъдат докладвани. Отпадъци от свинско месо и продукти, както и опаковки от тях, не трябва да се изхвърлят на нерегламентирани места и в природата. Части от трупове, включително трупове на отстреляни диви свине не трябва да бъдат оставяни в природата, а да се загробват и местата да се дезинфекцират.", "date": "2019.07.11", "title": "БАБХ потвърди нови случаи на африканска чума в област Плевен"}
{"url": "http://www.focus-news.net/news/2019/07/11/2679472/the-independent-velikobritaniya-riskuva-da-bade-vavlechena-v-po-golyam-konflikt-s-iran.html", "text": "Обвиненията относно твърденията, че Иран се е опитал да спре  британски кораб в Ормузкия пролив, рискува да въвлече страната в нарастваща конфронтация в един от най-натоварените пътища за доставка на петрол в света, пише британският вестник  The Independent . \r\nВойнственото противопоставяне между Техеран и администрацията на Тръмп от по-ранните атаки срещу танкери и свалянето на американски безпилотен самолет от иранците е повече част от геополитиката. \r\nИран и САЩ са в конфликт след като президента Доналд Тръмп се оттегли от споразумението, което страната имаше с международните сили за ядрената си програма, и опасенията в Техеран, че американската администрация се стреми да наложи промяна на режима. \r\nТова, което се случи с британския танкер, според военни и дипломатически източници, не е очевиден опит да се атакува корабът, а повишаване на мащаба на заплаха и „политика на ръба“. \r\nКорабът, „Бритиш Херитидж“, е бил близо до остров Абу Муса, който е в оспорвани води, но британската фрегата „Монтроуз“, която принуди иранските кораби да се оттеглят, остана в международни води. \r\nТози инцидент е свързан с петрола, а технически не само с Иран, но и със Сирия. В основата на това беше задържането от страна на кралските морски пехотинци на ирански танкер край Гибралтар, по обвинения, че нарушава санкциите на Европейския съюз, наложени на режима на Асад. \r\nНо за първи път европейска държава арестува  танкери за Сирия по море и въпреки отричането от Лондон, Техеран е убеден, че действията са предприети по инструкции на САЩ. \r\nТова мнение беше подкрепено от съветника по националната сигурност на Тръмп, Джон Болтън, един от онези, които се застъпват за промяна на режима, като нарече случилото се в социалната мрежа „Туитър“„отлична новина“, добавяйки, че „Америка и нашите съюзници ще продължат да пречат на режимите в Техеран и Дамаск да се възползват от тази незаконна търговия.\"  Юлиян Марков", "date": "2019.07.11", "title": "The Independent: Великобритания рискува да бъде въвлечена в по-голям конфликт с Иран"}
