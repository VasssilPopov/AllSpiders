{"url": "http://www.focus-news.net/news/2019/06/25/2673900/sport-dzhokovich-s-parva-pobeda-na-treva-za-sezona.html", "text": "Световният №1 Новак Джокович спечели първия си мач на трева за сезона. 32-годишният сърбин надигра чилиеца Кристиан Гарин в мач от демонстративния турнир The Boodles, където сред участниците е и Григор Димитров. Джокович срази Гарин с 6:2, 6:4. Мачът продължи точно 1 час. След по-малко от седмица Джокович започва защитата на миналогодишната си титла на “Уимбълдън”. Четирикратният шампион в “Ол Инглънд Клъб” победи на финала през 2018 година южноафриканеца Кевин Андерсън, след като преди това излъга Рафаел Надал в епична битка на полуфиналите.", "date": "2019.06.25", "title": "Спорт: Джокович с първа победа на трева за сезона"}
{"url": "http://www.focus-news.net/news/2019/06/25/2673880/vidin-do-chetvartak-shte-badat-izvarsheni-aerozolni-obrabotki-sreshtu-komari-v-grada-i-naselenite-mesta-po-porechieto-na-dunav.html", "text": "Община Видин уведомява, че от днес (25 юни) до четвъртък (27 юни) във вечерните часове ще бъдат извършени аерозолни обработки срещу комари на територията на град Видин и населените места по поречието на Дунав. Това съобщиха за  Радио „Фокус“ – Видин  от общината. Включена е дезинфекция на детски площадки, както и ларвицидна обработка.", "date": "2019.06.25", "title": "Видин: До четвъртък ще бъдат извършени аерозолни обработки срещу комари в града и населените места по поречието на Дунав"}
{"url": "http://www.focus-news.net/news/2019/06/25/2673879/afp-donald-tramp-naznachi-stefani-grisham-za-nov-pressekretar-na-beliya-dom.html", "text": "Президентът на САЩ Доналд Тръмп назначи Стефани Гришам - досега говорител на съпругата му Мелания - като главен прессекретар на Белия дом, предава  AFP . \r\nГришам заменя на поста Сара Сандърс, която бе подложена на критики заради редките й брифинги пред журналисти. \r\nГришам ще държи и по-стратегическия пост на директор по комуникациите, написа първата дама на САЩ Мелания Тръмп в социалната мрежа \"Туитър\".  \r\n\"Радвам се да обявя, че Стефани Гришам ще бъде следващият директор по комуникациите. Тя е с нас от 2015 г., не мога да се сетя за по-добър човек, който да служи на администрацията и нашата страна\", уверява Мелания.  Тереза Герова", "date": "2019.06.25", "title": "AFP: Доналд Тръмп назначи Стефани Гришам за нов прессекретар на Белия дом"}
{"url": "http://www.focus-news.net/news/2019/06/25/2673885/razgrad-oblastnata-komisiya-voenni-pametnitsi-shte-zasedava-na-26-yuni.html", "text": "Областната комисия „Военни паметници“ в Разград ще заседава на 26 юни. Това съобщиха от пресцентъра на  областната администрация . На заседанието ще бъдат представени отчетите за извършените дейности по ремонтиране и възстановяване на военни паметници на територията на областта през 2018 г., ще бъдат обсъдени и нови предложения за ремонтиране и възстановяване на военните паметници и включването им в заявката за финансиране пред Министерството на отбраната. Заседанието на Областната комисия „Военни паметници“ започва в 10.30 ч. в зала 712 на Областна администрация-Разград.", "date": "2019.06.25", "title": "Разград: Областната комисия „Военни паметници“ ще заседава на 26 юни"}
{"url": "http://www.focus-news.net/news/2019/06/25/2673884/daily-sabah-chlenovete-na-nato-shte-izharchat-za-obrana-nad-1-trilion-prez-2019-godina.html", "text": "Страните-членки на НАТО ще изхарчат за отбрана над 1,04 трилиона долара през тази година, пише електронното издание на турския ежедневник Sabah. \r\nПрез последните 7 години – от 2012 до 2018 – 29-те държави от Алианса са изхарчили общо около 6,6 трилиона долара, показва доклад на НАТО, публикуван във вторник. \r\nМиналата година бюджетът на страните за военни нужди са стигнали до 970,3 милиарда долара, се подчертава в доклада. \r\nПрез 2019 г. САЩ направиха най-големите разходи за една държава - 730 млрд. долара, следвани от Великобритания (60,4 млрд. долара), Германия (54,1 млрд. долара), Франция (50,7 млрд. долара) и Канада (21,9 млрд. долара), се казва в доклада. \r\nРазходите за отбрана на Турция, които през миналата година бяха 14,1 млрд. долара, ще достигнат 13,9 млрд. долара през текущата година, прогнозира докладът. \r\nНАТО предвижда, че страните-членки ще изразходват 2,51% от своя БВП през 2019 г. за отбрана. \r\nСтраните членки на организацията имат общо 3.26 милиона военнослужещи, включително 41% от тях в САЩ, 13% в Турция и 6.4% във Франция. \r\nРазходите за отбрана включват разходи за персонал, оборудване, научноизследователска и развойна дейност и инфраструктура, уточняват от Алианса. \r\nПревод и редакция:", "date": "2019.06.25", "title": "Daily Sabah: Членовете на НАТО ще изхарчат за обрана над $1 трилион през 2019 година"}
{"url": "http://www.focus-news.net/news/2019/06/25/2673883/veliko-tarnovo-zapochvat-mashtabni-remonti-po-patishtata-v-oblastta.html", "text": "Областният управител проф. д-р Любомира Попова проведе среща с директора на Областно пътно управление – Велико Търново Венцислав Ангелов. Разговорът се състоя по инициатива на проф. Попова, за да се обсъди състоянието на пътната мрежа в региона, съобщават от пресцентъра на  Областна администрация. \r\nДиректорът на  ОПУ запозна областния управител с пътната обстановка към момента, с проектите, които се реализират, програмата за ремонти, които предстоят през тази и следващата година. Двамата коментираха и възможностите за реализиране на важни проекти за реконструкция, модернизация на пътища и съображения по тях в това число и ремонт на двата тунела. Областният управител  подчерта, че държи на добрата комуникация и координация между институциите и винаги е на разположение в моменти на необходимост от бързи и спешни действия. \r\nЕто и какво предстои: \r\nНа територията на областта през 2019г. се извършва ремонт за подобряване на експлоатационното състояние (превантивен ремонт) на определени участъци от републикански пътища по програмата за текущ ремонт и поддържане, както следва: Републикански път ІI-52 „Граница с обл. Русе – Вардим – Свищов“ от км. 34+000 до км. 42+200. Крайдунавския панорамен републикански път ІI-52 „Нов град-Свищов-Никопол” свързва пряко градовете Нов град-Свищов и Никопол разположени в три съседни области Русе, В.Търново и Плевен. Трафикът, преминаващ по него е тежък и интензивен. Предстои да бъде ремонтиран най-компрометирания участък от км 34+000 до км 42+200, който е с дължина 8,200 км. Общата стойност на ремонта съгласно заданието възлиза на 4 100 000 лв. с ДДС. Изпълнител е пътноподдържащата фирма „Пътни строежи-Велико Търново“. Ремонтните дейности са стартирали на 18.06.2019г. \r\nСъгласно заданието ремонтът следва да бъде завършен до 28.07.2019г. \r\nРЕПУБЛИКАНСКИ ПЪТ II-53 „ПОЛИКРАИЩЕ-Г.ОРЯХОВИЦА-ЕЛЕНА“ В УЧАСТЪКА ОТ КМ 0+000 ДО КМ 6+289 \r\nПът ІІ-53, който е единствената връзка между Великотърновска и Сливенска област, пропускаща тежко автомобилно движение. Това е път с голяма социалната значимост по направлението от път I-5, през път I-4, към прохода „Вратник“ и Южна България. Участъкът, който предстои да бъде ремонтиран свързва големите села Поликраище и Първомайци с общинския център Горна Оряховица. \r\nОбща дължина на участъка 6,289 км. \r\nКъм момента път ІІ-53 в участъка от км 0+000 до км 6+289 „Поликраище-Първомайци-Г.Оряховица“ е с влошени експлоатационни и технически характеристики-      с наличие на пукнатини, разрушения и слягания и компрометирано отводняване. Постоянните ремонти, извършвани от ОПУ-В.Търново по програмата за текущ ремонт и поддържане са с краткотраен ефект. Необходимо е извършването на основен ремонт на същия. Ремонтните дейности стартираха на 21.05.2019 г. Обща дължина: 6,289 км. \r\nИзпълнител е пътноподдържащата фирма „Пътни строежи-Велико Търново“. \r\nОбщата стойност на ремонта съгласно заданието възлиза на 3 201 818 лв. с ДДС. \r\nСъгласно заданието ремонтът следва да бъде завършен до 30.09.2019 г. \r\nРЕПУБЛИКАНСКИ ПЪТ ІII-3031 „СТАМБОЛОВО-РУСАЛЯ-ХОТНИЦА-САМОВОДЕНЕ“  ОТ КМ 8+900 ДО КМ 30+762 \r\nРепубликански път ІII-3031 „Стамболово-Русаля-Хотница-Самоводене” свързва пряко горепосочените населени места с общинския център Павликени и с областния град Велико Търново. Трафикът, преминаващ по него е тежък и интензивен. \r\nЩе бъде ремонтиран най-компрометирания участък от км 8+900 до км 30+762. \r\nОбща дължина: 21,862 км. Общата стойност на ремонта съгласно заданието възлиза на 10 931 000 лв. с ДДС. \r\nИзпълнител е пътноподдържащата фирма „Пътни строежи-Велико Търново“. \r\nРемонтните дейности стартираха от 03.06.2019г. \r\nСъгласно заданието ремонтът следва да бъде завършен до 28.07.2019г. \r\nРЕПУБЛИКАНСКИ ПЪТ ІII-5302 „МИНДЯ-ПРИСОВО“ ОТ КМ 0+000 ДО КМ 18+956 \r\nПътят е основна и най-пряка връзка за жителите на 5 големи села от община Велико Търново с областния център. Основен ремонт на участъка не е правен, а през годините е поддържан чрез програмата за текущ ремонт и поддържане. Ремонтните дейности стартираха в края на м. октомври 2018г. Изпълнител е пътноподдържащата фирма „Пътни строежи-Велико Търново“ АД. Обща дължина: 18,956 км. \r\nОбщата стойност на ремонта съгласно заданието възлиза на 9 346 774 лв. с ДДС. \r\nПрез 2018 г. е извършено нивелетно фрезоване на настилката, изсичане на храсти и млада гора и някои земни работи. Стойност на ремонтните работи за 2018г. – 284 047 лв. с ДДС. Ремонтните дейности продължават и през 2019. Съгласно заданието ремонтът следва да бъде завършен до 30.06.2019 г. \r\nСъщевременно с изпълнението на горепосочените мащабни ремонтни дейности на територията на област Велико Търново са изпълнени, изпълняват се или предстои да бъдат изпълнени и други дейности по текущ ремонт и поддържане на останалите пътища от РПМ на обща стойност 1 294 723 лв. с ДДС. \r\nПрез месец  август е предвидено да се изпълнят дейности на стойности около 20 000 лв. с ДДС. \r\nОдобрено е задание за ремонт на път  II-55 Проход на Републиката  на стойност 255 815 лв. с \r\nДДС. Предстои дейностите да стартират. \r\nИзпратено е за одобрение от АПИ извънредно  заседание за изпълнение на аварийно-възстановителни дейности вследствие на наводненията през месец май на стойност 120 974 лв. с ДДС. \r\nИзпратено е за одобрение от АПИ извънредно заседание за изпълнение на ремонти дейностите на път  III-514  в урбанизираната територия на град Велико Търново на стойност 70 217 лв. с  ДДС.", "date": "2019.06.25", "title": "Велико Търново: Започват мащабни ремонти по пътищата в областта"}
{"url": "http://www.focus-news.net/news/2019/06/25/2673882/pazardzhik-zlatni-klyucheta-poluchiha-otlichnitsite-ot-panagyurishte.html", "text": "За седма поредна година ръководството на община Панагюрище подготви специална среща с отличниците, завършили средното си образование в град Панагюрище през 2019 година, съобщи за  Радио „Фокус“ – Пазарджик  Радка Костуркова от общинската администрация. Тя обясни, че срещата се е състояла днес в Ритуалната зала в сградата на Община Панагюрище. „Най-успешно представилите се по време на средното си образование и завършили с отличен успех от 5,80 до 6,00 абитуриенти (съгласно Правилника за условията и реда за осъществяване на закрила на деца и ученици с изявени дарби в община Панагюрище) получиха символичен подарък – златно ключе“, уточни Костуркова. \r\nВаня НИКОЛОВА", "date": "2019.06.25", "title": "Пазарджик: Златни ключета получиха отличниците от Панагюрище"}
{"url": "http://www.focus-news.net/news/2019/06/25/2673887/natsionalna-kompaniya-industrialni-zoni-e-sred-finalistite-v-konkursa-evropeyski-nagradi-za-nasarchavane-na-predpriemachestvoto-2019.html", "text": "Инициативата „Fast Tracking Success“ на „Национална компания индустриални зони“ ЕАД получи национално отличие в конкурса Европейски награди за насърчаване на предприемачеството 2019 г. Това съобщиха от пресцентъра на  Национална компания индустриални зони . Церемонията се състоя в Министерството на икономиката, като призът беше връчен на НКИЗ от зам.-министъра на икономиката Лъчезар Борисов. \r\nПо време на награждаването г-н Борисов подчерта, че Министерството на икономиката води политика, фокусирана върху иновациите, предприемачеството, малките и средните предприятия, както и стартъпите като основен фактор за устойчив растеж. Той изтъкна, че предходни години проекти, които са спечелили награди на национален етап, след това са стигнали до високи нива в Европа.  \r\n „От името на изпълнителния директор на НКИЗ Антоанета Барес ви благодарим за тази награда. Инициативата „Fast Tracking Success“ е авторска и е насочена към ускорено професионално изграждане на младите кадри на университетите и професионалните гимназии чрез постоянна заетост и стажове в чуждестранни и български компании в индустриалните зони. Програмата цели преодоляването на проблема с младежката безработица. Тя подкрепя настоящи и нови инвеститори в държавните индустриални зони, които управляваме, за да  бъде преодоляно едно от най-сериозните предизвикателства – недостига на качествени специалисти“, каза юристът Виктория Ангелова, която получи отличието от името на изпълнителния директор на компанията Антоанета Барес. \r\nОсвен НКИЗ награда получи и Иновейшън Стартър Бокс с проекта „Академия за иновации’’. Грамота за успешно представяне бяха връчени на Министерство на труда и социалната политика и на Математическа гимназия „Баба Тонка“, гр. Русе. В инициативата участват над 30 европейски страни, обединени от идеята да създадат ефективна и работеща среда, в която предприемачите се развиват и преуспяват. Победителите изразиха задоволство от работата си с екипа на Министерството на икономиката. Зам.-министър Борисов пое ангажимент да затвърди още повече институционалното съдействие по посока развитие на предприемачеството и привличане на инвестициите. \r\nКласираните на национално ниво инициативи, сред които е и „Fast Tracking Success“  на НКИЗ, ще се състезават в международния етап на конкурса, където жури, избрано от Европейската комисия, ще определи по един победител за всяка от категориите.   Повече за отличената инициатива на НКИЗ : Fast Tracking Success – инициатива на „Национална компания Индустриални зони“ ЕАД в категория „Подобряване на бизнес средата“. Програмата е насочена към ускорено професионално изграждане на младите кадри на университети и професионални гимназии чрез осигуряване на постоянна заетост и стажове в чуждестранни компании в индустриалните зони. Инициативата е започната през 2017 г. Чрез проекта се цели преодоляване на проблема с младежката безработица и създаване на благоприятни условия за настоящи и нови инвеститори в държавните индустриални зони, за да бъде преодоляно едно от най-сериозните предизвикателства пред инвестиционни проекти, а именно недостига на качествени специалисти. Над 100 висококвалифицирани млади специалисти са постъпили на постоянна работа в компании, които имат производства в зоните в Русе, Бургас и Божурище. Проектът благоприятства за поддържането на устойчива връзка между академичните среди, бизнеса и публичните органи, като чрез новаторски подход преодолява проблема с търсенето и предлагането на пазара на труда и предоставя на млади хора, завършващи висше или професионално средно образование да започнат своя кариера в условията на високи стандарти, каквито поддържат българските и чуждестранни инвеститори в индустриалните зони .", "date": "2019.06.25", "title": "Национална компания индустриални зони е сред финалистите в конкурса Европейски награди за насърчаване на предприемачеството 2019"}
{"url": "http://www.focus-news.net/news/2019/06/25/2673886/danas-sarbiya-amerikanskoto-predlozhenie-za-kosovo-sled-izborite-filip-riykar-mozhe-da-bade-naznachen-kato-glaven-pregovaryasht.html", "text": "Бившият посланик на САЩ в Македония Филип Рийкър може да бъде назначен като главен преговарящ от страна на САЩ за диалога между Сърбия и Косово, съобщава електронното издание на белградския ежедневник  Danas . \r\nОчаква се, че ролята на главния преговарящ от името на САЩ в продължаването на преговорите за Косово ще бъде поета от опитен дипломат, какъвто е помощник държавния секретар за Европа и Евразия.  \r\nИзборът му като главен преговарящ трябва да бъде одобрен от Държавния департамент, американския държавен секретар Майк Помпео и Съвета за национална сигурност, където Джон Болтън има ключовата дума, казват неофициални американски дипломати, коментирайки ролята на Америка в следващия етап от диалога между Белград и Прищина. \r\nСпоред източници на изданието администрацията на САЩ \"понастоящем е заета с криза, която е в сърцето на световната общественост, и това е тази между Америка и Иран\".Президентът Доналд Трамп официално стартира кампания за изборите през следващата година, така че Косово ще трябва да почака до приключването им.   Тереза Герова", "date": "2019.06.25", "title": "Danas (Сърбия): Американското предложение за Косово - след изборите, Филип Рийкър може да бъде назначен като главен преговарящ"}
{"url": "http://www.focus-news.net/news/2019/06/25/2673889/kyustendil-chitalishte-general-vladimir-zaimov-e-poiskalo-3-500-leva-za-predstavitelni-opalchenski-uniformi.html", "text": "Читалище „Генерал Владимир Заимов” в Кюстендил е поискало 3 500 лева за представителни опълченски униформи. Това съобщиха за  Радио „Фокус – Кюстендил  от Общински съвет – Кюстендил. Финансовите средства са необходими за 12 униформи за членовете на създаденото дружество „Традиция” към читалището. Целите на дружеството са насочени към съхраняване и популяризиране на традициите на българската войска, чрез възстановки на исторически събития, провеждане на войнски ритуали и съхраняване на униформено облекло, историческо оръжие и военни символи. Предвижда се униформите да бъдат ползвани при чествания и празници в Кюстендил. \r\nВенцеслав ИЛЧЕВ", "date": "2019.06.25", "title": "Кюстендил: Читалище „Генерал Владимир Заимов” е поискало 3 500 лева за представителни опълченски униформи"}
{"url": "http://www.focus-news.net/news/2019/06/25/2673891/london-evening-standard-boris-dzhonsan-predizvika-sapernika-si-dzheremi-hant-da-obeshtae-che-velikobritaniya-shte-izleze-ot-es-na-31-oktomvri.html", "text": "Борис Джонсън предизвика съперника си Джереми Хънт да обещае, че Великобритания ще излезе от ЕС на 31 октомври, пише британското издание London Evening Standard. \r\nВ писмо до външния министър, фаворитът за наследник на Тереза Мей начело на Консервативната партия и премиерския пост попита: „Ще се присъединиш ли към мен в обещането за напускане на 31 октомври при всички обстоятелства?“ \r\nТова се случва, след като Джонсън призова хората да са „малко по-позитивни“ относно възможностите за Великобритания след Брекзит. \r\nДжонсън написа: „Минаха три години, откакто британците гласуваха за излизане от ЕС в едно от най-големите демократични упражнения, които тази страна е виждала. Но, за съжаление, оттогава отстъпихме и не успяхме да изпълним тази голяма инструкция от британците. \r\n„Ние не успяхме да изкараме Великобритания от ЕС на 29 март 2019 година – въпреки безбройните обещания да го направим – и можем да видим ужасното въздействие, което това има върху вярата в демокрацията. Централният въпрос в този конкурс за лидерство е дали следващият премиер ще се съгласи да спази резултата от референдума и ще се ангажира с излизане от ЕС на 31 октомври“, написа бившият кмет на Лондон. \r\nАко не, избирателите заслужават да знаят какъв алтернативен срок ще определите. Какво бихте счели за приемливо забавяне? Ще бъде ли края на тази година, или ще разширите членството ни в ЕС до 2020 г.? В какъв момент ще решите, че е достатъчно?“ – продължи Джонсън. \r\nТой публикува писмото в туит, в който се казва: \"Ако стана премиер, ще напуснем ЕС на 31 октомври, със сделката или без сделка. Днес попитах @ Jeremy-Hunt дали ще се ангажира за тази дата, без значение какво ще се случи. Трябва да спазим обещанията си към британците и да реализираме Брекзит – без ако, без но и без втори референдум“. \r\nПревод и редакция:", "date": "2019.06.25", "title": "London Evening Standard: Борис Джонсън предизвика съперника си Джереми Хънт да обещае, че Великобритания ще излезе от ЕС на 31 октомври"}
{"url": "http://www.focus-news.net/news/2019/06/25/2673888/sport-sesil-karatancheva-otpadna-na-kvalifikatsiite-za-uimbaldan.html", "text": "Българката Сесил Каратанчева отпадна в първия кръг на квалификациите на Откритото първенство на Великобритания по тенис. Тя загуби от румънката Елена-Габриела Рузе с 2:6, 2:6 за по-малко от час. Така от започналите днес в пресявките на \"Уимбълдън\" три българки единствено Изабелла Шиникова успя да запише победа срещу поставената под номер 33 Йохана Ларсон (Швеция) с 6:3, 6:4, а във втория кръг тя ще срещне Яна Чепелова (Словакия).", "date": "2019.06.25", "title": "Спорт: Сесил Каратанчева отпадна на квалификациите за Уимбълдън"}
{"url": "http://www.focus-news.net/news/2019/06/25/2673890/sitel-makedoniya-sasht-shte-ratifitsirat-protokola-za-priemane-na-makedoniya-v-nato-nay-kasno-prez-esenta.html", "text": "Най-късно през тази есен САЩ ще ратифицират Протокола за членство на Македония в НАТО. Американският посланик при Алианса Кей Бейли Хътчистън заяви, че е само въпрос на време кога Скопие ще седне на 30-ия стол в организацията, предава скопският телевизионен канал „Сител“. \r\n„Знаем, че всички страни-членки подкрепят членството в НАТО, надяваме се, че през декември ще имаме възможността да го празнуваме“, заяви дипломатът. \r\nСъщото послание изпрати и първият човек в Алианса един ден преди министерската среща, която ще се състои в сряда и четвъртък в Брюксел. \r\n„Всички съюзници подписаха присъединителния протокол през февруари и след това започнаха ратификациите, които вървят много бързо, също както беше и при присъединяването на Черна гора, ще трябва около една година. Не зависи от мен колко бързо ще бъде ратифицирано, но би било много добре ако могат да завършат до декември, когато ще се състои среща на върха в Лондон. Ако не бъде тогава, очаквам да се случи много скоро след това“, заяви Столтенберг. \r\nПревод и редакция:", "date": "2019.06.25", "title": "„Сител“ (Македония): САЩ ще ратифицират протокола за приемане на Македония в НАТО най-късно през есента"}
{"url": "http://www.focus-news.net/news/2019/06/25/2673893/api-vazstanoveno-e-dvizhenieto-po-pat-i-1-montana-vidin.html", "text": "Възстановено е движението по път I-1 Монтана - Видин. \r\nТова съобщиха от  пресцентъра на \"Агенция пътна инфраструктура\" .", "date": "2019.06.25", "title": "АПИ: Възстановено е движението по път I-1 Монтана - Видин"}
{"url": "http://www.focus-news.net/news/2019/06/25/2673894/moskovskiy-komsomolets-v-rpts-obyaviha-za-bezbozhnitsi-zaginalite-ruski-voynitsi-v-parvata-chast-na-vtorata-svetovna-voyna.html", "text": "Белгородският митрополит Йоан разказа на вечерта на паметта на жертвите на Великата отечествена война, че в началото на Втората световна война са загинали само “атеисти“. Това е било лошо, но ситуацията е била такава – те са пострадали заради това, че са се родили в „безбожно време“. А войната са спечелили „кръстените хора“ в СССР, пише руското издание „Московский комсомолец“. \r\nВ началото на Великата отечествена война загинали онези съветски войници, които са били атеисти, каза главата на Белгородската митрополия, митрополит Иоан Белгородски и Староосколски, съобщава Телеграм-каналът Белгород номер 1. \r\nТой отбеляза, че през първите месеци са убити 60 процента от мъжете от Червената армия, родени в „безбожно време”. Те умряха заради безбожието, каза Йоан. \r\nМитрополитът припомни, че това е непропорционална жертва, но в същото време и цената на безбожието. Кръстените хора спечелиха войната, твърди той. \r\nПревод и редакция:", "date": "2019.06.25", "title": "„Московский комсомолец“: В РПЦ обявиха за безбожници загиналите руски войници в първата част на Втората световна война"}
{"url": "http://www.focus-news.net/news/2019/06/25/2673518/pregled-na-osnovnite-temi-v-svetovniya-pechat-agentsiya-fokus.html", "text": "Новите санкции на САЩ срещу Иран, посещението на Николай Патрушев в Израел и изборната победа на Екрем Имамоглу са сред основните теми на световния печат. \r\n*** Президентът Тръмп в понеделник подписа заповед за налагане на нови санкции срещу Иран, включително срещу нейния върховен лидер и външен министър, пише американският вестник  The Wall Street Journal . \r\nГоворейки пред репортерите в Овалния кабинет, където подписва заповедта, Тръмп определи санкциите като тежки и заяви, че ще лишат висшия лидер на Иран, аятолах Али Хаменей, външния министър Джавад Зариф и други лица от достъп до финансови инструменти. \r\n\"Ще продължим да увеличаваме натиска върху Техеран\", каза президентът. Той каза, че не търси конфликт с Иран. - Мисля, че много от нас са проявили сдържаност - много сдържаност - и това не означава, че ще я показваме в бъдеще. \r\nТази стъпка бе направена в същия ден, когато администрацията на Тръмп заяви, че планира да се опита да сформира международна коалиция за защита на корабоплаването в Персийския залив, съобщиха представители на държавния департамент. \r\nВъпреки това, властите не посочиха точната роля на другите страни, заявявайки, че ще служат като наблюдатели, възпирайки иранската атака, като гледат и снимат операциите на Иран. \r\n\"Това да имаме очи\", казва един служител на Държавния департамент, който пътува с държавния секретар Майк Помпео в Саудитска Арабия. „Значи не става дума за стрелба по хора. Става дума за снимане на иранци. \" \r\n\"САЩ ще участват\", добави представителят на Държавния департамент, който отбеляза, че усилията се наричат \"програма Сентинел\". \r\nНамерението да се координират съвместни усилия дойде, след като Тръмп написа в две публикации в социалната мрежа \"Туитър“ в понеделник защо САЩ трябва да играят някаква роля в защитата на корабите в Персийския залив, отбелязвайки, че САЩ са осигурили такава защита в продължение на години „за нулева компенсация“. \r\n\"Всички тези страни трябва да защитават собствените си кораби от това, което винаги е било ... опасно пътуване\", написа той в „Туитър“ в понеделник, визирайки конкретно Китай и Япония. \r\nТой също така каза, че САЩ се превръщат в самостоятелен енергиен производител и вече им  е необходимо да бъдат в региона. \r\n\"Ние дори не трябва да сме там, защото САЩ вече е най-големият производител на енергия навсякъде по света!\", пише той. \r\nРешението за налагане на санкции е свързано с нарастващото напрежение между САЩ и Иран през последните седмици. Вашингтон обвинява Техеран за нападения срещу танкери, докато Техеран свали американски дрон и заплаши, че ще наруши някои условия на ядрената сделка от 2015 г., от която Тръмп изтегли САЩ през май 2018 г. \r\nЗапитан дали налага санкциите в отговор на сваления дрон, Тръмп каза, че \"вероятно би могъл да добави и това към всичко\", но заяви, че санкциите са \"нещо, което ще се случи така или иначе.\" \r\nМинистърът на финансите Стивън Мнучин заяви след това на брифинг в Белия дом, че санкциите са в отговор на свалянето на американския дрон и в съответствие с предишните планове. \r\nСАЩ настояват за кампания на икономически натиск и в крайна сметка се стремят да постигнат нулев износ на ирански петрол. Наскоро Щатите наложиха санкции на иранския сектор на металургията и обявиха сериозни санкции срещу една от най-големите нефтохимически компании в страната. \r\n*** Русия има специален интерес към сигурността на Израел, защото тук живеят малко под два милиона „сънародници”, заяви в неделя Николай Патрушев, ръководител на руския Национален съвет за сигурност, преди да се срещне с премиера Бенямин Нетаняху, цитира думите му израелското англоезично издание  The Jerusalem Post \r\nПатрушев пристигна в понеделник, за да вземе участие в тристранна среща с американския съветник по националната сигурност Джон Болтън, който пристигна в събота, и израелския си колега Меир Бен-Шабат. Нетаняху също ще вземе участие в срещата, която е насрочена за вторник. \r\nПатрушев,говори накратко на руски език преди срещата, като думите му бяха преведени на иврит. Той каза, че е в страната по нареждане на руския президент Владимир Путин, който се съгласи на този формат по време на разговори с Нетаняху. \r\nТой каза, че преговорите ще се съсредоточат върху ситуацията в Сирия. „За да се реши ситуацията в Сирия, е необходимо да се възстанови мира в региона и в Сирия”, каза той. \"За постигането на тези цели са необходими стъпки за осигуряване на вътрешен ред в Сирия и унищожаване на терористичните групи, които все още остават там.\" \r\nМакар Патрушев да не спомена Иран в своите изказвания, Нетаняху със сигурност направи това, като повтори позицията на Израел, че Израел няма да позволи на Иран да се утвърди по сирийската граница с Израел. \r\nНетаняху отбеляза, че тази седмица бе отбелязана 78-та годишнина от нацистката инвазия в Съветския съюз, известна като операция \"Барбароса\", когато \"руските хора бяха атакувани по най-грозния и жесток начин от нацистите\". \r\nТой каза, че заради това трагично минало Русия със сигурност разбира „какво е значението на режима, който призовава за нашата разруха, а не само да ни окупира - [но] да ни унищожи и който действа ден след ден, за да постигне тази цел“. . \" \r\nПоради тази причина Нетаняху каза на Патрушев, който миналата седмица заяви, че ще представи позициите на Иран по време на срещите си тук, че Израел от своя страна няма да позволи на Иран да се утвърди в Сирия и ще направи всичко възможно, за да не му позволи да се сдобие с ядрени оръжия. \r\n\"Самозащитата е важен урок от 20-ти век, със сигурност за еврейския народ и нашата държава\", каза той. „По този повод бих искал да благодаря на президента Путин за изявлението, че сигурността на Израел е важна за Русия. Той го е казвал много пъти и аз много го оценявам. \r\nНетаняху каза, че израелско-руското сътрудничество в областта на сигурността е допринесло \"значително за сигурността и стабилността в нашия регион и доведе до съществена промяна в ситуацията в региона\". \r\nТой също така благодари на Русия за всичко, което направи, за да си върне останките на израелски войници, като акцентира върху завръщането в Израел по-рано тази година на останките на Захари Баумел, който изчезнал по време на Ливанската война в битката при Султан Якуб през юни 1982 г. \r\n***  Върховният изборен съвет на Турция (ВИС) обяви на 24 юни официалните резултати от повторните избори в Истанбул, като заяви, че основният опозиционен кандидат на Републиканската народна партия (РНП) Екрем Имамоглу е победител в изборите от 23 юни с 54% от гласовете, пише англоезичното издание на турския вестник  Hurriyet . \r\n„Повторните избори в Истанбул са финализирани. Имамоглу получи 54,21% от гласовете, ”каза председателят на ВИС Сади Гювен. Гювен също така заяви, че кандидатът на управляващата Партия на справедливостта и развитието (ПСР) Бинали Йълдъръм е получил 44,99% от гласовете. \r\nБроят на избирателите, имащи право на глас, възлиза на над 10 милиона души, добави Гювен. \r\n„Участвали са 8 925 063 избиратели. Броят на недействителните гласове е 178 590, каза той. \r\nМеждувременно гласовете на другите двама кандидати от партия Саадет и Патриотичната партия (Ватан) не надминават 2%. \r\nГювен също така заяви, че партиите могат да се обърнат към най-висшия избирателен орган до 25 юни, като решенията на районния избирателен съвет по жалбите ще бъдат приключени до 27 юни. Провинциалният изборен съвет ще има два дни, за да отговори на решението на районния  и през следващите три дни могат да се подават жалби, каза Гювен. \r\n\"Искам тези избори да бъдат от полза за нашата страна\", каза той. \r\nИмамоглу спечели изборите за кмет на най-големия град на Турция на 31 март с 13 000 гласа, като получи 48,8% от гласовете, докато Йълдъръм получи 48,55%, според официални данни от ВИС. \r\nИмамоглу работи като кмет 18 дни, преди да му бъде отменено свидетелството за избор. ВИС на Турция анулира резултатите на основание, че има секретари, които не са държавни служители, след като ПСР заяви, че има корупция и нередности в процеса на преброяване на гласовете. \r\nРНП постигна далеч по-комфортна победа над ПСР с преднина от близо 800 хиляди гласа.", "date": "2019.06.25", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/06/25/2673519/cyprus-mail-kiparskiyat-sad-dade-sedem-dozhivotni-prisadi-na-seriyniya-ubiets.html", "text": "Съдът в Никозия даде пет последователни и две паралелни доживотни присъди на серийния убиец Никос Метаксас, на 35 години, пише кипърското англоезично издание  Cyprus Mail . \r\nМетаксас бе обвинен в умишлено убийство и отвличане на пет жени и две момичета - от Филипините, Румъния и Непал - между септември. 2016 г. и юли 2018 г. Двете деца на възраст шест и осем години са били дъщери на две от жените. \r\nВ понеделник Метаксас бе доведен с тежка охрана в съдебна сграда в столицата Никозия с бронежилетка и се появи без адвокат. \r\nТой избухна в сълзи, когато беше прочетено обвинението срещу него. \"Аз съм извършил ужасяващи престъпления\", каза той, изразявайки съболезнования на семействата на жертвите. \r\nПолицията съобщи, че обвиняемият се е срещал с жените онлайн. Жертвите са били най-вече заети като домакини на острова и са изчезнали между септември 2016 г. и август 2018 г.  \r\nНачалникът на полицията бе уволнен и министърът на правосъдието подаде оставка след разкритията заради обвинения, че не са разследвали сериозно изчезването, защото жените са чужди гражданки. \r\nПървата жертва е намерена мъртва от туристи, в изоставена мина в края на април, разкривайки страшното убийство. Последната открита жертва, шестгодишното дете, е намерена в токсично езеро на 12 юни.  Юлиян Марков", "date": "2019.06.25", "title": "Cyprus Mail: Кипърският съд даде седем доживотни присъди на серийния убиец"}
{"url": "http://www.focus-news.net/news/2019/06/25/2673517/predstoyashti-sabitiya-v-stranata-za-25-yuni-agentsiya-fokus.html", "text": "*** \r\nОт 9.30 часа в парк- хотел „Витоша“ ще се проведе заключително събитие на Програма ЗОВ. В откриването ще участват зам.-министърът на образованието и науката Деница Сачева и зам.-министърът на труда и социалната политика Зорница Русинова.  \r\n*** \r\nОт 10.00 часа в землището на селото министърът на земеделието, храните и горите Десислава Танева ще участва в тържественото откриване на жътвената кампания на пшеница.  \r\n*** \r\nВ 11.00 часа в сградата на Научноизследователския строителен институт (ул. “Никола Петков” 86, Околовръстно шосе) ще бъде представена готовността за въвеждане на тол системата в техническа експлоатация от 16 август. На събитието ще присъстват ресорният заместник-министър на регионалното развитие и благоустройството Николай Нанков и директорът на Националното тол управление проф. Олег Асенов. \r\n*** \r\nОт 11.00 часа в институцията на омбудсмана Мая Манолова ще представи законопроекта за несъстоятелност на физическите лица, т. нар. личен фалит.  \r\n*** \r\nВ 11.30 часа на 5 етаж в МОН ще се проведе брифинг след среща между министъра на образованието и науката Красимир Вълчев и посланика на САЩ Н. Пр. Ерик Рубин. \r\n*** \r\nОт 9.30 часа 3 състав на Специализирания наказателен съд ще гледа делото за образуване и ръководене на организирана престъпна група срещу Мирослав Ц. и Ивалин Й.  \r\n*** \r\nОт 10.00 часа 10 състав на Специализирания наказателен съд ще гледа делото за контрабанда срещу Цветомир М., Борислав П., Бойко Г., Емил Н., Желязко Н., Кирил К., Янчо Я., Янко Н., Янчо Х. и Людмил Р.  \r\n*** \r\nОт 10.00 часа 9 състав на Специализирания наказателен съд ще гледа делото за образуване и ръководене на организирана престъпна група срещу Илиян О., Даниел Г., Костадин Ц., Даниел Х., Любомир Н., Димитър Я. и Атанас Б.  \r\n*** \r\nОт 10.00 часа 5 състав на Специализирания наказателен съд ще заседава по делото за безстопанственост в особено големи размери срещу Петър М., Адам П., Любомир Д., Росен А. и Юлияна Ц.  \r\n*** \r\nОт 11.00 ч. в сградата на Специализираната прокуратура (ул. \"Черковна\" 90) ще се проведе брифинг по повод неутрализираната международна организирана престъпна група за нелегален трафик на мигранти.  \r\n*** \r\nОт 11.00 часа в залата на Пресклуба на БТА ще бъдат представени резултатите от първата половина от периода на Бизнес план 2017-2021 на „Софийска вода“. \r\n*** \r\nВ 11.30 часа в Зала Официална на Столична община ще бъде представен проекта на Наредба за управление и разпореждане с общински спортни и туристически обекти на територията на Столична община. Председателят на Столичния общински съвет – Елен Герджиков, заместник кметът доц. д-р Тодор Чобанов, Николай Стойнев, Таня Георгиева и Анатоли Илиев ще представят идеята за насърчаване на инвестициите в спорт и регламентите, залегнали в новата наредба.  \r\n*** \r\nОт 12.00 часа в пресклуба на БТА ще се проведе пресконференция на  \r\nБългарска асоциация за здраве и фитнес (БАЗФ) на тема „Има ли опасност от фалити във фитнес индустрията?“. \r\n*** \r\nОт 13.30 часа 11 състав на Специализирания наказателен съд ще гледа делото за образуване и ръководене на организирана престъпна група срещу Станислав М. и Крум Р.  \r\n*** \r\nОт 13.30 часа в зала „Проф. Марин Дринов“ на БАН ще бъде открита изложба „Нови биоразградими и биоактивни полимерни материали – стратегии и предизвикателства“, посветена на 30-годишнината на Лаборатория „Биологично активни полимери“ и на 150 години от създаването на академията. \r\n*** \r\nОт 13.30 часа 9 състав на Специализирания наказателен съд ще гледа делото за участие в ръководството на престъпна организация или група срещу Златко К., Виктор М. и Николай М.  \r\n*** \r\nОт 15.00 часа в ресторант „Лаура“ в Националния дворец на културата ще бъдат връчени наградите на победителите във втората Европейската олимпиада по статистика за ученици и Международния конкурс за статистически плакат. \r\n*** \r\nОт 16.00 часа в Еврейския културен център (бул. \"Ал. Стамболийски\"№ 50) Столична Лекарска Колегия на БЛС и Организацията на евреите в България \"Шалом\" ще подпишат меморандум за цялостно сътрудничество. \r\n*** \r\nВ 18.30 часа в РКИЦ (ул.Шипка, 34) ще се състои презентация на научно-популярната книга „Бял реванш в страната на алените рози. Александър Гучков и държавният преврат от 9 юни 1923 година в България“ на доктора на историческите науки, директор на Института за исторически и социално-политически изследвания (Русия, гр. Новосибирск) Виктор Иванович Козодой. \r\n*** \r\nОт 19.00 часа в концертната зала на Националната музикална академия „Проф. П. Владигеров”  ще се състои концерт – представяне на дискографията на Хора на софийските момчета.  \r\n*** \r\nОт 9.00 часа в Културен център „Морско казино“ ще се проведе редовно заседание на Общинския съвет. \r\n*** \r\nОт 18.00 часа на сцена „Часовника“ ще се проведе концерт на Духовия оркестър на града. \r\n*** \r\nОт 20.30 часа в Куклен театър в Дом на младостта ще се състои официалното откриване на Националния фестивал „Талантино“.  \r\n*** \r\nОт 11.00 часа във Военноморския музей ще бъде открита изложбата „Морски карикатури“ по повод Деня на моряка.  \r\n*** \r\nОт 15.30 часа в Икономически университет – Варна Българската асоциация на КСО специалистите продължава своята поредица от срещи „Часът на КСО специалиста“. \r\n*** \r\nОт 16.00 часа на борда на ветрохода „Калиакра“ ще се проведе детско морско кръщение. От 20.00 часа в Английския двор на Археологическия музей ще се състои концерт по повод Деня на моряка. \r\n*** \r\nОт 19.00 часа в Градската художествена галерия във Варна ще бъде открита камерната програма на фестивала „Варненско лято“. \r\n*** \r\nОт 10.30 часа на терасата на кафе \"Ясна\" /срещу Къщата с маймунката/ ще се състои пресконференция на комитет \"Сава Муткуров\" във връзка с издаването на биографията на първия кмет на Велико Търново Георги Живков, написана от сестра му - Вела Благоева (Живкова). \r\n*** \r\nОт 20.30 часа в Летния театър ще се състои Годишен концерт на „Джуниър Бенд“ към СУ „Емилиян Станев“.  \r\n*** \r\nОт 14.00 часа в заседателната зала на 6-ия етаж в сградата на общината кметът Огнян Ценков ще връчи грамоти  на зрелостниците от випуск 2019, завършили с пълно отличие средното си образование.    \r\n*** \r\nОт 19.00 часа в Камерна зала на ДКТ ще се играе поетичният спектакъл „За светлото, което бе“. \r\n*** \r\nОт 9.30 часа в Детска градина № 25 ще се играе кукленият спектакъл „Косе Босе“ на Държавен куклен театър „Дора Габе“. \r\n*** \r\nОт 10.00 часа в Регионална библиотека „Дора Габе“ ще се проведе литературно четене „Рибарят и златната рибка“ с презентация по повод 220 години от рождението на Александър Сергеевич Пушкин, с деца от ЛДК „Играй  и учи”. \r\n*** \r\nОт 19.00 часа в Концертна зала „Добрич“ ще се състои концерт на Четиримата италиански тенори (Алесандро Д’Акриса, Федерико Сера, Федерико Паризи и Роберто Креска Копирано). \r\n*** \r\nОт 19.00 часа в Драматичен театър „Йордан Йовков“ ще се играе спектакълът „Горещо“ от Жозиан Баласко. \r\n*** \r\nОт 15.00 часа в НЧ „Христо Козлев- 1883“ ще бъде прожектиран филмът „Осъдени души“ по повод 110 години от рождението на Димитър Димов. \r\n*** \r\nОт 11.00 часа на площад „Свобода” ще започнат литературни четения по повод 110 години от рождението на писателя Димитър Димов. \r\n*** \r\nОт 17.30 часа на стадион „Калиакра“ ще бъде официалното откриване на Киноложка изложба със състезателен характер.  \r\n*** \r\nОт 18.30 часа пред НЧ „Съгласие-1890“ образцов танцов ансамбъл „Ритми века“ от Санкт Петербург ще представи своите изпълнения. \r\n*** \r\nВ 10.00 часа в двора на ОДМВР-Кърджали старши комисар Венцислав Момчилов ще връчи ключовете на 7 нови полицейски автомобила.  \r\n*** \r\nОт 14.00 часа в парк-хотел „Кюстендил” ще се проведе информационна среща по проект „Приеми ме”.  \r\n*** \r\nОт 19.00 часа в къща-музей „Владимир Димитров – Майстора” ще се състои фестивалът „Поезия и музика край Струма”.  \r\n*** \r\nОт 18.00 часа в камерната зала на Драматичния театър ще бъде прожектиран новият документален филм „Комисията по досиетата и отварянето на архивите на Държавна сигурност”.  \r\n*** \r\nОт 17.00 часа в Художествена галерия „ Кирил Петров ” ще бъде открита изложба на съвременна румънска живопис „В сянката на видимото“.  \r\n*** \r\nОт 9.30 до 16.00 часа в Пленарната зала на общината ще се проведе педагогически форум „Обмен на добри практики, показани в конкурса „Клас на месеца”. \r\n*** \r\nОт 11.00 часа пред Двореца на културата ще се проведе концерт на Духовия оркестър към ОК. \r\n*** \r\nОт 18.30 часа в  Музикално фоайе, в Дворец на културата ще се състои концерт на Камерен оркестър „Орфей” към ОК Дворец на културата. \r\n*** \r\nОт 12.00 часа в галерия „Любен Гайдаров“ ще бъде открита „90 години Перник - град“  - изложба картини от колекцията на Художествена галерия. \r\n*** \r\nОт 17.30 часа на тревната площ под Обединения детски комплекс ще бъдат направени демонстрации на Спортен клуб по мотокрос „M6 Racing Team“. \r\n*** \r\nОт 17.00 часа в Художествена галерия „Илия Бешков“ се открива интерактивната изложба „Историческо величие\". \r\n*** \r\nОт 18.00 часа в Църква на адвентитистите от седмия ден ще се състои беседа на тема „Ваксините- ползи и рискове\". \r\n*** \r\nОт 18.30 часа в зала ,,Катя Попова\" ще се състои концерт на учениците от класа по поп и джаз пеене от НУИ ,,Панайот Пипков\" с преподавател Доротея Люцканова. \r\n*** \r\nОт 19.00 часа в салона на читалище ,,Извор\" ще се играе постановката ,,Мамут\" от Станислав Стратиев. \r\n*** \r\nОт 20.00 часа в Летен театър в парк ,,Кайлъка\" ще се състои концерта ,,Звездите на България\" с участието на български поп и рок изпълнители. \r\n*** \r\nОт 16.00 часа в Двора на Кирилицата ще се състои тържествено откриване на паметника на бележития български поет Пенчо Славейков.  \r\n*** \r\nОт 9.00 часа в зала 10 Окръжният съд ще гледа делото срещу Иван Ч., обвинен в причиняване на смърт по непредпазливост на пътя.  \r\n*** \r\nОт 9.30 часа в зала 1 Апелативният съд ще гледа делото срещу Д. Б., който обжалва присъдата си за причиняване на смърт по непредпазливост на пътя.  \r\n*** \r\nОт 11.00 часа в зала 1 Апелативният съд ще заседава по делото срещу К.Ш., който обжалва обжалва 7-годишната си присъда за отвличане.  \r\n*** \r\nВ 11.00 часа в парк „Ружа“ ще започне Фестивал на детското творчество „Пловдив - СтоЛица на песента“.  \r\n*** \r\nВ 11.00 часа в СКЛАД, ет.4 ще се състои пресконференция, на която ще бъдат представени програмата и партньорите на 12-ото издание на международния фестивал за съвременен танц и пърформанс - ONE DANCE WEEK. \r\n*** \r\nВ 11.00 часа в залата на УХТ ще се проведе Регионален съвет за развитие на Южен централен район.  \r\n*** \r\nОт 10.00 часа във фоайето на ДТ „Стефан Киров“ ще бъде открита Панорама на образованието. \r\n*** \r\nОт 18.00 часа в залата на първия етаж на Регионална библиотека „Захарий Княжески” ще се проведе премиера на „Приказки за всички” – книга с авторски детски пиеси за куклен театър на Росица Гюмлиева. \r\n*** \r\nОт 9.00 в зала 304 в сградата на общината ще заседава ПК „Младежки дейности и спорт”.  \r\n*** \r\nОт 14.00 часа в зала 203 в сградата на общината ще заседава ПК „Правна и опазване на обществения ред”.  \r\n*** \r\nОт 16.00 часа в Двора на Кирилицата ще се състои тържествено откриване на паметника на бележития български поет Пенчо Славейков. \r\n*** \r\nИзпълнителното бюро на БСП ще проведе заседание в града. В 14.00 ч. ще има пресконференция в клуба на партията, на ул. \"Цар Иван Александър\" № 7 \r\n*** \r\nОт 17.30 часа кметът Георги Славов ще инспектира напредъка на ремонтните дейности по изграждане на нови допълнителни паркоместа в ж .к. „Златен рог“.", "date": "2019.06.25", "title": "Предстоящи събития в страната за 25 юни (Агенция „Фокус“)"}
{"url": "http://www.focus-news.net/news/2019/06/25/2673520/tass-vladimir-putin-prodalzhi-kontrasanktsiite-s-dve-godini.html", "text": "Руският президент Владимир Путин подписа указ, който удължава до 31 декември 2020 г. някои специални икономически мерки срещу държави, наложили санкции на Руската федерация. Документът е публикуван на официалния портал за правна информация, предава  TACC .  \r\nПравителството е натоварено да осигурява реализирането на мерките за изпълнение на този указ и, ако е необходимо, да прави предложения за промяна на продължителността на тези насрещни санкции. \r\nВ друг документ Путин е променил нормите на първоначалния указ за контра-санкции от 6 август 2014 г. По-специално, документът установява разрешение за транзитни превози на стоки през Русия \"при условие, че се гарантира тяхната проследимост с помощта на система за управление, базирана на технологията GLONASS\". В този случай тези стоки трябва да бъдат запечатани и водачите, участващи в транзита на този товар, трябва да имат съответните регистрационни талони. В допълнение, сега указът изрично разрешава вноса на стоки под санкционен режим от физически лица за лична употреба. \r\nПодобни изменения бяха направени и в постановлението от 22 октомври 2018 г. за контрасанкции срещу Украйна. \r\nПрез март 2014 г., във връзка със ситуацията в Украйна, Европейският съюз и редица страни, включително САЩ, Канада, Австралия, Япония, Швейцария, Нова Зеландия и Исландия, започнаха да налагат санкции срещу Русия. По-специално се появиха списъците със санкции срещу руски физически и юридически лица. Ограничителните мерки включват забрана за влизане, замразяване на сметки. Освен това бяха въведени така наречените секторни санкции: активите на компаниите, попадащи под тях, не бяха замразени, а бяха наложени ограничения за средносрочни и дългосрочни кредити. \r\nВ отговор на тези действия на 6 август 2014 г. руският президент Владимир Путин подписа указ \"За прилагането на някои специални икономически мерки за осигуряване на сигурността на Руската федерация\". На следващия ден, въз основа на документа, руското правителство наложи забрана върху вноса на редица хранителни продукти от Съединените щати, Европейския съюз, Норвегия, Австралия и Канада. \r\nСлед като страните-членки на ЕС разшириха санкциите си срещу Русия на 22 юни 2015 г., на 24 юни Путин удължи ембаргото с нов указ още една година. Впоследствие той беше удължен два пъти, последният път – на 12 юли 2018 г. - до края на 2019 година.  Юлиян Марков", "date": "2019.06.25", "title": "ТАСС: Владимир Путин продължи контрасанкциите с две години"}
{"url": "http://www.focus-news.net/news/2019/06/25/2673537/predsedatelyat-na-parlamenta-tsveta-karayancheva-i-narodnite-predstaviteli-shte-se-sreshtnat-s-predsedatelya-na-saveta-na-federatsiyata-na-federalnoto-sabranie-na-ruskata-federatsiya.html", "text": "Парламентарна делегация, водена от председателя на Народното събрание Цвета Караянчева, ще бъде на официално посещение в Москва, съобщиха от  пресцентъра на парламента . В състава на делегацията са съпредседателите на Групата за приятелство България – Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов.  \r\nПредседателят на парламента Цвета Караянчева и народните представители ще се срещнат с председателя на Съвета на Федерацията на Федералното събрание на Руската федерация Валентина Матвиенко. По-късно те ще разговарят с министъра на външните работи на Руската федерация Сергей Лавров.  \r\nПрограмата на посещението предвижда полагане на венец на гробницата на Незнайния войн в Александровската градина до стената на Кремъл.  \r\nНа 26 юни 2019 г. председателят на Народното събрание Цвета Караянчева ще направи изказване по време на пленарното заседание на Съвета на Федерацията на Федералното събрание на Руската федерация. Цвета Караянчева е първият председател на българския парламент, който ще направи изказване пред Федералното събрание на Руската федерация.  \r\nПо-късно тя ще се срещне с председателя на Държавната дума на  Федералното събрание на Руската федерация Вячеслав Володин.    \r\nБългарските парламентаристи ще разговарят с Групата за сътрудничество на Съвета на Федерацията на Руската федерация с Народното събрание на Република България.  \r\nПо време на визитата е предвидена и среща с българската общност в Москва.", "date": "2019.06.25", "title": "Председателят на парламента Цвета Караянчева и народните представители ще се срещнат с председателя на Съвета на Федерацията на Федералното събрание на Руската федерация"}
{"url": "http://www.focus-news.net/news/2019/06/25/2673521/vloshena-meteorologichna-obstanovka-i-katastrofi-obzor.html", "text": "Началото на седмицата бе белязано от проливни дъждове и катастрофи.  Жълт код за валежи и гръмотевични бури важеше за 19 области в страната. Предупреждението на Националния институт по метеорология и хидрология (НИМХ) бе в сила за областите Видин, Монтана, Враца, Плевен, Ловеч, София-град, София област, Благоевград, Перник, Кюстендил, Пазарджик, Смолян, Пловдив, Хасково, Кърджали, Стара Загора, Велико Търново, Габрово и Русе. Вследствие на проливните дъждове бяха получени редица сигнали, нарушено бе електрозахранването на някои места. Заради дъждовете няма пострадали хора.  \r\nНай-много количества валежи бяха отчетени от НИМХ в столицата, където за периода от 15.00 до 18.00 ч. бяха регистрирани 23 л/кв. м. Освен това над столицата премина и буря. Тя причини проблеми с електрозахранването в кв. „Люлин“, Банкя и село Железница. Бурята в София предизвика изключвания на тока по периферията на града.  \r\nМеждувременно шест екипа на дирекция „Аварийна помощ и превенция“ на Столична община извършиха обходи на терен. Екипите ще останат в готовност и през нощта. До 18.00 ч. екипите на дирекцията отреагираха на 24 сигнала за завирявания от наноси и листна маса, както и за паднали клони в града. Столична община наблюдава  критични места на реки и водни обекти, като  няма опасност от разливи на реките. Водните количества от язовирите \"Суходол\" 2, \"Мрамор\" и \"Мърчаево\" се изпускат контролирано. Заради валежите се стигна до временно затруднение на движението на тролейбусите по линия 6 и 7 през кръстовището на бул. „Петър Дертлиев“ и ул. „Вл. Динчев“ поради завиряване. Движението бе възстановено, след като екипи на пожарната бяха изпратени на място.  \r\nОт столичната пожарна отработиха 42 сигнала на територията на София. Основната част от тях са за паднали клони, наводнени дворове и приземни етажи, части от уличната и пътната инфраструктура.  Няколко от тях са за късо съединение. Аварийно-спасителни екипи на пожарната реагираха на 40 сигнала в Пловдив заради проливните дъждове. Пожарните екипи се отзоваха основно на сигнали за наводнени мазета, приземни етажи и дворове, като и паднали дървета, вследствие на проливни дъждове. На места работата на екипите от РДПБЗН-Пловдив продължава. \r\n20 л/кв. м бяха отчетените количества валежи от 15.00 до 18.00 ч. в Шумен. Репортер на Радио „Фокус“ -  Шумен съобщи за ситна градушка.  \r\nВ първия ден от седмицата станаха и редица пътнотранспортни произшествия.  Инцидент бе регистриран на автомагистрала „Хемус“.  Вследствие на верижна катастрофа жена бе откарана в УМБАЛ „Св. Анна“, а по-късно от лечебното заведение съобщиха, че тя е на 64-годишна възраст и че е с опасност за живота. Пострадалата е с фрактура на бедрена кост и съчетана коремна травма. От областното пътно управление в Благоевград предупредиха, че пътните настилки в областта са мокри и хлъзгави. В Благоевградско бяха регистрирани няколко инцидента. Лек автомобил и камион катастрофираха на автомагистрала „Струма“ при км 59. Водачът на лекия автомобил и пътник са транспортирани за преглед в лечебно заведение.  \r\nСъщия ден два товарни автомобила катастрофираха на второкласен път – 84 Краище – Баня. Инцидентът се размина без тежко пострадали. Привечер временно движението по път I-1 София-Кулата в участъка Симитли – Кресна се осъществяваше в една лента също заради пътнотранспортно произшествие.   \r\nОсвен тези инциденти през деня около 15.30 часа на пътя Бургас - Созопол, непосредствено след кв. \"Крайморие\" в областния град, също стана катастрофа между камион и лек автомобил с бургаска регистрация, с метанова уредба. Вследствие на произшествието възникна запалване, което обхвана и двете превозни средства.  \r\nДеница КИТАНОВА", "date": "2019.06.25", "title": "Влошена метеорологична обстановка и катастрофи (ОБЗОР)"}
{"url": "http://www.focus-news.net/news/2019/06/25/2673525/afp-sadyat-lideri-na-grazhdanskite-protesti-v-turtsiya-ot-2013-godina.html", "text": "Шестнадесет водещи турски лидери на гражданското общество се явиха в съда в понеделник, обвинени в намерение да свалят правителството по време на протестите за \"Парка Гези\" от 2013 г., в процес, наречен „абсурден“ от критиците, предава  AFP . \r\nГрупата включва известния бизнесмен и филантроп Осман Кавала, чието задържане от ноември 2017 г. го е направило символ на репресиите срещу гражданското общество. \r\nКавала отхвърли \"ирационалните твърдения, които нямат доказателства\" в своето встъпително изявление, малко след като процесът започна при сериозни мерки за сигурност в затвора и съдебния комплекс Силиври в покрайнините на Истанбул. \r\nТой е обвинен в организирането и финансирането на протестите, които започнаха заради плановете на правителството за строеж в парк Гези, една от малкото зелени площи, останали в Истанбул. \r\nМитингите се превърнаха в национално движение, което бе първото сериозно предизвикателство за ислямския консерватизъм и грандиозните проекти за развитие на президента Реджеп Тайип Ердоган. \r\nВ обвинението от 657 страници се цели да се представят протестите като външен заговор с връзки с Арабската пролет, която по ирония на съдбата бе подкрепена от турското правителство. \r\nАндрю Гарднър от \"Амнести интернешънъл\" заяви, че процесът \"говори много за дълбоко дефектната съдебна система, която позволи да се осъществи този политически лов на вещици. \r\n\"Това е абсурдно да се представят рутинните дейности на гражданското общество като престъпления\", каза той.  Юлиян Марков", "date": "2019.06.25", "title": "АFP: Съдят лидери на гражданските протести в Турция от 2013 година"}
{"url": "http://www.focus-news.net/news/2019/06/25/2673523/new-europe-salvini-mozhe-da-napravi-italiya-nezamenim-partnyor-na-sasht-v-zapadna-evropa.html", "text": "В неотдавнашното си пътуване до Вашингтон, вицепремиерът на Италия Матео Салвини обяви намерението на правителството му да изгради все по-тесни отношения със Съединените щати, като каза, че американците могат да бъдат сигурни, че Италия е най-верният съюзник на САЩ в Европа, която е в период на турбулентност, пише базираното в Брюксел издание  New Europe  в материал, представен без редакторска намеса. \r\nНаскоро Салвини се представи много добре на изборите за Европейски парламент и се чувства уверен в перспективите си скоро да оглави италианското правителство като премиер, след като неговата евроскептична партия „Лига“ спечели първото място на вота в Италия. \r\nСлед като успешно се изправи срещу истаблишмънта на ЕС и неговия опит да принуди насила Италия да се съобрази с драконовския фискален договор на ЕС, който възпира растежа и ще остави Италия в неопределеност по отношение на създаването на работни места, Салвини вече предприе стъпки за постигане на целта си за намиране на близък диалог с президента на САЩ Доналд Тръмп и да изгради ново широко партньорство с администрацията с надеждата, че това  ще помогне на Италия да отхвърли зависимостта си от европейските технократи и по този начин ще помогне на икономиката, третата най-голяма в Европа, да се върне към стабилен растеж след години на наложен от Брюксел остеритет и рецесия. \r\n„В момент, когато институциите на Европейския съюз са крехки и се променят значително, Италия иска да бъде най-солидният, ефективен, последователен и надежден партньор на САЩ“, каза Салвини. \r\nВъпреки, че политикът не успя да се срещне лично с президента Тръмп, когото той ентусиазирано и публично подкрепи по време на предизборната кампания през 2016 г., Салвини се срещна с две от най-влиятелните личности в Белия дом на Тръмп - вицепрезидента Майк Пенс и държавния секретар Майк Помпео, с които обсъдиха миграцията, тероризма, Венецуела, Близкия изток и, разбира се, по-тесните отношения между САЩ и Италия. \r\nПонякога Италия възприема предпазлива линия в своята външна политика, за да намери баланс между собствените си национални интереси и да задържи в някои случаи рязко антизападни радикални партии, оставайки в съответствие със своите съюзници от НАТО. Италианското правителство разгневи Американците по-рано тази година, когато реши да не признава лидера на венецуелската опозиция Хуан Гуайдо за временен президент в момент, когато все още не бе ясно дали Гуайдо действително има подкрепата на обществото. \r\nЗа разлика от огромното мнозинство от колегите си в ЕС, които изглежда имат намерение да се противопоставят на Тръмп и американците на всяка цена, въпреки нарастващите достоверни предупреждения относно намесата на китайските разузнавателни служби в разработването на мобилните мрежи от пето поколение, Салвини обяви след срещите си с Пенс и Помпео, че италианското правителство може да последва примера на САЩ и да забрани на Huawei да участва в инфраструктурни проекти в страната. \r\n\"Когато повдигате въпроса за националната сигурност и също така имате споделена визия и споделени ценности със Съединените щати, тогава идва време, когато бизнес сделките трябва да спрат\", каза Салвини след своето пътуване във Вашингтон. \r\nБелият дом многократно лобира в ЕС за забрана на закупуването на китайско оборудване за 5G мрежите. Досега Тръмп и американското разузнаване получават мълчание или открита враждебност въпреки заплахите на ЦРУ, ФБР и АНС да ограничат обмена на разузнавателни с техните съюзници, тъй като с право се опасяват, че Китай може да използва достъпа до европейските безжични мрежи с цел шпионаж. \r\nОще от съставянето на коалиционното правителство в Италия миналата година стана ясно, че Салвини е човекът на големите дела. Визитата може да му е дала така нужната външна подкрепа от най-могъщата страна на света, чрез която да се избави от все по-слабия си коалиционен партньор, левичарското „Движение 5 Звезди“, което може да доведе до предсрочни избори, в които „Лигата“ ще заеме първото място, както показват анкетите. \r\nВизитата на Саливни във Вашингтон бе следена отблизо в Брюксел на фона на опасенията, че той ще успее да намери подкрепа за политиките си и ще успее да изгради близка връзка с американците, която убягва на европейските технократи, откакто тектоничните плочи се разместиха с избирането на Тръмп на изборите преди три години. \r\nМалцина са тези, които могат да отрекат факта, че Салвини вече е този, който определя дневния ред в Италия – и до определена степен в целия ЕС – където той се превърна във фар за тези страни-членки на ЕС, които искат да се откъснат от бюрократичното чистилище, в което се е превърнал Брюксел. \r\nПосещението на Салвини му помага да затвърди мястото си в италианската политика и допринася за имиджа му на отговорен държавник, който проправя нов път за Европа, както и за отношенията на Италия със САЩ. \r\nПревод и редакция:", "date": "2019.06.25", "title": "New Europe: Салвини може да направи Италия незаменим партньор на САЩ в Западна Европа"}
{"url": "http://www.focus-news.net/news/2019/06/25/2673524/pozhar-gorya-v-tets-maritsa-iztok-2-obzor.html", "text": "Пожар горя в ТЕЦ „Марица Изток 2“. Малко след 10.00 часа на 24 юни се е възпламенила гума на един от абсорберите на сероочистващата инсталация на блок 8, който е в планов ремонт. Екип на пожарната към централата е реагирал светкавично. Не е имало непосредствена опасност за здравето на хората в района, както и замърсяване на въздуха. Не са пострадали и работници. \r\nВ рамките на няколко часа пожарът беше ограничен. В следствие на огъня се е срутил един от комините на ТЕЦ-а. На мястото на инцидента са били съсредоточени 14 пожарни екипа, автомеханична стълба и екип за химическа защита. Предполага се, че огънят е тръгнал от сероочистващата инсталация при извършване на ремонтни дейности. Предстои оглед от компетентните институции и оценка на нанесените щети.  \r\nНа място в ТЕЦ „Марица Изток 2“ отидоха министърът на енергетиката Теменужка Петкова и директорът на ГД „Пожарна безопасност и защита на населението“ главен комисар Николай Николов. Според енергийния министър пожарът няма да се отрази на сигурността на енергийната система. Петкова подчерта, че най-важното е, че няма жертви и пострадали хора. Тя благодари за бързата и адекватна реакция на работещите в държавната централа, както и на служителите на пожарната.  \r\nДва от блоковете на ТЕЦ-а - седми и осми, са в планов ремонт. По данни на изпълнителния директор на централата инж. Живко Динчев, предстои седми блок да бъде пуснат в експлоатация следващия месец, а осми блок – в края на август. Останалите блокове работят нормално.", "date": "2019.06.25", "title": "Пожар горя в ТЕЦ „Марица Изток 2“ (ОБЗОР)"}
{"url": "http://www.focus-news.net/news/2019/06/25/2673881/savetnikat-po-natsionalna-sigurnost-na-putin-svaleniyat-amerikanski-dron-e-bil-vav-vazdushnoto-prostranstvo-na-iran.html", "text": "Секретарят на Съвета за сигурност на Русия Николай Патрушев заяви, че сваленият по-рано американски дрон се е намирал във въздушното пространство на Иран. Той съобщи това след края на преговорите с колегите си от САЩ и Израел Джон Болтън и Мейр Бен-Шабат в Ерусалим, съобщава ТАСС. \r\n„Имам информация от Министерството на отбраната на Русия, че този дрон се е намирал във въздушното пространство на Иран“, заяви Патрушев. „Не сме получавали никакви други доказателства“. \r\nТой добави, че не е обсъждал темата с партньори от Иран. \r\nПревод и редакция:", "date": "2019.06.25", "title": "Съветникът по национална сигурност на Путин: Сваленият американски дрон е бил във въздушното пространство на Иран"}
{"url": "http://www.focus-news.net/news/2019/06/25/2673526/tass-nikolay-patrushev-i-dzhon-boltan-razgovaryaha-zad-zakriti-vrati.html", "text": "Срещата на секретаря на Съвета за сигурност на Руската федерация Николай Патрушев със съветника на президента на САЩ по националната сигурност Джон Болтън завърши в Ерусалим, след като продължи час и половина, предава  TACC . \r\nПреговорите на Патрушев с Болтън бяха проведени при закрити врати. Преди да започнат, те само позволиха на журналистите да направят няколко снимки. \r\nСрещата им се състоя непосредствено след разговорите, които Патрушев проведе с израелския премиер Бенямин Нетаняху. \r\nВъв вторник са планирани тристранните разговори на Патрушев с Болтън и ръководителя на Израелския съвет за национална сигурност Меир Бен-Шабат. Според Патрушев те ще бъдат посветени на ситуацията в Сирия. Секретарят на Руския съвет за сигурност подчерта, че руската страна възнамерява да предаде на колегите си от Израел и Съединените щати и позицията на Иран за сирийското урегулиране, тъй като именно тази страна е допринесла значително за борбата срещу тероризма в Сирия. Тези думи на Патрушев прозвучаха в разгара на острото влошаване на отношенията между Вашингтон и Техеран, които много политици оцениха като на ръба на войната. \r\nБолтън, който се срещна с Нетаняху в неделя, призна, че очаква с нетърпение разговорите с Патрушев, за да обсъди с него въпросите за регионалната сигурност. Някои от вижданията на Вашингтон за положението в региона в светлината на последните събития вече прозвучаха по време на преговорите на Болтън с Нетаняху. Както съобщава по-специално израелската радиостанция \"Кан\", той изрази увереност, че Иран се стреми да придобие ядрени оръжия и \"не търси мир\". \r\nТой припомни и думите на американския президент Доналд Тръмп, че американската армия е \"готова за изпращане\". Натаняху от своя страна отбеляза, че агресивната политика на Техеран се засили веднага след сключването на Съвместния цялостен план за действие за иранската ядрена програма и премахването на санкциите срещу тази страна.   Юлиян Марков", "date": "2019.06.25", "title": "ТАСС: Николай Патрушев и Джон Болтън разговаряха зад закрити врати"}
{"url": "http://www.focus-news.net/news/2019/06/25/2673522/kathimerini-turtsiya-predupredi-es-da-ne-se-namesva-v-kiparskiya-vapros.html", "text": "Турция предупреди Брюксел, че всяка намеса от негова страна по въпроса за Изключителната икономическа зона (ИИЗ) на Кипър ще се отрази негативно на отношенията между Анкара и Атина, както и на възможността за обединение на средиземноморския остров, пише електронното издание на вестник  Kathimerini . \r\nПредупреждението бе направено чрез изпращане на нота до 27 от 28-те страни-членки на 16 юни, съобщава кипърсият вестник „Филелефтерос“. Турция не е изпратила предупреждение на Република Кипър, чието правителство не пруизнава. \r\nВ документа се казва, че ЕС би бил мъдър да не се опитва да влиза в ролята на съдия по спора за морските граници и че подобна позиция би обезсърчила допълнително усилията за разрешаване на кипърския проблем, а освен това би влошило допълнително отношенията между Гърция и Турция. \r\nАнкара твърди, че районът, където един от нейните сондажни кораби започна проучвания за петрол и природен газ, е в границите на континенталния шелф на Турция и че нито един остров, включително Кипър, не може да има „пълна“ ИИЗ. \r\nТурция повтаря позицията си за „еднаквите права“ на турците и гърците киприоти върху енергийните ресурси в региона. \r\nОсвен това Анкара подчертава, че е решена да защитава правата на своите сънародници от Кипър в региона. \r\nНотата завършва с изразяване на надежда, че „здравият разум“ ще надделее в решенията, които взима ЕС.  \r\nПревод и редакция:", "date": "2019.06.25", "title": "Kathimerini: Турция предупреди ЕС да не се намесва в кипърския въпрос"}
{"url": "http://www.focus-news.net/news/2019/06/25/2673589/rumen-hristov-sds-po-redno-i-po-pochteno-spryamo-partiite-koito-ne-mogat-da-preskochat-4-bariera-e-da-badat-lishavani-ot-subsidii.html", "text": "СДС не получава субсидии. Той не е парламентарно представена политическа формация. Това каза Румен Христов – председател на СДС, в интервю за предаването „Европа сутрин“ по  ТВ „Европа“ . „Смятам че по-редно и по-почтено спрямо партиите, които не могат да прескочат 4% бариера, да бъдат лишавани от субсидии, когато два последователни избора не са успели да прескочат тази бариера. За една по-голяма сигурност, може би трябва да се определи един двегодишен мандат“, посочи Христов. \r\nСпоред председателят на СДС,  американският модел много се коментира, но ние сме членове на Европейския съюз. „България трябва да се учи и да ползва натрупаното като опит от европейските държави. А там практиката показва, че държавата подпомага дейността на партиите с оглед да се избегне зависимостта от икономически субекти, които биха подпомогнали съществуването на партиите, защото знаем че безплатен обяд няма“.  \r\nОтносно това дали размерът трябва да бъде 1 лв. или 11 лв., лидерът на СДС заяви, че за това е необходимо икономистите  да направят разчети. „Добрият вариант, според мен, е парламентарно представените партии да седнат, да поспорят и да намерят най-доброто. Хем да има едно намаление, за да се удовлетвори очакването на обществото, а от друга страна да не се получава така, че този 1 лв. не би свършил работа и пак отиваме на отворено финансиране, което е рисково“.", "date": "2019.06.25", "title": "Румен Христов, СДС: По-редно и по-почтено спрямо партиите, които не могат да прескочат 4% бариера е да бъдат лишавани от субсидии"}
{"url": "http://www.focus-news.net/news/2019/06/25/2673533/nimh-s-vremenni-prekasvaniya-shte-ima-kratkotrayni-valezhi-ot-dazhd-s-maksimalni-temperaturi-mezhdu-27-i-32.html", "text": "Днес ще се развива купеста и купесто-дъждовна облачност. С временни прекъсвания ще има краткотрайни валежи от дъжд, на места главно в Северна България и планинските райони - интензивни и значителни по количество. Ще има и градушки. Ще духа слаб до умерен вятър от север-североизток. Максималните температури ще са между 27° и 32°, за София - около 27°. Атмосферното налягане ще се повишава и ще е по-високо от средното за юни. Това съобщи за  Агенция „Фокус”  дежурният синоптик Боряна Маркова  от  Националния институт по метеорология и хидрология (НИМХ) .  \r\nПо Черноморието облачността ще е значителна, около и след обяд купесто-дъждовна. На места ще има краткотрайни валежи с гръмотевици. Ще духа слаб до умерен вятър от север-североизток. Максимални температури 27°-29°. Температурата на морската вода е 26-27°. Вълнението на морето ще бъде 2-3 бала. \r\nНад планините ще се развива купесто-дъждовна облачност, ще има краткотрайни валежи, на места интензивни и с гръмотевици. Ще духа умерен до силен североизточен вятър. Максимална температура на 1200 метра около 20°, на 2000 метра – около 12°.", "date": "2019.06.25", "title": "НИМХ: С временни прекъсвания ще има краткотрайни валежи от дъжд с максимални температури между 27° и 32°"}
{"url": "http://www.focus-news.net/news/2019/06/25/2673528/pregled-na-osnovnite-temi-v-britanskiya-pechat-agentsiya-fokus.html", "text": "Надпреварата за нов лидер на Торите и безапелационната победа на опозиционния кандидат са сред основните теми на британския печат \r\n*** Борис Джонсън възнамерява да живее с приятелката си Кари Симъндс на Даунинг стрийт номер 10 въпреки скандала, заради който бе извикана полиция в сегашния им дом, пише британското консервативно издание  The Telegraph , позовавайки се на свои източници, като поставя тази новина за акцент на деня. \r\nПриятели на Джонсън настояват, че нищо не се е променило във връзката на двойката, след като те бяха записани в разгара на бурен скандал от съседите си. \r\nСпоред тях, Джонсън възнамерява да се ожени за Симъндс, когато разводът с втората му съпруга Марина Уийлър бъде финализиран. \r\nОще преди скандала в ранните часове на петък циркулираха слухове, че Джонсън и новата му партньорка са се разделили, като един източник дори твърдеше, че най-вероятният бъдещ премиер на Великобритания вече спи на дивана. \r\n***  След изборната загуба в Истанбул всички гледат към президента и очакват следващите му ходове след като той призна изборното поражение, пише британският вестник  The Guardian  във водеща статия. \r\nПоследните участници в партита се прибраха у дома, когато слънцето изгря. В Истанбул в неделя вечерта стотици хиляди поддръжници на опозицията танцуваха по улиците, размахвайки турски знамена и размахвайки чаши с бира и ракия, след като техният кандидат за кмет нанесе най-сериозния удар на президента Реджеп Тайип Ердоган в политическата му кариера. \r\nДокато общинските работници почистиха в понеделник сутрин, обаче, първите страници на проправителствените вестници на Турция омаловажиха безпрецедентния успех на новоизбрания кмет от Народната републиканска партия (НРП) Екрем Имамоглу.  \r\n\"Истанбул гласува\", пише потиснатото заглавие на обикновено безумно про-правителствения таблоид Йени Шафак. Няма снимки на фойерверките и сцените на тържеството преди няколко часа. \r\nДокато опозицията възстановява от колективен махмурлук, вниманието се насочва към следващият ход на президента. Имамоглу сложи край на 25-годишното господство на ислямистки партии в повторния вот за контрол на най-големия град и икономически център на Турция, който през 2017 г. е съставлявал 31% от БВП. \r\nРезултатът има сериозни финансови последици за управляващата Партия на справедливостта и развитието (ПСР) и неговите мрежи за патронаж, и ще засили усещането сред опозицията и в партията на Ердоган, че властта на президента започва да намалява. \r\nЗагубата на Истанбул също има отражение върху политиката в Анкара. Второто поражение е разделението в президентската партия. Бившият президент Абдула Гюл и бившият премиер Ахмет Давутоглу открито критикуваха ПСР за търсенето на повторни избори, подхранвайки слухове в турските медии, че висшите политици се готвят да образуват отцепнически партии. \r\nСъществуват и спекулации, че Ердоган може да свика предсрочни избори, за да освободи правителството си от неприятни елементи, докато се бори с въпроси като икономиката на Турция, следващите стъпки на Анкара в сирийската война и перспективата за санкции на САЩ за планираното закупуване на руската ракетна система С-400. \r\nСъщо в понеделник започна процесът срещу 16 видни фигури от протестите за Парка Гези през 2013 г. в Истанбул, който оспори авторитета на Ердоган - напомняне, че докато Истанбул е сигнализирал за огромния си апетит за промяна, президентът през годините утвърждава властта си над демократичните институции на Турция и засилва контрола си. \r\nЗа мнозина спомените за общите избори през 2015 г., които сложиха край на мнозинството на ПСР в парламента - но бяха проведени отново през октомври същата година, давайки по-благоприятен резултат за управляващата партия - все още са пресни. \r\n*** Борис Джонсън и Джереми Хънт днес предупредиха, че дузина депутати от Торите са готови да се противопоставят на новия министър-председател, за да спрат Брекзит без сделка, пише лондонския  Evening Standartd . \r\nМинистърът в министерството на  отбраната Тобиас Елууд подчерта, че \"голям\" брой консервативни депутати, включително министри, са решени да предотвратят напускане на съюза без споразумение. \r\nНеоспоримите опоненти на Брекзит без сделка се страхуват, че ще нанесат големи икономически щети, които заплашват да разбият Обединеното кралство и ще навредят на репутацията му на световната сцена. \r\nЕлууд каза пред вестника: „Правителство, което активно се стреми към Брекзит без сделка, няма да има подкрепата на значителен брой депутати, включително министри. Има поне дузина хора, които искат да напуснат ЕС - но с работеща сделка. \" \r\nМалък брой депутати от Тори също биха могли да откажат да подкрепят новия министър-председател с гласуване за доверие, ако той е решен да настоява за напускане без сделка, което дори може да се случи в рамките на дни след встъпването му в длъжност. \r\nВодещият кандидат за лидер на торите Джонсън твърди, че Обединеното кралство трябва да напусне на 31 октомври, със или без сделка, като настоява, че това е \"изключително възможно\". \r\nПо време на среща с членове на партията в събота Хънт каза, че ще „напусне„ 100% “без сделка, ако споразумението е извън обсега на 31 октомври, но не се обвърза с конкретен ден \r\nИ двамата са изправени пред препятствието, че депутатите вече са гласували, за да се противопоставят на напускане без сделка, а председателят Джон Беркоу е дал ясно да се разбере, че парламентът няма да бъде заобикалян.   \r\nДнес Хънт изключи възможността да поиска избори, ако стане  премиер, а парламентът блокира Брекзит без  сделка и призова Джонсън да направи същото. \r\n\"Общите избори ще бъдат катастрофални, защото бихме поставили в Даунинг стрийт някой, който няма да достави Брекзит\" каза той пред програмата \"Днес\", предполагайки, че лейбъристите ще спечелят.", "date": "2019.06.25", "title": "Преглед на основните теми в британския печат (Агенция \"Фокус\")"}
{"url": "http://www.focus-news.net/news/2019/06/25/2673531/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата със Сърбия, Северна Македония, Гърция и Турция трафикът е нормален на всички гранични контролно-пропускателни пунктове.", "date": "2019.06.25", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 2“"}
{"url": "http://www.focus-news.net/news/2019/06/25/2673530/pregled-na-mezhdunarodnite-novini-do-6-chasa-agentsiya-fokus.html", "text": "Шестнадесет водещи турски лидери на гражданското общество се явиха в съда в понеделник, обвинени в намерение да свалят правителството по време на протестите за \"Парка Гези\" от 2013 г., в процес, наречен „абсурден“ от критиците, предава  AFP . \r\nГрупата включва известния бизнесмен и филантроп Осман Кавала, чието задържане от ноември 2017 г. го е направило символ на репресиите срещу гражданското общество. \r\nКавала отхвърли \"ирационалните твърдения, които нямат доказателства\" в своето встъпително изявление, малко след като процесът започна при сериозни мерки за сигурност в затвора и съдебния комплекс Силиври в покрайнините на Истанбул. \r\nТой е обвинен в организирането и финансирането на протестите, които започнаха заради плановете на правителството за строеж в парк Гези, една от малкото зелени площи, останали в Истанбул. \r\nМитингите се превърнаха в национално движение, което бе първото сериозно предизвикателство за ислямския консерватизъм и грандиозните проекти за развитие на президента Реджеп Тайип Ердоган. \r\nВ обвинението от 657 страници се цели да се представят протестите като външен заговор с връзки с Арабската пролет, която по ирония на съдбата бе подкрепена от турското правителство. \r\nАндрю Гарднър от \"Амнести интернешънъл\" заяви, че процесът \"говори много за дълбоко дефектната съдебна система, която позволи да се осъществи този политически лов на вещици. \r\n\"Това е абсурдно да се представят рутинните дейности на гражданското общество като престъпления\", каза той. \r\n*** През последните 24 часа Сърбия се бори  с щетите от голяма буря, последвана от силен дъжд, а на някои места и с град с големина на топката за тенис, информира македонският телевизионен канал  “24 Вести“ \r\nМагистралата Белград-Загреб прилича на голяма река, поради което е затворена от часове и шофьорите са призовани да не пътуват, освен в случай на крайна необходимост. Поради бурята, която вчера удари Белград някои от улиците бяха потопени под вода. Това предизвика спиране и хаос по улиците. Заместник-кметът на Белград Горан Весич заяви, че след силните дъждове, които са валяли в столицата, са били наводнени 20 детски градини и че 6000 домакинства нямат електричество, главно в Земун и в Нови Белград. \r\n\"Екипите са постоянно на терена, електрическата мрежа ще бъде ремонтирана напълно.\" Децата ще бъдат разпределени в други детски градини, докато не бъде завършен ремонта на наводнените съоръжения “, каза Горан Весич, заместник-кмет на Белград. \r\nПоройните дъждове почти напълно наводниха зоологическата градина в Белград, а сръбските медии съобщават, че огромно количество вода е заляло клетките на много животни. Белградският ветеринарен лекар Йозеф Езвеж казва, че това е най-голямото наводнение, случило се на Белград през последните години, но за щастие животните са невредими и в добро състояние. \r\n„Те се приютили в закритите помещения по време на бурята, свикнали са да се справят с всякакви бедствия. Сега те са добре, имат храна, и горещото време им влияе тежко, ”казва Йозеф Езвеж, ветеринарен лекар в зоопарка Белград. \r\nВ някои части на Белград вчера, за по-малко от два часа, са отчетени количества дъжд колкото за цял месец.  \r\nВ Хърватия има наводнения. Под водата е центърът на Сисак, докато в Адриатическо море има валежи в северните и централните части, последвано от силни бури. Наводненията бушуват в други части на Европа. Части от Унгария и Полша са напълно под вода. В някои населени места къщите имат повече от половин метър вода. Длъжностни лица казват, че ситуацията е тревожна, но екипите от кризисните щабове са постоянно на терен. \r\n*** Избирателната колегия в Албания реши, че местните избори ще се проведат на 30 юни, съобщава македонският електронен портaл  A1 On \r\nТова беше решено от днешната сесия на Колегията, потвърждавайки решението на Централната избирателна комисия (ЦИК), което отхвърля искането на Партията за национално единство да бъде заличено от бюлетините. \r\nНа заседанието лидерът на партията адвокат Идайет Бекири обясни възражението, като отбеляза, че указът на президента Илир Мета за отлагане на изборите е публикуван в Държавен вестник и е в сила и в условия на напрегната политическа ситуация неговата партия не иска да участва в изборите. \r\nУказът на президента е нарушение на Конституцията. Той е невалиден административен акт, заяви представителят на ЦИК. \r\nСлед като обяви решението на избирателния колегиум, че изборите ще се проведат на 30 юни, първата реакция дойде от кабинета на президентаИлир Мета. \r\nТеди Блуши, говорител на президента Мета, оцени решението като \"оркестриран скеч\". \r\nКабинетът на президента обяви, че той утре сутрин ще даде пресконференция. \r\n*** Обединената албанска опозиция не признава решението на избирателната колегия и остава на собственото си убеждение, че на 30 юни няма да има избори, информира македонското електронно издание  A1 On . \r\nТова заяви Дашамир Шехи от Партията на движението за национално развитие след среща, проведена от лидера на Демократическата партия Лулзим Баша с лидерите на партиите, които съставляват обединената опозиция. \r\n„Тази седмица ще завърши с народни протести. Това не са избори. Ние не ги признаваме, това са изборите на господин Рама, ние ще зачитаме указа на президента Илир Мета. На 30 юни няма да има избори, нашата съпротива ще бъде още по-голяма. Ще се изправим срещу тази нова политическа хунта във всяка част на Албания. Ние не признаваме тези избори. На 30-ти няма да се гласува. Опасността от тази група е толкова голяма, че оправдава всякакъв вид съпротива, каза Шехи. \r\nСпоред него решението на избирателния колегиум, което той нарича \"злополука\", няма стойност. \r\n„Колегиумът няма нито правна, нито политическа стойност. В него се намират няколко несретници, които са имали възможността да вземат лоши решения за себе си“, заяви Шехи. \r\nОт името на обединената опозиция те заявиха, че ще продължат протестите и съпротивата в цялата страна, за да не се допусне, както каза той, фалшиво изборно състезание. \r\n*** Срещата на секретаря на Съвета за сигурност на Руската федерация Николай Патрушев със съветника на президента на САЩ по националната сигурност Джон Болтън завърши в Ерусалим, след като продължи час и половина, предава  TACC . \r\nПреговорите на Патрушев с Болтън бяха проведени при закрити врати. Преди да започнат, те само позволиха на журналистите да направят няколко снимки. \r\nСрещата им се състоя непосредствено след разговорите, които Патрушев проведе с израелския премиер Бенямин Нетаняху. \r\nВъв вторник са планирани тристранните разговори на Патрушев с Болтън и ръководителя на Израелския съвет за национална сигурност Меир Бен-Шабат. Според Патрушев те ще бъдат посветени на ситуацията в Сирия. Секретарят на Руския съвет за сигурност подчерта, че руската страна възнамерява да предаде на колегите си от Израел и Съединените щати и позицията на Иран за сирийското урегулиране, тъй като именно тази страна е допринесла значително за борбата срещу тероризма в Сирия. Тези думи на Патрушев прозвучаха в разгара на острото влошаване на отношенията между Вашингтон и Техеран, които много политици оцениха като на ръба на войната. \r\nБолтън, който се срещна с Нетаняху в неделя, призна, че очаква с нетърпение разговорите с Патрушев, за да обсъди с него въпросите за регионалната сигурност. Някои от вижданията на Вашингтон за положението в региона в светлината на последните събития вече прозвучаха по време на преговорите на Болтън с Нетаняху. Както съобщава по-специално израелската радиостанция \"Кан\", той изрази увереност, че Иран се стреми да придобие ядрени оръжия и \"не търси мир\". \r\nТой припомни и думите на американския президент Доналд Тръмп, че американската армия е \"готова за изпращане\". Натаняху от своя страна отбеляза, че агресивната политика на Техеран се засили веднага след сключването на Съвместния цялостен план за действие за иранската ядрена програма и премахването на санкциите срещу тази страна.  \r\n*** Руският премиер Дмитрий Медведев и френският му колега Едуард Филип проведоха разговори в кабинета на кмета в Нормандия. След срещата те проведоха съвместна пресконференция, на която ръководителят на руския кабинет коментира не само въпроси на двустранните отношения, но и други теми от международния дневен ред, като ситуацията около Иран и отношенията с новото ръководство на Украйна, предава  TACC . \r\nТова е първата лична среща между Медведев и Филип, който оглави френското правителство през май 2017 г \r\nМедведев обяви споразумение с Филип за по-активно развитие на двустранното сътрудничество. \"Има твърде дълбоки икономически връзки между Русия и Франция. Те не могат да бъдат разбити дори в ерата на различни санкции или търговски войни\", е сигурен Медведев. \r\nРуският премиер също счита, че намаляването на форматите за диалог между страните е грешка. Според него Руската федерация е готова за контакти с Франция във всеки формат. \r\nОсвен това Медведев покани френския министър-председател в Санкт Петербург. \r\nMедведев каза, че е обсъдил ситуацията в Украйна по време на разговорите с Филип в контекста на смяна на президента в страната. \r\nСпоред министър-председателя на Руската федерация, досега новото украинско ръководство \"изобщо не се е проявило\". \r\nВ същото време Медведев отбеляза, че възможностите за решаване на ситуацията в Украйна все още не са пропуснати. \r\nРъководителят на руския кабинет добави, че френското ръководство „активно полага усилия“ за урегулирането в Украйна. Той вярва, че това е \"много, много полезно\". \r\nСтраните също така обсъдиха възможни съвместни стъпки на Москва и Париж за намаляване на напрежението около Иран след оттеглянето на САЩ от Съвместния Всеобхватен  план за действие. \r\nМедведев подчерта, че \"е много важно да се поддържат контакти и взаимно разбирателство\", както и \"способността за обмен на позиции\". \r\nМедведев заяви, че темата за предполагаемото разпространение на дезинформация в Европейския съюз от руски източници не е била повдигната по време на преговорите.  \r\nСтава дума за доклада на Европейската комисия, в който се посочва, че от началото на годината в европейските медии са записани над 1000 случая на дезинформация за ЕС с произход от руски източници, например, свързани с Русия групи в социалната мрежа „Фейсбук“ \r\nМинистър-председателят на Русия отбеляза, че всички медии и източници на информация трябва да действат в рамките на правната рамка на страната, в която работят. Според него журналистическата работа като цяло е \"до голяма степен субективна\", тъй като всички журналисти са хора и могат да дават различни оценки на различни събития.", "date": "2019.06.25", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/06/25/2673527/nad-17-dushi-sa-zadarzhani-za-uchastie-v-nay-golyamata-prestapna-grupa-za-trafik-na-migranti-u-nas-obzor.html", "text": "Над 17 души са задържани за участие в най-голямата престъпна група за трафик на мигранти, която действа на територията на България. Предстои на 25 юни да стане ясно на колко и кои от тях ще бъдат повдигнати обвинения. Зам. главният прокурор Иван Гешев определи структурата като „завършено търговско дружество за трафик на мигранти”. Той посочи, че за първи път в България има толкова сложна, голяма и мащабна организация. „Тя обхваща всички – от хазяи, до хора, които осъществяват транспорт, през хора, които посрещат, и хора, които координират“, обясни Гешев. \r\nЗадържаните каналджии са отговаряли за трафика на мигрантите на българска територия – от турската граница са превозвали чужденците (предимно от афганистански произход) до района на Свиленград, а след това и до квартири в циганските махали във „Факултета” и „Орландовци” в София. Те са били извеждани от страната през границата със Сърбия, но не през КПП. Гешев посочи, че има информация, че в престъпната група са участвали и гранични полицаи. Заплащането за услугите е ставало през посредници, като в ареста е и лицето, което директно е финансирало групата. \r\nПървата информация за задържаните каналджии е дошла през 2017 г., когато по време на мащабната операция „Халифакс“ беше разбита международна мрежа за трафик на мигранти, включително и с българско участие. Тогава бяха арестувани над 40 души. \r\nЦветилена СИМЕОНОВА", "date": "2019.06.25", "title": "Над 17 души са задържани за участие в най-голямата престъпна група за трафик на мигранти у нас (ОБЗОР)"}
{"url": "http://www.focus-news.net/news/2019/06/25/2673534/prezidentat-rumen-radev-prodalzhava-svoeto-poseshtenie-v-konfederatsiya-shveytsariya-za-uchastie-v-41-vata-sesiya-na-saveta-na-oon-po-pravata-na-choveka.html", "text": "Президентът Румен Радев продължава своето посещение в Конфедерация Швейцария за участие в 41-вaта сесия на Съвета на ООН по правата на човека. Това съобщиха от  прессекретариата на държавния глава . От тази година страната ни е член на Съвета по правата на човека за периода до 2021 година. Това се случва за пръв път от създаването на междуправителствения орган и след гласуване миналата година в рамките на 73-ата сесия на Общото събрание на ООН в Ню Йорк.  \r\nПрезидентът Румен Радев ще се срещне с представители на българската общност в Женева. В целия кантон живеят близо 1000 наши сънародници.  \r\nПрезидентът Румен Радев ще посети Европейската организация за ядрени изследвания – ЦЕРН. Държавният глава ще разговаря с българи, които работят в организацията. Над 13 000 учени от 97 държави от цял свят провеждат научни изследвания в ЦЕРН, а общо над 100 български специалисти сътрудничат с организацията.", "date": "2019.06.25", "title": "Президентът Румен Радев продължава своето посещение в Конфедерация Швейцария за участие в 41-вaта сесия на Съвета на ООН по правата на човека"}
{"url": "http://www.focus-news.net/news/2019/06/25/2673529/pregled-na-osnovnite-temi-v-ruskiya-pechat-agentsiya-fokus.html", "text": "Посещение на кораби на руския флот в Куба, възможността Ангела Меркел да стане председател на ЕК и организирането отстраняване от властта на олигараха Плохотнюк в Молдова са сред темите на руския печат на 25 юни.  \r\n***  Група руски военни кораби на Северния флот, водена от фрегата \"Адмирал на флота на Съветския съюз Горшков\" днес ще посети Хавана. Това съобщи ръководителят на пресслужбата на Северния флот Вадим Серга. Заедно с фрегатата, в пристанището ще влязат логистичният кораб „Елбрус“ и спасителният влекач „Николай Чикер“. По-рано отрядът от кораби на Северния флот е преминал Панамския канал, пише руският вестник  “Независимая газета“ . \r\nВече беше съобщено, че „адмирал Горшков“ през юни „ще изпълнява задачи за известно време в Карибския басейн“. Фрегата е оборудвана с крилати ракети „Калибър“ (16 единици). Въоръжението на кораба включва артилерийска остановка А-192 с диаметър 130 мм, противовъздушна ракетна система „Редут“, противоподводна система „Пакет-НК“ и противоподводен хеликоптер Ka-27. В допълнение, корабът е оборудван със станция за визуално въздействие \"Филин\", която е в състояние да \"заслепи\" врага. Според открити източници, крилатите ракети „Калибър“ имат обхват до 2500 км по стационарни цели. \r\nМеждувременно, според портала Flot.com, Северното конструкторско бюро ще представи модел 22250 фрегата от втората серия на щанда на Обединената корабостроителна корпорация по време на форума Армия-2019. Подобен модел на 23 април тази година бе представен на президента на Русия Владимир Путин на церемонията по пускане на вода на нови кораби за флота. В същото време, в началото на януари, стана известно, че Министерството на отбраната на Русия е финансирало изследователски дейности за създаването на комплекс с морско базиране „Калибър-М“. Той ще може да поразява цели в обхват от над 4500 км. \r\nМежду другото, разстоянието от Куба до Флорида е само 180 км, припомня изданието. \r\n*** Ангела Меркел обмисля преминаване на нова работа, пише руският вестник  “Взгляд“ . \r\nЛидерите на страните от ЕС не можеха да постигнат съгласие кой ще оглави обединена Европа през следващите години. Разногласията между Париж и Берлин не можаха да бъдат преодолени - и плановете на Меркел да постави германеца Манфред Вебер като ръководител на Европейската комисия изглежда няма да се превърнат в реалност. Вярно е обаче, че има един оригинален начин да се задоволят желанията на германците - но за това правителството на обединена Европа трябва да се ръководи от самата Меркел. \r\nНовият Европейски парламент ще започне да заседава след десет дни и до този момент лидерите на 28 държави-членки на ЕС трябва да се споразумеят за кандидатите за водещите позиции в ЕС. Те са четирима - министър-председателят, т.е. ръководителят на Европейската комисия, президентът, т.е. председателят на Съвета на ЕС, външният министър, тоест върховният представител на ЕС за външните работи и председателят на Европейската централна банка. \r\nПравомощията на сегашните длъжностни лица изтичат в края на октомври, но традиционно кандидатурите на техните наследници биват съгласувани до началото на сесията на Европейския парламент. Фактът, че този път това няма да се получи, стана ясен още преди лидерите на европейските страни да се съберат в четвъртък на среща на върха в Брюксел. Както каза ирландският премиер Лео Варадкар: \r\n„Смятам, че днес няма да можем да изберем нов председател на комисията или нов председател на Съвета на ЕС. Най-вероятно ще имаме друга среща на върха в края на юни или началото на юли. В европейския политически процес се случва това. Понякога са необходими няколко опита. Понякога е по-бързо да се избере нов папа, отколкото кандидатите за тези постове\". \r\nНаистина, различия е имало и преди, особено между Германия и Великобритания. Сега обаче се поставя под въпрос самия принцип на разпределение на длъжностите според партийната система. Преди това ръководителят на общоевропейското правителство биваше предложен от партията, спечелила най-много места в изборите за Европейски парламент. Този път, както и в миналото, това е Европейската народна партия, в която членуват Християндемократическата партия на Ангела Меркел. И така, в Берлин, те предварително определиха Манфред Вебер, баварец и ръководител на фракцията на ЕНП, за поста председател на ЕК. \r\nГерманците искат да ръководят Европейската комисия за втори път от създаването на съюза през 1958 година. Но когато представителят на Германия го оглави за първи път през 1958-1967 г., интеграционните процеси в Европа не бяха дори близки до сегашните. Сега появата на германец начело на Европейската комисия ще бъде най-важната символична стъпка, защото след напускането на Великобритания Европейският съюз се превръща в германски проект. \r\nПариж не иска това - Еманюел Макрон се изказа против назначаването на Вебер, към него се присъединиха още няколко държави. В същото време французите се преструват, че въпросът не е за гражданството на кандидата: необходимо е, казват те, да се преразгледа самият принцип на назначаване от партийните фракции. \r\nКато ръководител на фракцията „Макрон”, т.е. ръководителят на асоциацията на либералните демократи в Европейския парламент, румънецът Дачиан Чолош, „след дискусиите със социалистите, ЕНП и зелените, стигнахме до заключението, че за кандидатурата на Вебер в момента няма мнозинство”. Тоест, в самия Европейски парламент няма съгласие за кандидата на Меркел, а ние нямаме нищо общо с това. \r\nМакрон твърди, че подкрепя представителя на своята фракция - еврокомисаря от Дания Маргрет Вестагер, но неофициално е известно, че Париж прокарва кандидатурата на Мишел Барние, който отговаря за преговорите с Лондон за Брекзит. Барние, между другото, също принадлежи към Европейската народна партия, тоест партията на Вебер. Така трикът на Макрон се шие с бял конец. \r\nВъпреки това Макрон се преструва, че не е против германците. \r\n„Кандидатите не бяха разглеждани днес според националността си. Нямам нищо против кандидатурата на Германия. Ако канцлерът Меркел беше кандидат, аз бих я подкрепил, защото тя има качествата и компетенциите, които биха й позволили да бъде добър ръководител на ЕК ”, коментира френският президент относно прекъсването на преговорите. Но Меркел не иска да се премества на общоевропейско ниво и уважава позицията си, добави Макрон. \r\nТук се появява интересно развитие. Ясно е, че Макрон е хитър и просто иска да прокара своя кандидат за поста или поне да не позволи на германците да реализират кандидатурата си. Той не вярва, че Меркел ще се съгласи да се премести от Берлин в Брюксел. \r\nСитуацията в Германия обаче е такава, че за самата Меркел възможността за преход към Европейската комисия може да бъде съвсем реална. Ясно е, че тя искаше да постави Вебер и чрез него през останалите две години на мандата й да изпълни немски планове за укрепване на европейската интеграция. Но в крайна сметка, тя може да остане без своя човек като ръководител на Европейската комисия и без канцлерство. \r\nЗащото шансовете управляващата коалиция в Берлин от ХДС-ХСС и ГСДП да оцелее до есента на 2021 г., когато трябва да се проведат редовните избори за Бундестаг, изглеждат все по-незначителни \r\nИма само един изход за социалдемократите - да се откъснат от Ангела Меркел, да напуснат коалицията, която убива ГСДП. Като младши партньор на ХДС-ХСС, социалдемократите загубиха както лицето, така и позицията си, но упорито остават лоялни към коалиционното споразумение. Може би позицията на Франк-Валтер Щайнмайер, президент на Федерална република Германия, играе голяма роля тук - той два пъти представляваше ГСДП в кабинета на Меркел, работи с нея повече от седем години (главно като ръководител на Министерството на външните работи). Дори и за президент на Германия, той беше номиниран от ХДС-ХСС. И въпреки че стана безпартиен след като беше избран преди две години като президент, Щайнмайер, разбира се, запази голямо влияние върху бившата си партия. В името на интересите на Германия и мястото й в обединена Европа, той лесно може да убеди социалдемократите да не разрушават коалицията, да останат с Меркел. Но е невъзможно да не забележим, че това убива най-старата немска партия. \r\nСкоро СПД ще избере нов лидер. И има голяма вероятност кандидатът, който настоява за излизане от голямата коалиция, да спечели. Дори и да не го направи веднага, през есента ГСДП я очаква друг студен душ - в три федерални провинции в Източна Германия ще се проведат избори за местни парламенти. И там ГСДП отново ще загуби гласове. След това, отговора на въпроса - раздяла с Меркел или смъртта на партията? Ще изглежда по-лесен. \r\nРазбира се, оттеглянето на ГСДП няма да лиши ХДС-ХСС от власт - те могат да съберат коалиция със \"зелените\" и \"свободните демократи\". Тази, която не се състоя след изборите през 2017 година. В новата ситуация шансовете за образуване на такава коалиция нарастват. Само, че цената на такава коалиция ще бъде самата Меркел. Ясно е, че това няма да е доброволно. Просто една или дори двете партии ще го поставят като едно от условията за присъединяването им към коалицията. \r\nТака че сега Ангела Меркел има основание да се замисли сериозно за хитрото предложение на Макрон: като смени позицията на германски канцлер с тази на премиер на обединена Европа, тя не само ще остане в голяма политика през следващите пет години, но ще гарантира на Германия контрол над Европейската комисия. Алтернатива за Меркел може да бъде ситуация, в която тази есен тя ще загуби поста на канцлер, след като не успя да наложи своя кандидат за европейски премиер. \r\n*** Събитията от последните седмици в Молдова са изненадващи. Всичко, което се казва повече от десетилетие за новата конфронтация на Запада и Изтока, тук е предизвикателно посрамено. Вместо конфронтация е налице съвместна, съгласувана и ясно координирана специална операция за принуждаване на Молдова към демокрация, пише руският вестник \"Коммерсантъ\".  \r\nВ рамките на няколко дни Русия, ЕС и Съединените щати конструират един вид политически оксиморон - парламентарната коалиция, състояща се от прозападния блок АКУМ, воден от Майя Санду и проруските социалисти на Игор Додон. Нека оставим настрана инструментите за натиск, които бяха използвани от международните партньори на техните молдовски подопечни. Важно е, че всички тези партньори открито и недвусмислено подкрепиха резултатите от внезапния \"вътрешен избор\" на местните политици – изваждането на Молдова от състоянието „завзета“ държава от олигарха Владимир Плахотнюк, изтръгвайки него и неговата партия от активния политически живот. \r\nПлахотнюк, неговата партия, прокуратурата и Конституционният съд още даваха изявления за неконституционност на новото мнозинство, докато Русия открито признава новата антиолигархична коалиция. Още повече, че самото начало на формирането на тази коалиция бе поставено от светкавично посещение в Молдова на руския вицепремиер Дмитрий Козак. След Русия започна поредица от триумфално международно признание на новото правителство от страните от ЕС. И накрая, последва 15-минутен разговор между американския посланик в Молдова Дерек Хоган и ръководителя на молдовския режим Плахотнюк. И режимът падна. \r\n\"Вътрешният избор\" се осъществи в тишината на  парламентарните кабинети и в мозъците на местния елит. Пустите улици и квартали на Кишинев  най-малко приличаха на столицата на държавата, в която се осъществява един вид демократична революция. По-скоро тя приличаше на международна хуманитарна операция за спасяване на онези, които вече не са в състояние да излязат от отчаяната си ситуация. \r\nИ това трябва да се отбележи веднага. Принуждаването  към демокрацията този път изглеждаше единствената очевидна и надеждна цел на глобалните посредници. Не видяхме и следа от цинична геополитическа сделка, червени линии и флумастерни рубежи. Новото правителство се оглавява от прекалено прозападния политик Майя Санду, а членовете на нейния кабинет са любимата цел на традиционния руски тролинг. Това означава, че всички те са номинирани от международни неправителствени организации и завършили американски бизнес училища. Председателят на парламента, лидерът на Социалистическата партия Зинаида Гречани, частично балансира тази конструкция. Най-малкото новото мнозинство се опитва да заобиколи острите геополитически ъгли и да намери общ дневен ред. Тя е предимно оздравителна - да събере развалините на дългогодишното еднолично управление на Плахотнюк. \r\nНо ако за САЩ и ЕС мисията на такава демократична корекция на вътрешната политика на една страна е познато явление, за Русия това не е само премиера. \r\nДмитрий Козак е човек, чието име след 2003 г. в Молдова стана един вид мем. Тогава, преди 16 години, подписването на меморандум между Кишинев и Тираспол, подготвен от Козак, се провали. Смята се, че ако се бе случило тогава, Молдова отдавна да е била обединена държава. Така или иначе, именно от този момент Дмитрий Козак за една част от молдовското общество се превръща в жив символ на „агресивна и коварна имперска политика на Русия“, а за другата - тъжно напомняне за загубения шанс на държавното единство, въплъщение на неизпълнените добри намерения на Русия. \r\nНо този път Дмитрий Козак, изглежда, успя да улови въображението на всички молдовски политици без изключение. В Кишинев той говори много малко и неохотно за това, което е обичайно да се говори за такива места от руски служители с такъв ранг. Тоест, за историческите корени на руско-молдовското приятелство, стратегическо партньорство, ябълки, круши, сливи и молдовско вино. Но от друга страна, той ясно и недвусмислено заяви важността на справедливите парламентарни избори, необходимостта да се вземат предвид препоръките на европейските експерти, по-специално Венецианската комисия на Съвета на Европа, зачитането на който и да е външнополитически вектор на Молдова, потвърден на изборите, нежеланието да се налага нещо в този смисъл. Също така, както беше и между другото - за неговата лична симпатия към такава възможна коалиция, която ще сложи край на съществуването на власт, която няма подходящата легитимност. \r\nИ това сработи. Нямаше нужда да се чете между редовете. Такъв подход развърза ръцете на всички. Е, с изключение на Плахотнюк и неговия клан. \r\nЕфектът от целия този терапевтичен разказ е трудно да се оцени не само в ситуативен план, но и в практически условия. Русия, която отново рестартира заедно с ЕС и САЩ демократичните институции в Молдова, близо до границите на Европейския съюз, е точно това, което предизвиква прословуто недоверие и скептицизъм не само в Брюксел и Лондон, но и в Москва и Санкт Петербург. Този съвсем необичаен и неочакван обрат се оказа напълно предвидим и непроменим геополитически сюжет. Сюжет, в който Русия действа като страна в някаква глобална сделка, е, уви, не нов Хелзинки, но в най-добрия случай някакъв пореден Потсдам.", "date": "2019.06.25", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/06/25/2673532/aktualna-patna-obstanovka.html", "text": "Метеорологична обстановка: \r\nПрез следващото денонощие отново ще се развива купеста и купесто-дъждовна облачност. С временни прекъсвания ще има краткотрайни валежи от дъжд, на места главно в Северна България и планинските райони - интензивни и значителни по количество. Ще има и градушки. Ще духа слаб до умерен вятър от север-североизток. Максималните температури ще са между 27° и 32°. Информация за състоянието на републиканските пътища, предоставена за Агенция „Фокус“ от  Агенция “Пътна инфраструктура” . \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 31.07.2019 г \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 30.06.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Бургас: \r\nДвижението в участъка Деветак – Карнобат от км 308+107 до км 345+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; \r\nОПУ-Сливен:  \r\nДвижението в участъка от с.Загорци до с.Езерово от км 236+000 до км 240+000 посока Бургас се осъществява с повишено внимание поради ръчно косене.Участъка е сигнализиран с пътни знаци. Срок до 25.06.2019г.; \r\nАМ „Хемус“:  \r\nОбласт София: \r\nДвижението по АМ \"Хемус\" в тунел \"Правешки ханове\" посока Варна се осъществява в една лента поради ремонтни дейности на мобилни клетки. Затворена е активната лента, като движението се извършва в изпреварващата. Срок: от 10:00 до 15:00 часа на 25.06.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 30.06.2019 г. \r\nОбласт Шумен: \r\nДвижението от км 362+600 до км 375+800 посока Варна се осъществява с повишено внимание поради ремонтни дейности по съоръженията. Движението се регулира с пътни знаци. Срок до 28.06.2019 г.; \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна.Срок до 31.07.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. ъведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Враца: \r\nДвижението в участъка Мездра – Лютидол от км 173+600 до км 173+700 се осъществява с повишено внимание като едната лента за движение е стеснена поради рязане на храсти и почистване на ригола. Срок до 28.06.2018 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\nОПУ-Благоевград: \r\nДвижението в участъка от гр. Благоевград до отклонение за с. Стара Кресна от км 360+000 до км 392+500, се осъществява с повишено внимание поради косене на трева и изрязване на храсти. Движението се регулира от сигналисти. Водачите да се движат с повишено внимание и съобразена скорост, съобразно създадената организация на движение. Срок до 28.06.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 31.07.2019 г.; \r\nДвижението в участъка Русе – Писанец от км 12+250 до км 37+300 се осъществява с повишено внимание поради ремонтни дейности на асфалтовата настилка. Участъкът е сигнализиран временно с пътни знаци. Въведено е ограничение на скоростта 40 км/ч.  Движението се регулира от сигналисти. Срок до 28.06.2019 г. \r\nОбласт Шумен: \r\nДвижението в участъка Каспичан – Зайчино ореше от км 134+013 до км 146+770 се осъществява с повишено внимание поради маркировка и ремонт на ограничителни системи. Движението се регулира с пътни знаци. Срок до 28.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка р-н Борово – Бяла от км 44+800 до км 51+900 се осъществява с повишено внимание поради рязане на храсти по пътните банкети. Участъкът е сигнализиран временно с пътни знаци. Въведено е ограничение на скоростта 40 км/ч. Срок до 28.06.2019 г.; \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка Кюстендил – с. Драгомирово от км 25+000 до км 42+440 се осъществява с повишено внимание поради косене на трева и рязане на храсти. Срок до 27.06.2019 г. \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.07.2019 г.; \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\nДвижението в участъка Черноград – Ветрен от км 456+000 до км 485+00 се осъществява с повишено внимание поради косене на тревни площи. Участъкът е сигнализиран с пътни знаци. Срок до 25.06.2019 г. \r\nДвижението по път I-6 Ветрен – Бургас в участък от км 486+877 до км 487+085 /начало на пътна връзка Ветрен – София. Участъка е сигнализиран с пътни знаци и светлинни източници, подаващи жълта мигаща светлина през тъмната част на денонощието. Водачите да се движат с повишено внимание и съобразена скорост. Срок до  18:00 ч. на 04.07.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 30.06.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението по път  I-9 Златни пясъци – Варна от км 98+ 800 до км 100 + 100 се осъществява с повишено внимание поради почистване на реголи. Участъкът е сигнализиран с пътни знаци. Срок до 29.06.2019 г. \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 01.07.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 01.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 28.06.2019 г.; Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Созопол от км 00+000 до км 20+774 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 28.06.2019 г.; \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок: до 28.06.2019 г.; \r\nПът III-208: Движението по път III-208 Айтос – Провадия от км 52+000 до км 69+000 в участъка Билка – Дъскотна се осъществява в една лента на определени участъци се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 28.06.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Дюлино – м.с. Черно море от км 14+000 до км 35+000 в участъка Дюлино – Гюльовци се осъществява с повишено внимание поради косене на тревни площи. Участъкът е сигнализиран с пътни знаци. Срок до 28.06.2019 г.; \r\nПът III-906: Движението по път III-906 „Оризаре – Каблешково” от км 36+000 до км 36+100 в района на с. Гюльовци  се осъществява в дясното платно поради ВиК авария в лявото платно.Участъкът е сигнализиран с пътни знаци. Водачите да се движат с повишено внимание и съобразена скорост. Срок до 25.06.2019 г. \r\nПът III-2085: Движението по път III-2085 Гюльовци – Просеник от км 20+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 25.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-134: Движение по път ІІІ-134 Бяла Слатина – Попица в чертите на гр. Бяла Слатина от км 0+000 до км 0+550 се осъществява при стесняване на една от лентите за движение поради частични ремонти на асфалтовата настилка. Ограничението е сигнализирано с пътни знаци. Срок до 30.06.2018 г.\t \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 29.06.2019 г.; \r\nПът III-609: Движението по път III-609 Дряново – Буря от км 65+250 до км 82+578 се осъществява в свободната лента съобразно създадената организация на движение поради извършване на частични ремонтни дейности на асфалтова настилка. Срок до 28.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.06.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Срок до 31.07.2019 г. \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 05.07.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 05.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.07.2019 г.; \r\nПът III-301: Движението по път III-301 Летница – Ловеч от км 14+743 до км 47+500 се осъществява с повишено внимание поради косене и подравняване на банкети. Срок до 28.06.2019 г.; \r\nПът IІІ-305: Движението по път ІІІ-305 Ъглен – Боаза от км 33+500 до км 58+000 се осъществява с повишено внимание поради ремонтни дейности на асфалтовата настилката. Срок до 25.06.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 25.06.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка. Срок до 15.08.2019 год. \r\nОбходен маршрут: с. Славотин – Долна Рикса – Клисурица – Долна Вереница Монтана - Студено буче. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 Ковачица – Козлодуй от км 57+747 до км 78+820 се осъществява в една лента поради ремонтни дейности на асфалтовата настилка. Движението се регулира с пътни знаци и от сигналисти на място. Срок до 01.07.2019 г.; \r\nПът II-81: Движението по път II-81 Бързия—Благово от км 72+000 до км 89+000 се осъществява в една лента, поради ремонтни дейности, косене /ръчно-машинно/ и почистване на пътната настилка. Движението се регулира от сигналисти на място. Срок до 1.07.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г. \r\nПът ІІІ-162: Движението по път ІІІ-162 Миланово – Стояново от км 11+900 до км 35+004 се осъществява в една лента поради извършване на ремонтни дейности и почистване на пътната настилка. Движението се регулира от сигналисти. Срок до 27.06.2019 г.; \r\nПът ІІІ-1621: Движението по път ІІІ-1621 Стояново – Сумер от км 0+000 до км 3+355 се осъществява в една лента поради извършване на ремонтни дейности по пътната настилка. Движението е регулирано с пътни знаци и от сигналисти на място. Срок до 01.07.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът III-801: Движението по път III-801 Оборище – Панагюрище от км 43+000 до км 84+000 се извършва в една лента чрез поетапно затваряне на лява и дясна ленти за движение поради частични ремонтни дейности на асфалтовата настилка. Срок 30.06.2019 г.; \r\nПът III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 30.06.2019 г.; \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-37: Движение по път II-37 Панагюрски колони –Златица от км 59+500 до км 67+200 се извършва в една лента. Поради частично полагане на асфалт, ще бъдат ограничавани за движение поетапно лява или дясна лента. Движението се регулира с пътни знаци. Срок 25.06.2019 г. \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 19.07.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Оряхово – Гулянци в участъка Милковица – Сомовит от км 196+000 до км 206+000 е регулирано в една лента поради земни изкопни ремонтни дейности. Срок до 01.07.2019 г.; \r\nПът ІІ-13: Движението по път II-13 Бяла Слатина – Долни Дъбник между Кнежа и Искър от км 76+000 до км 106 +000 есе осъществява с повишено внимание поради машинно косене на трева. Срок до 26.06.2019 г.; \r\nПът ІІІ-3002: Движението по път III-3002 Българене – Божурлук между Стежерово и Божурлук от км 0+000 до км 20+000 е регулирано поетапно в едното платно поради ремонтни дейности с частично асфалтиране. Срок: до 26.06.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 12.07.2019 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-21: Движението по път II-21 Русе – Мартен от км 1+500 до км 6+100 се осъществява с повишено внимание поради косене на трева в разделителната ивица на пътните платна Участъкът е сигнализиран временно с пътни знаци. Ограничение на скоростта 40 км/ч. Срок до 28.06.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-205: Движението по път IIІ-205 Исперих – Стефан Караджа – Белица в участъка от разклон  за с.Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II- 53: Движението по път II- 53/Елена – Сливен – Ямбол/ в участъка от с. Стара река до гр. Сливен от км 78+000 до км 112+000 се осъществява с повишено внимание поради изрязване на храсти. Срок на изпълнение: 30.06.2019 г. \r\nПът II-55: Движението по път II-55 Нова Загора – Радево от км 92+000 до км 93+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.06.2019 г. \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.06.2019 г.; \r\nПът III-555: Движението по път III-555 Полско Пъдарево – Графитово от км 0+500 до 8+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.06.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 28.06.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Драгоман – Мало Малово от км 11+500 до км 20+800 се осъществява поетапно в една лента поради ремонтни дейности на асфалтовата настилка. Движението се осъществява в свободната лента. Срок до 28.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 30.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: \r\nПът ІІ-55: Движение по път II-55 в района на ТЕЦ-2 при км 117+200 се осъществява при стесняване на една от лентите за движение поради полагане на напречна маркировка. Движението на МПС да бъде с повишено внимание и съобразена скорост. Регулира се от временно знаково стопанство. Срок до 26.06.2019 г.; \r\nПът ІІІ-536: Движение по път III-536 в с. Маца при км 43+900 се осъществява при стесняване на една от лентите за движение поради полагане на напречна маркировка. Движението на МПС да бъде с повишено внимание и съобразена скорост. Регулира се от временно знаково стопанство. Срок до 26.06.2019 г.; \r\nПът ІІІ-559: Движението по път  III-559 в с. Полски градец при км 0+100 се осъществява при стесняване на една от лентите за движение поради полагане на напречна маркировка. Движението на МПС да бъде с повишено внимание и съобразена скорост. Регулира се от временно знаково стопанство. Срок от 26.06.2019 г.;  \r\nПът ІІІ-5504: Движение по път III-5504 с. Мъдрец – с. Обручище от км 2+600 до км 14+400 се осъществява при стесняване на една от лентите за движение поради полагане на напречна маркировка. Движението на МПС да бъде с повишено внимание и съобразена скорост. Регулира се от временно знаково стопанство. Срок до 26.06.2019 г.; \r\nПът ІІІ-5701: Движението по път III-5701 в с. Сърнево от км 0+000 до км 0+680 се осъществява при стесняване на една от лентите за движение поради полагане на напречна маркировка. Движението на МПС да бъде с повишено внимание и съобразена скорост. Регулира се от временно знаково стопанство. Срок от 26.06.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС:  \r\nПът II-53: Движението по път II-53 Елхово – Ямбол от км 144+080 до км 144+244 се осъществява в една лента , поради ремонт на асфалтовата настилка. Участъка се регулира с пътни знаци . Срок до 30.06.2019 г.; \r\nПът II-53: Движението по път II-53 Елхово – Ямбол от км 148+752 до км 148+775 \r\nпоради ремонт на асфалтовата настилка. Участъка се регулира с пътни знаци . Срок до 30.06.2019 г.; \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента, поради ремонт на пътната настилка. Движението се регулира чрез пътни знаци. Срок до 15.07.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.06.25", "title": "Актуална пътна обстановка"}
{"url": "http://www.focus-news.net/news/2019/06/25/2673538/ministar-desislava-taneva-shte-uchastva-v-ofitsialnoto-otkrivane-na-zhatvenata-kampaniya-v-zemlishteto-na-selo-kamen.html", "text": "Министърът на земеделието, храните и горите Десислава Танева ще участва в тържественото откриване на жътвената кампания на пшеницата. Това съобщиха от пресцентъра на  министерството . Събитието ще се проведе от 10.00 часа в землището на село Камен, община Сливен.", "date": "2019.06.25", "title": "Министър Десислава Танева ще участва в официалното откриване на жътвената кампания в землището на село Камен"}
{"url": "http://www.focus-news.net/news/2019/06/25/2673539/ministarat-na-kulturata-boil-banov-shte-poseti-svishtov.html", "text": "Министърът на културата Боил Банов ще посети Свищов по покана на кмета на града Генчо Генчев, съобщиха от пресцентъра на  Общината . Срещата е инициирана по повод археологическите проучвания в местността „Калето“, проведени в продължение на месец, под ръководството на проф. Николай Овчаров в крайдунавския град. Министърът на културата е изявил желание да посети архитектурния резерват „Нове“, край Свищов, както и къщата музей „Алеко Константинов“, за която Общината е входирала пороектно предложение, с което да бъдат осигурени средства за ремонт на културно-историческата забележителност, която е един от 100-те национални туристически обекта на България. \r\nПо време на посещението си в Свищов, министър Банов ще даде старт на дейностите по Проект „Ремонт, реконструкция и мерки за подобряване на енергийната ефективност в обекти на културната инфраструктура на територията на Община Свищов“ по процедура „Изпълнение на интегрирани планове за градско възстановяване и развитие 2014-2020“, по оперативна програма „Региони в растеж“. Проектното предложение е включено в Инвестиционната програма на община Свищов и е на обща стойност 2 766 728,99 лева.  Проектът е инвестиция в устойчивото развитие на културната инфраструктура на три от читалищата на територията на община Свищов – НЧ „Светлина – Царевец 1927”, НЧ „Трудолюбие – 1907“, с. Вардим и НЧ „Филип Станиславов – 1903“, с. Ореш. Той предвижда подобряване на съществуващата материална база, обслужваща културната дейност в трите населените места на община Свищов, посредством повишаване на енергийната ефективност на сградите, създаване на по-добри битови условия за работа и осигуряване на достъп до тях за хората в неравностойно положение. \r\nВ края на своята визита министърът ще посети село Царевец, където са на финален етап дейностите по изграждане на културен център, който се реализира по  проект за трансгранично сътрудничество между България и Румъния. Основната цел е съхраняване на традициите и развиване на културния потенциал на народите от двете страни на река Дунав и трети страни.", "date": "2019.06.25", "title": "Министърът на културата Боил Банов ще посети Свищов"}
{"url": "http://www.focus-news.net/news/2019/06/25/2673536/predstoyashti-mezhdunarodni-sabitiya-za-25-yuni-agentsiya-fokus.html", "text": "***  Среща на Стево Пендаровски с Франц-Валтер Щайнмайер \r\n***  Конференция за икономическите аспекти на мирния план за Близкия Изток на Доналд Тръмп \r\n***  Международно военно-техническо изложение \r\n***  Визита на министъра на външните работи на Малдивските острови \r\n***  Изказване на годеницата на Джамал Хашоги пред Конференцията на Съвета за правата на човека на ООН \r\n***  10 години от смъртта на Майкъл Джексън \r\n***  Среща на международната агенция за възобновяема енергия \r\n***  Протести срещу забраната на абортите \r\n***  Решение по обжалването на присъдата на бившия президент Инасио Лула да Силва", "date": "2019.06.25", "title": "Предстоящи международни събития за  25 юни  (Агенция \"Фокус\")"}
{"url": "http://www.focus-news.net/news/2019/06/25/2673535/ministar-krasimir-valchev-i-poslanikat-na-sasht-n-pr-erik-rubin-shte-obsadyat-razshiryavane-na-vazmozhnostite-na-balgarite-i-amerikantsite-da-uchastvat-v-akademichni-programi-za-obmen.html", "text": "Министърът на образованието и науката Красимир Вълчев и посланикът на САЩ Н. Пр. Ерик Рубин ще обсъдят финансовата подкрепа и разширяването на възможностите на българите и американците да участват в академични програми за обмен, включително в науката, чрез Българо-американската комисия за образователен обмен „Фулбрайт“. Това съобщиха от пресцентъра на  Министерството на образованието и науката  (МОН). След срещата е предвиден брифинг за медиите в 11.30 ч. на 5 етаж в МОН - „Ротонда“.", "date": "2019.06.25", "title": "Министър Красимир Вълчев и посланикът на САЩ Н. Пр. Ерик Рубин ще обсъдят разширяване на възможностите на българите и американците да участват в академични програми за обмен"}
{"url": "http://www.focus-news.net/news/2019/06/25/2673540/ria-novosti-tramp-shte-se-sreshtne-s-putin-na-foruma-na-g-20-v-osaka.html", "text": "Държавният глава на САЩ Доналд Тръмп ще се срещне с руския президент Владимир Путин на форума на върха на страните от Г-20, който ще се проведе в периода 28-29 юни в японския град Осака, Япония. В програмата му има и срещи с други световни лидери, заяви високопоставен служител на американската администрация пред репортери, предава  РИА Новости . \r\n„Ще има среща с редица световни лидери. Включително с министър-председателя на Австралия (Скот) Морисън, министър-председателя на Япония (Шинцо) Абе, министър-председателя на Индия (Нарендра) Моди, германския канцлер (Ангела) Меркел, президента на Русия ( Владимир) Путин, престолонаследникът на Саудитска Арабия Мохамед бин Салман, президента на Китай Си (Джинпин), президентът на Турция (Тейп) Ердоган\", поясни представителят на Вашингтон, без да уточнява кога точно ще се състои разговорът между Тръмп и Путин. \r\nОчаква се двамата лидери на обсъдят Иран, Украйна, контрола над въоръженията и редица други теми. \r\n„Президентът очаква среща с Путин на Г-20. Това не е официална среща на високо равнище, но се очаква да има разговор, който ще се съсредоточи главно върху въпросите на регионалната сигурност, включително Иран, Украйна и Близкия изток“, поясни още говорителят.  \r\nВ допълнение, официалният представител изрази увереност, че Тръмп ще засегне темата за „намесата\" в американските избори. „Венецуела също може да бъде обект на дискусия\", добави той. \r\nДлъжностното лице отбеляза, че няма официален дневен ред, както и дата и час на срещата, а само замислен набор от теми. Той обаче потвърди, че името на Владимир Путин е включено в списъка на лидерите, с които Тръмп ще се срещне.  Тереза Герова", "date": "2019.06.25", "title": "РИА Новости: Тръмп ще се срещне с Путин на форума на Г-20 в Осака"}
{"url": "http://www.focus-news.net/news/2019/06/25/2673542/brifing-na-spetsializiranata-prokuratura-dans-i-gdbop-shte-se-provede-po-povod-neutraliziranata-mezhdunarodna-organizirana-prestapna-grupa-za-nelegalen-trafik-na-migranti.html", "text": "Брифинг на Специализираната прокуратура, ДАНС и ГДБОП по повод неутрализираната на територията на България международна организирана престъпна група за нелегален трафик на мигранти ще се проведе от 11.00 ч. в сградата на ул. \"Черковна\" 90 в столицата. Това съобщиха от  Апелативната специализирана прокуратура .", "date": "2019.06.25", "title": "Брифинг  на Специализираната прокуратура, ДАНС и ГДБОП ще се проведе по повод неутрализираната международна организирана престъпна група за нелегален трафик на мигранти"}
{"url": "http://www.focus-news.net/news/2019/06/25/2673541/sofiya-shte-bade-predstaven-proekt-na-naredba-za-upravlenie-i-razporezhdane-s-obshtinski-sportni-i-turisticheski-obekti-na-teritoriyata-na-stolichna-obshtina.html", "text": "Проект на Наредба за управление и разпореждане с общински спортни и туристически обекти на територията на Столична община ще бъде представен в Зала Официална на Столичния общински съвет на ул. „Московска“ 33 в 11.30 часа. Това съобщиха от пресцентъра на  Общинския съвет . \r\nПредседателят на Столичния общински съвет – Елен Герджиков, заместник кметът доц. д-р Тодор Чобанов, Николай Стойнев, Таня Георгиева и Анатоли Илиев ще представят идеята за насърчаване на инвестициите в спорт и регламентите, залегнали в новата наредба.", "date": "2019.06.25", "title": "София: Ще бъде представен проект на Наредба за управление и разпореждане с общински спортни и туристически обекти на територията на Столична община"}
{"url": "http://www.focus-news.net/news/2019/06/25/2673543/ombudsmanat-maya-manolova-predstavya-proekt-na-zakon-za-lichniya-falit.html", "text": "Омбудсманът Мая Манолова ще представи законопроекта за несъстоятелност на физическите лица, т. нар. личен фалит. Това съобщиха от пресцентъра на  Омбудсмана на Република България . Събитието ще се състои от 11.00 часа в институцията на омбудсмана (гр. София, ул. „Георг Вашингтон № 22).  \r\nБългария все още е единствената държава в Европейския съюз, в която липсва законодателна уредба за несъстоятелност на физическите лица, като същевременно страната ни се наражда в топ 5 по лоши кредити в Европа.  \r\nОт пресцентъра на омбудсмана припомнят, че на 27 март 2018 г. общественият защитник дискутира концепцията на законопроекта на форум в Представителството на Европейския съюз, организиран съвместно с фондация „Български институт за правни инициативи“. Още тогава депутати, магистрати, експерти, представители на институциите, на банковата асоциация, синдикати, работодателски, съсловни и граждански организации, разискваха проблемите, последиците и възможностите пред създаването на нормативна уредба за частния фалит и „вечния длъжник“.  \r\nНа форума социологическа агенция „Глобал Метрикс“ оповести резултатите от първото национално изследване по въпросите на личния фалит, което показа, че 82.3% от българските граждани очакват приемането на такъв закон.", "date": "2019.06.25", "title": "Омбудсманът Мая Манолова представя проект на Закон за личния фалит"}
{"url": "http://www.focus-news.net/news/2019/06/25/2673545/der-berliner-morgenpost-populyarna-targovska-ulitsa-v-berlin-se-sdobiva-s-obosobeni-zoni-za-seks.html", "text": "Използвани презервативи, спринцовки и сексуални контакти на показ – множество жители на Берлин отдавна се оплакват от условията около най-популярната търговска улица в града – „Курфюрмщрасе“ (или „Ку‘дам“). Сега Сенатът изложи ново предложение за това как властите да се справят с проблемите на улицата – да се обособят специални зони за секс, съобщава столичният ежедневник  Der Berliner Morgenpost .  \r\nЗа да се справи с безизходицата, властите във федералната германска столица взимат примери от други градове за справяне с ескалиращата улична проституция. Сега ще бъде приложен моделът на Кьолн. Преди около две десетилетия там са обособили специална зона в покрайнините на града с т.нар. секс-боксове. Зоната е охраняема, скрита от погледите на на хората и добре оборудвана с автомати за презервативи, вендинг машини, санитарни помещения и дори леки закуски. Освен това зоната предлага защита за представителките на най-древната професия, тъй като им осигурява бърз достъп до помещения, които се заключват, и които са снабдени с паник бутон.  \r\nМоделът ще бъде приложен на „Ку‘дам“, макар и по различен начин – улицата все пак разполага с ограничено пространство. Ето защо пилотният проект предвижда създаването на секс-боксове, разположени близо до една от линията на метрото. \r\nТе трябва да осигурят безопасна работа на проститутките и в същото време да гарантиран, че действията им вече не са видими за местните жители. За разлика от Кьолн, боксовете в Берлин няма да бъдат достъпни с кола – ще бъдат подходящи само за пешеходци или велосипедисти. Най-голямата разлика в Кьолн обаче е друга. В Берлин няма ограничена зона, т.е. няма да бъде предвидено създаването на изричен забранен периметър за проститутките. Тереза Герова", "date": "2019.06.25", "title": "Der Berliner Morgenpost: Популярна търговска улица в Берлин се сдобива с обособени зони за секс"}
{"url": "http://www.focus-news.net/news/2019/06/25/2673548/denyat-25-yuni-v-balgarskata-istoriya.html", "text": "На тази дата през 1999 г. с почти пълно единодушие българският парламент гласува решение, с което дава право на войските на НАТО да използват сухопътното пространство на България за мироопазващата операция в Косово.   \r\nПрез 1933 г. е организирана полицейска блокада на София за изземване на оръжието от ВМРО. Вътрешната македонска революционна организация (ВМРО) е националнореволюционна организация на македонските българи, създадена през есента на 1919 г. от Тодор Александров, Петър Чаулев и ген. Александър Протогеров. Ръководителите й са привърженици на идеята за присъединяване на Вардарска и Беломорска Македония към България, но поради нейното поражение в Първата световна война (1914–1918 г.) приемат идеята на Вътрешната македонска революционна организация (ВМРО) за автономия на Македония.  На 25 юни 1923 г. министрите от кабинетите Гешов-Данев и Малинов-Костурков са освободени от Шуменския затвор. \r\nПрез 1880 г. е създаден Националният статистически институт.  \r\nНа тази дата през 1876 г. в родния му град е обесен Стефан Пешев. Той е роден е Севлиево през 1854 г., изявява се като виден деец на националноосвободителното движение. Стефан Пешев е председател на местния революционен комитет, той е главният организатор на Априлското въстание в Севлиевско през 1876 г.  писателят Димитър Димов, певицата Нина Николина, актьорът и режисьор Георги Черкелов…  археологът Херменгилд Шкорпил, писателят и драматург Георги Дръндаров, историкът Боян Пенев...  2004 г.  \r\nПрезидентът на Република България присъжда орден „Стара планина“ първа степен на проф. Васил Мръчков „за изключително големи заслуги към Република България и във връзка със 70-годишнината от рождението му“. 1999 г.  \r\nС почти пълно единодушие (3-ма против и 2-ма въздържали се) българският парламент гласува решение, с което дава право на войските на НАТО да използват сухопътното пространство на България за мироопазващата операция в Косово. Късно вечерта въздушен коридор за 6 военни самолета иска и Русия, но Министерството на външните работи отговаря, че това не може да стане по-рано от 5 работни дни, необходими на правителството да вземе такова решение. 1991 г.  \r\nЗаконът за БНБ я обявява за централна емисионна институция, независима от правителството и отчитаща се пред парламента. \r\nБългарска Народна Банка е първото държавно банково учреждение в България. Основана през 1879 г. в София, БНБ започва да функционира от юни следващата година. Създава клонове в цялата страна. От 1885 г. се превръща в емисионен център, който й дава правото да издава банкноти. Занимава се с краткосрочно и дългосрочно кредитиране на предприятия, отделни търговци, индустриалци и други, както и с отпускане на заеми на общините. Чрез нея страната сключва и външните си заеми. От 1929 г. под натиска на външни финансови сили ограничава кредитирането си само на държавни и частни банки. Тази функция изпълнява до национализацията на банковото дело (1947 г.), когато се обособява в централно звено на банковата система в страната. 1975 г.  \r\nУстановени са дипломатически отношения между Р. България и Мозамбик. 1973 г.  \r\nВ периода 25 - 27 юни на официално посещение в България е президентът на Ирак Ахмед Хасан ал Бакр. Подписана е спогодба за разширяване на икономическото, научно-техническото и културното сътрудничество между двете страни. 1970 г.  \r\nВ периода 25 юни - 3 юли в София се провеждат българо-гръцки разговори и са подписани документи за свързване на енергийните системи на двете страни, за използване на водите на реките, протичащи през териториите на двете страни, и за туризма. 1955 г.  \r\nИзпратено е писмо на Никита С. Хрушчов, първи секретар на ЦК на КПСС, до ЦК на БКП с информация за преговорите на съветската делегация в Белград от 27 май до 2 юни за нормализиране на отношенията между СССР и Югославия. Същата политика се изисква и от България. \r\nНикита Сергеевич Хрушчов е руски общественик, държавник, висш партиен функционер. Работник и миньор е в Донбас (от 1908 г.), участник е в Гражданската война (1918-1920 г.). Учи известно време в Московската промишлена академия (1929-1931 г.), след което работи в московския партиен апарат (1931-1935 г.). Първи секретар е на московския градски партиен комитет (1935-1938 г.); първи секретар е на ЦК на украинската болшевишка партия (1938 г. - март 1947 г.); ръководител е на украинското правителство (1944-1947 г.). По време на войната като партиен комисар воюва на много фронтове и получава званието генерал-лейтенант (1943 г.). От декември 1949 г. е секретар на ЦК на ВКБ , от 1939 г. е член на Политбюро. Като висш партиен функционер има отношение към организацията и провеждането на масовите репресии срещу партийни, държавни и военни функционери в навечерието на II световна война и след нея. След смъртта на Й. В. Сталин Хрушчов заема неговата длъжност. През февруари 1956 г. организира разобличаването му и разкрива ужасите на неговата диктатура пред света в доклад на закрито заседание на ХХ конгрес на КПСС . Хрушчов започва ликвидирането на “култа към личността на Й. В. Сталин”. Опитва се да въведе демократизъм в тоталитарната социалистическа система и да съчетае демокрацията в обществото с т. нар. демократичен централизъм и с монопола на комунистическата партия върху политическата власт и ръководството на обществото и държавата. Като използва възможностите на плановата икономика, Хрушчов се опитва да активизира земеделието и СССР да изпревари САЩ в селскостопанското производство; хвърля огромни средства за разработване и усвояване на нови земеделски земи в Казахстан. Във външната политика проявява инициатива и постига сближаване със САЩ, при което се постига разбирателство по някои въпроси на световния мир и международната сигурност. След ХХ конгрес на КПСС освобождава всички политически затворници, осъдени по времето на “култа към личността”. Въвежда определен ред и започва да осъществява контрол върху работата на органите за държавната сигурност. Под ръководството на Никита Хрушчов се създават условия за творческа свобода на интелектуалците.По-късно той се намесва в дейността на творческата интелигенция. Свален е от длъжност и е пенсиониран по решение на Октомврийския пленум на ЦК на КПСС (1964 г.). 1947 г.  \r\nПрофесор Георги Наджаков е избран за ректор на Софийски университет \"Св. Климент Охридски\". \r\nГеорги Стефанов Наджаков е български физик и откривател, обществен и държавен деец, академик (от 1945 г.), член-кореспондент на Гьотингенската академия на науките (от 1940 г.), член на Американската асоциация за напредък на науката (от 1965 г.). Роден е на 8 януари 1897 г. в гр. Дупница. Завършва физика и математика в Софийски университет “Св. Климент Охридски” (1920 г.), специализира в Париж в лабораторията на Пол Ланжвен (1925-1926 г.) и в института \"Радиум\" в Сорбоната при Мария Склодовска-Кюри. Доцент е от 1927 г., професор е по физика от 1932 г., ръководител е на Катедрата по експериментална физика (1937-1962 г.), декан е на Физико-математическия факултет (1939-1940 г., 1944-1947 г.), ректор е на Софийски университет “Св. Климент Охридски” (1947-1951 г.). Основател е и е директор на секцията за научна апаратура и специални проблеми към Физическия институт при Българската академия на науките (1946-1971 г.). Подпредседател е на Българската академия на науките (1947-1959 г.), председател е на Физико-математическото дружество в България, един от основателите е и е член на научния съвет и постоянен представител на България в Обединения институт за ядрени изследвания в Дубна. Съосновател е и е член на Пъгуошкото движение на учените (1958 г.) и на Световното движение за защита на мира, член е и е почетен председател (1970-1981 г.) на Световния съвет на мира. В областта на физиката открива \"фотоелектретното състояние на веществатавата\" (докладва на 22 юни 1937 г. пред Френската академия на науките, в България откритието е узаконено едва през 1981 г., вписано е в Държавния регистър на откритията и изобретенията под № 1. Името на Георги Наджаков е записано първо в Златната книга на българските изобретатели и откриватели), т. е. фотоелектричния ефект при диелектрици и полупроводници (Ефект на Наджаков-Андрейчин) и перманентната фотоелектрична поляризация при диелектрици (1937 г.). Автор е на около 120 оригинални научни статии, студии и трудове. Носител е на златен медал за мир \"Фредерик Жолио-Кюри” (1967 г.). Умира на 24 февруари 1981 г. 1933 г.  \r\nОрганизирана е полицейска блокада на София за изземване на оръжието от ВМРО. \r\nВътрешната македонска революционна организация (ВМРО) е националнореволюционна организация на македонските българи, създадена през есента на 1919 г. от Тодор Александров, Петър Чаулев и ген. Александър Протогеров. Ръководителите й са привърженици на идеята за присъединяване на Вардарска и Беломорска Македония към България, но поради нейното поражение в Първата световна война (1914–1918 г.) приемат идеята на Вътрешната македонска революционна организация (ВМРО) за автономия на Македония. 1923 г.  \r\nМинистрите от кабинетите Гешов-Данев и Малинов-Костурков са освободени от Шуменския затвор. 1923 г.  \r\nНародовластническият български земеделски съюз на Коста Томов издава \"Позив\" за възстановяване на БЗНС. На 5 юли и БЗНС-Стара Загора на Димитър Драгиев издава подобно окръжно. \r\nБългарският земеделски народен съюз (БЗНС) е политическа организация на селячеството, образувана през декември 1899 г. До 1902 г. има професионално–просветителски характер, след което се превръща в политическа партия. Обявява се като защитник на дребните селски стопани и отстоява тезата за самостоятелна водеща роля на селячеството. Възприема съсловния принцип, според който българското общество се дели на съсловия, основното от които е селското. Поради това България трябва да се управлява именно от това население. В редовете на партията могат да членуват всички селяни, независимо от имущественото състояние. Съюзът се стреми към ограничаване на едрото земевладение и към създаване на кооперативни сдружения. Обявява се категорично срещу личния режим на княз Фердинанд I и води борба за укрепване на конституционно-парламентарното управление на страната. Разнородният социален състав на съюза обуславя съществуването на различни политически течения. 1913 г.  \r\nПо време на Междусъюзническата война Втора армия води отбранителни боеве срещу гръцките войски в Рупелското дефиле. \r\nПърви полски артилерийски полк води сражения със сърбите при Чуковец, Голям стан, Стрешир, Македония. \r\nПо време на Междусъюзническата война повече от 130 първи граждани на Куманово са пребити, изтезавани, а голяма част от тях впоследствие - убити от сръбските окупационни власти, установени в града. \r\nНишавският епископ Иларион, временно управляващ Дебърската епархия е хвърлен в затвора от сръбските власти, заради нежеланието си да премине към Сръбската православна църква. \r\nПо време на Междусъюзническата война в сражения срещу сръбските войски, загиват опълченците от 6-та Охридска дружина на Македоно-одринското опълчение: Фелдфебел Георги Стефанов и ефрейтор Ангел Талев от Крушево, редниците Димче Йорданов, Здраве Георгиев, Йордан Иванов, Иван Кръстев,Иван Димитров, Илия Котев, Иван Пулев, Михаил Танев, Никола Костов, Петър Лешков,Стефан Янакиев, Спас Георгиев, Спасе Житошанчето от Крушево, Иван Георгиев, Мито Христоманов, Наке Андонов, Пандо Григоров от Струмица, Диме Георгиев и Дончо Спасов от Кашино, Битолско, Стоян Секулов, Секула Георгиев, Лазар Николов от Ракитница, Крушевско, Стоян михайлов и Сокол Стоянов от Брезово, Крушевско, Стефан Цветков от Корнца, Крушевско, Спас Богданов от Света, Крушевско, Наум Николов, Александър Николов, Кирко Атанасов и Киро Петров от Цер, Кичевско, Никола Чобанов от Горно Илино, Крушевско, Никола Стоянов и Коста Кръстев от Долни дивяци, Крушевско, Мито Велянов от Сопотница, Битолско, Миле Донев от Вардин, Крушевско, Кръсто Мицов от Върбяни, Прилепско, Йордан Китанов от Обрежани, Прилепско, Йордан Илиев от Закла, Крушевско, Иван Николов и Алекси Илиев от Горни Дивяци, Крушевско, Здраве Велев от Вогяни, Крушевско, Георги Наумов от Отчути, Костурско, Васил Богоев от Селце, Прилепско, Веле Настев от Брезово, Крушевско, Богой Нешков от Крушица, Кичевско, Богдан Траянов от Радево, Крушевско, Атанас Петков от Селце, Крушевско, Атанас Гугулянов от Валандово. 1906 г.  \r\nВ местността “Куртев камък” в сръбска засада загива околийският войвода на Прилепско Георги Ацев (1883 - 1906), дългогодишен деятел на ВМРО, воювал срещу турския аскер, сръбските и гръцките чети. 1905 г.  \r\nВ сражение с турския аскер между Куклица и Пендек на връх Видин, заедно с 13 четници, загива войводата Атанас Димитров – Бабата (1875 - 1905). Войводата на ВМОРО е роден в село Синитево, Пазарджишко. През 1901 година е помощник-войвода в Тиквешката чета, по-късно става и самостоятелен войвода. Участва в Аферата \"Мис Стоун\" заедно с Христо Чернопеев, Яне Сандански, Сава Михайлов, Кръстьо Асенов и Андон Кьосето. По време на Илинденско-Преображенското въстание (1903) с четата си действа в Кратовско. 1880 г.  \r\nСъздаден е Националният статистически институт. \r\nНСИ се занимава с набиране, обработване и предоставяне на точна информация за цялостното социално и икономическо състояние и развитие на страната. \r\nПървите институции, извършващи системна статистическа дейност в България, са Статистическата служба към Отдела за вътрешни работи на Временното руско управление (1877-1879 г.) и Статистическото отделение към Министерството на правосъдието (1880-1883 г.). 1863 г. > \r\nВ Цариград излиза първият брой на в. „Гайда”. Издател и редактор на в. \"Гайда\" е Петко Славейков. Вестникът излиза два пъти месечно и струва 2 бели меджидиета. \r\nРодена е Нина Николина - българска поппевица. С музика се занимава от 3-годишна, участва в детски хор. През 1980 г. учи пиано и солфеж, през 1994 г. завършва Музикалното училище в Плевен, специалност \"Народно пеене\" и \"Контрабас\". В периода 1989-1994 г. има сценични изяви и записи в БНР и БНТ. Висше образование завършва в Академията за музикално и танцово изкуство в Пловдив, където през 1998 г. се дипломира с две специалности – \"Ръководител на народни състави - дирижиране на хор и оркестър\" и \"Музикална педагогика\". Като студентка Нина Николина издава първия си албум с автентични народни песни с модерен аранжимент. Има множество участия във фолклорни фестивали: Дания (1990 г.); Финландия (1991 г.); Румъния (1992 г.); Белгия (1994 г.); Eгипет (1996 г.); Италия (1996 г.); Франция (1997 г.); Англия (1998 г.); Испания (1999 г.); Португалия (1999 г.) и др. От 1997 г. до 2000 г. работи в твшоу \"Хъшове\". През 1999 г. излиза вторият й самостоятелен албум \"Слънчоглед\" (съдържа 15 традиционни фолклорни песни от всички краища на България). През октомври 2000 г. участва с група \"ТБС\" в Международен джазфестивал в София с песните \"Излел е Дельо Хайдутин\" и \"Лале ли си, зюмбюл ли си\" в джазаранжимент. В края на 2001 г. излиза третият й албум \"С отворени очи\", в който е налице синтез между отделни музикални жанрове и електронна звучност. \r\nВ Хасково е роден актьорът и режисьор Георги Черкелов. Завършва ВИТИЗ през 1956 г. В киното дебютира през 1961 г. - “Последният рунд” (1961 г.). Черкелов е майстор на отрицателния персонаж (въпреки че играе с успех и положителни роли). Неговите герои са хладнокръвни и рационални, умни и талантливи, независимо че често защитават обречена кауза (“Ричард II”, “Тази малка земя”, “Страшният съд” и др. в театъра). Филми: “На тихия бряг” (1963 г.), “Смърт няма” (1963 г.), “Невероятна история” (1964 г.), “Приключение в полунощ” (1964 г.), “До града е близо” (1965 г.), “Цар и генерал” (1966 г.), “Мълчаливите пътеки” (1967 г.), “Бялата стая” (1968 г.), “Светът е малък” (1968 г.), “Семейство Калинкови” (тв, 1968 г.), “На всеки километър” (тв, 1969 г., 1972 г.), “Шарен свят” (1971 г.), “Странен двубой” (1971 г.), “Демонът на империята” (тв, 1971 г.), “Очакване” (1973 г.), “Иван Кондарев” (1974 г.), “Зарево над Драва” (1974 г.), “Трудна любов” (1974 г.), “На живот и смърт” (тв, 1974 г.), “Сватбите на Йоан Асен” (тв, 1975 г.), “Човекът, който донесе дъжд” (тв, 1975 г.), “Изгори, за да светиш!” (тв, 1976 г.), “Допълнение към ЗЗД” (1976 г.), “Студеното сърце” (тв, 1977 г.), “Юлия Вревска” (1978 г.), “Топло” (1978 г.), “Черешова градина” (1979 г.), “Хан Аспарух” (1981 г.), “Най-тежкият грях” (1982 г.), “Спирка “Берлин” (тв, 1982 г., и режисьор), “Съдията” (1986 г.), “Константин Философ” (1983-1986 г.), “Под игото” (тв, 1991 г.), “Страшният съд” (тв, 1993 г.), “Търкалящи се камъни” (1995 г.), “Закъсняло пълнолуние” (1996 г.), “Стъклени топчета” (1999 г.), “Версенжеторикс” (1999 г.). \r\nВ Ловеч е роден Димитър Тодоров Димов – български писател-белетрист. Следва право в Софийски университет “Св. Климент Охридски”, завършва ветеринарна медицина (1934 г.). Работи като участъков лекар в провинцията. Специализира хистология на нервната система в Испания. От 1953 г. е професор във ВССИ \"Г. Димитров\". Автор е на повече от 20 научни труда. Председател е на Съюз на българските писатели (1964-1966 г.). Майстор е на психологическия и социалния роман. Произведения: \"Поручик Бенц\" (1938 г.), \"Осъдени души\" (1945 г.), \"Тютюн\" (1951 г.), \"Жени с минало\" (1960 г.) и др. \r\nВ София умира Георги Савов Дръндаров - български писател и драматург. Завършва право в Софийски университет “Св. Климент Охридски” (1920 г.). Работи като чиновник. Публикува за пръв път стихотворения през 1914 г. Известен е като драматург. Повечето му пиеси са с историческа тематика и са поставяни в провинциални театри. Две негови пиеси се играят на сцената на Народния театър през 1933 г. Автор е на произведения за деца. Някои съчинения: \"Болярите и пустинножителят\" (1934 г.), \"Страхиловата майчица\" (1934 г.), \"Злато\" (1939 г.), \"Тайната\" (1949 г.), \"Велчова завера\" (1960 г.) и др. \r\nВ София умира Боян Николов Пенев - български историк и критик, член на Българската академия на науките (1918 г.). Завършва Славянска филология в София. Професор е в Софийски университет “Св. Климент Охридски” по славянски литератури. Член е на Съюза на българските писатели. Творец е с разностранни познания и интереси; най-добрият познавач е на полската литература и култура. Печата в сп. \"Мисъл\", \"Периодическо списание\", \"Свободно мнение\", \"Златорог\" и др. Отделни издания: \"Посоки и цели при проучване на новата ни литература\" (1910 г.), \"Г. С. Раковски. Живот и дейност\" (1917 г.), \"Сръбският шовинизъм\" (издадена на френски език през 1916 г.), \"П. Р. Славейков. Живот и творчество\"(1919 г.), \"Начало на Българското възраждане (1918 г.), \"История на новата българска литература\", т. 1-4 (1931-1936 г.). \r\nВъв Варна умира Херменгилд Вацлав Шкорпил - български археолог. Брат на К. Шкорпил. Завършва Политехниката в Прага и в университета в Лайпциг. Гимназиален учител е в Пловдив, Сливен, София, Русе и Варна (1880-1906 г.). Председател е на Археологическото дружество във Варна (1901-1923 г.). \r\nВ родния му град е обесен Стефан Пешев. Той е роден е Севлиево през 1854 г., изявява се като виден деец на националноосвободителното движение. Стефан Пешев е председател на местния революционен комитет, той е главният организатор на Априлското въстание в Севлиевско през 1876 г. \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”", "date": "2019.06.25", "title": "Денят 25 юни в българската история"}
{"url": "http://www.focus-news.net/news/2019/06/25/2673547/nimh-oranzhev-kod-za-obilni-valezhi-s-gramotevitsi-e-v-sila-za-4-oblasti-za-12-shte-vazhi-zhalt-kod.html", "text": "Оранжев код за обилни валежи с гръмотевици е в сила за 4 области, за 12 ще важи жълт код, сочи справка на сайта на  Националния институт по метеорология и хидрология (НИМХ) . Предупреждението за валежи е в сила за областите Враца, Ловеч, Габрово и Велико Търново. В тези райони ще се развива мощна купесто-дъждовна облачност и ще има краткотрайни валежи и гръмотевични бури. Има условия за градушки. На места в планинските райони на областта количествата валеж ще достигнат 50-65 л/кв м. При оранжев код синоптиците предупреждават за възможни наводнения на имоти и в транспортната мрежа, както и прекъсвания в електроснабдяването, комуникациите и водопреносната мрежа. При оранжев код е възможно да се наложи частична евакуация. Синоптиците предупреждават за опасности при шофирането заради намалена видимост и аквапланинг.  \r\nЖълт код за обилни валежи и гръмотевични бури е в сила в 12 области. Кодът важи за областите Видин, Монтана, Плевен, Русе, Търговище, Разград, Шумен, Силистра, Пазарджик, Пловдив, Смолян и Кърджали. Там ще се развива също мощна купесто-дъждовна облачност и ще има краткотрайни валежи и гръмотевични бури. Има условия за градушки. На места в планинските райони на областта количествата валеж ще достигнат 30 - 35 л/кв м. Жълтият код за валежи означава, че има възможност от локални наводнения, малко на брой. Възможно е да се наложи прекъсване на дейности на открито, затруднения при шофиране заради намалена видимост и аквапланинг.", "date": "2019.06.25", "title": "НИМХ: Оранжев код за обилни валежи с гръмотевици е в сила за 4 области, за 12 ще важи жълт код"}
{"url": "http://www.focus-news.net/news/2019/06/25/2673546/sofiyska-voda-ad-organizira-preskonferentsiya-na-tema-nachaloto-na-vtorata-polovina-na-biznes-plana-2017-2021.html", "text": "„Софийска вода“ АД организира пресконференция на тема „Началото на втората половина на Бизнес плана  2017-2021“ от 11 часа в залата на Пресклуба на БТА. Това съобщиха от пресцентъра на  дружеството . Ще бъдат обсъдени:  \r\n- равносметката на дружеството дотук - инвестиции, изпълнени проекти, дигитализация, качество на ВиК услугите; \r\n- какво предстои до 2021 г. – приоритетни инвестиционни проекти, нови инициативи; \r\n- вече се реагира до 2 часа на всеки сигнал на клиент – един от ангажиментите, който категорично дружеството поема с първата Харта на клиента във ВиК сектора на България. \r\nГоворители от „Софийска вода“, част от Веолия: \r\n- Васил Тренев, изпълнителен директор; \r\n- Станислав Станев, заместник изпълнителен директор;  \r\n- Габриела Меркоре, търговски директор; \r\n- Петьо Велев, директор „Инженерни и строителни дейности“; \r\n- Валентин Милушев, директор „Управление на мрежата“; \r\n- Любомир Филипов, директор „Стратегически партньорства и проекти“.", "date": "2019.06.25", "title": "„Софийска вода“ АД организира пресконференция на тема „Началото на втората половина на Бизнес плана  2017-2021“"}
{"url": "http://www.focus-news.net/news/2019/06/25/2673544/izpalnitelnoto-byuro-na-bsp-shte-zasedava-v-yambol.html", "text": "Изпълнителното бюро на БСП ще проведе заседание в Ямбол. Това съобщиха от пресцентъра на  Националния съвет на партията . Ще бъдат обсъдени проблеми от региона, актуални политически теми и подготовката за местните избори. На заседанието ще присъстват и председатели на общински съвети на БСП от областта, кметовете на Тунджа и Болярово и народните представители от Ямбол. В 14.00 часа ще има пресконференция в клуба на БСП, на ул. „Цар Иван Александър“ №7.", "date": "2019.06.25", "title": "Изпълнителното бюро на БСП ще заседава в Ямбол"}
{"url": "http://www.focus-news.net/news/2019/06/25/2673551/api-shte-bade-ogranicheno-dvizhenieto-v-aktivnata-lenta-za-varna-v-tunel-praveshki-hanove-na-am-hemus.html", "text": "Движението ще бъде ограничено  в активната лента за Варна в тунел „Правешки ханове“ на АМ „Хемус“ от 10.00 ч. до 15.00 ч., поради ремонтни дейности на антена на мобилен оператор. Това съобщиха от пресцентъра на  Агенция \"Пътна инфраструктура\" . Шофьорите да карат внимателно. Необходимо е шофьорите да карат внимателно и със съобразена скорост, като спазват поставената сигнализация.", "date": "2019.06.25", "title": "АПИ: Ще бъде ограничено движението  в активната лента за Варна в тунел „Правешки ханове“ на АМ „Хемус“"}
{"url": "http://www.focus-news.net/news/2019/06/25/2673549/api-shte-bade-predstavena-gotovnostta-za-tehnicheska-eksploatatsiya-na-tol-sistemata.html", "text": "Ще бъде представена готовността за въвеждане на тол системата в техническа експлоатация от 16 август 2019 г. Това съобщиха от пресцентъра на  Агенция \"Пътна инфраструктура\" . На събитието ще присъстват ресорният заместник-министър на регионалното развитие и благоустройството Николай Нанков и директорът на Националното тол управление проф. Олег Асенов.", "date": "2019.06.25", "title": "АПИ: Ще бъде представена готовността за техническа експлоатация на тол системата"}
{"url": "http://www.focus-news.net/news/2019/06/25/2673552/dobrich-ogranicheno-e-dvizhenieto-na-mps-nad-10-tona-po-pat-i-9-v-uchastaka-ot-selo-kranevo-v-posoka-varna.html", "text": "Ограничено е движението на МПС над 10 тона по път I- 9 в участъка от село Кранево в посока Варна. Обходният маршрут е през селата Кичево и Оброчище. Не се извършват ремонтни дейности по републиканската пътна мрежа в областта, предаде кореспондентът на  Радио „Фокус” – Варна . В Добрич усилено се работи по ул. „Димитър Ковачев“, ул. „Никола Петков“ и по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е слънчево и ясно, тихо е, температурата на въздуха е около 18 градуса.  \r\nЖулиета НИКОЛОВА", "date": "2019.06.25", "title": "Добрич: Ограничено е движението на МПС над 10 тона по път I- 9 в участъка от село Кранево в посока Варна"}
{"url": "http://www.focus-news.net/news/2019/06/25/2673553/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в  някои части на столицата. Това съобщиха от пресцентъра на  дружеството . Във връзка с диагностика на уличен водопровод в кв. „Димитър Миленков“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: \r\n- кв. „Димитър Миленков“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Димитър Миленков“ №202. \r\nВъв връзка с подмяна на сградно водопроводно отклонение на ул. 685 кв. „Овча купел“, се налага спиране на водоподаването от 10:30 до 18:30 часа на клиентите на „Софийска вода”, живеещи в района на: \r\n- ул. 685. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 685 ъгъла с ул. „Иван Радоев“.  \r\nВъв връзка с подмяна на сградно водопроводно отклонение на ул. 5 кв. „Обеля“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: \r\n-  ул. 5 от ул. „Рила“ до ул. 12 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 5 ъгъла с ул. 12.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.06.25", "title": "„Софийска вода” временно ще прекъсне водоснабдяването в  някои части на столицата"}
{"url": "http://www.focus-news.net/news/2019/06/25/2673555/denyat-25-yuni-v-svetovnata-istoriya.html", "text": "През 1503 г. корабът на Христофор Колумб претърпява крушение край бреговете на Ямайка. През 1857 г. излиза стихосбирката на Шарл Бодлер “Цветя на злото”. През 1876 г. отрядът на полковник Джордж Къстър е разбит от сиуксите и шайените при Литъл Биг Хорн. Поражението е едно от най-тежките за американските гранични отряди при завладяването на Дивия запад. \r\nПрез 1910 г. в Париж се състои премиера на балета “Жар птица” от Игор Стравински, посрещнат с голям успех. През 1991 г. последните съветски войски напускат Чехословакия 23 години след нахлуването на войските на Варшавския договор.   вторият президент на Република Македония Борис Трайковски (1956 - 2004), писателят Джордж Оруел, френският композитор Гюстав Шарпантие…   руският военачалник ген. Михаил Скобелев, френският океанограф, режисьор и подводен изследовател Жак-Ив Кусто...  2017 г. \r\nПровеждат се парламентарни избори в Албания. 2017 г. \r\nТанкер, превозващ гориво, избухва в пламъци близо до Ахмедпур Изток, Пакистан, убивайки повече от 200 души. 2016 г.  \r\nИсландия гласува за нов президент. Избран е 48-годишният историк Гудни Йоханесон - независим кандидат, който до този момент е стоял далеч от политиката. Йоханесон получава 39,1 на сто от гласовете, а на второ място остава независимата кандидатка Хала Тоумасдотир с 27,9 на сто от гласовете. 2014 г.  \r\nВ Либия се провеждат парламентарни избори при крайно ниска избирателна активност. От 1.5 млн. регистрирани избиратели са гласували по-малко от 500 000 души. В цели градове не са откривани избирателни секции. Вечерта в Бенгази радикални ислямисти от групировка „Бригади 17“ атакуват военна колона на Либийската национална армия, при която загиват трима войници и седем са ранени. 2013 г.  \r\nЕмирът на Катар Хамад бин Халифа Ал Тани се отрича от престола в полза на сина си Тамим бин Хамад Ал Тани. 2013 г.  \r\nЗа министър-председател на Чехия е назначен икономистът Иржи Руснок след скандала с Петър Нечас и началничката на кабинета Яна Нагьова. Нагьова е използвала военното разузнаване за незаконно следене на съпругата на бившия премиер. В ареста са още бившият шеф на военното разузнаване Ондржей Паленик, политикът Петър Тлухорж - бивш шеф на парламентарната група на Гражданската демократическа партия (ГДП), Иван Фукса - бивш министър на земеделието, Марек Шрайдър и Олдржих Тихи - депутати от ГДП. 2012 г.  \r\nИспания и Кипър се обръщат официално към ЕС за финансова помощ. 2011 г.  \r\nВ Москва либералната партия на народната свобода „За Русия без произвол и корупция“ събира на демонстрация над 2000 човека, които скандират лозунгите: „Избори без опозиция са престъпление“ и „Долу Путин и Медведев!“. 2004 г.  \r\nС Решение на Съвета на министрите на външните работи на ОЧИС, датата 25 юни става Ден на Организацията за черноморско икономическо сътрудничество (ОЧИС). 1993 г.  \r\nСъстои се сватбата на киноактрисата Джулия Робъртс и кънтри музиканта Лайл Ловет, които се развеждат през март 1995 г. \r\nДжулия Робъртс е родена на 28 октомври 1968 година в САЩ. Първата й роля е през 1988 г. в комедията \"Тhe Mystic Pizza\"; следва роля в \"Стоманени магнолии\" (1989 г.), за която е номинирана за \"Оскар\". През 90-те години на ХХ в., след участието й в \"Хубава жена\" на режисьора Гари Маршал, Джулия Робъртс е сред най-харесваните от публиката и скъпоплатените холивудски киноактриси. През 2000 г. получава \"Оскар за най-добра актриса\" за ролята в \"Ерин Брокович\" на Стивън Содърбърг. Филмография: \"Хук\" (1991 г.), \"Играчът\" (1992 г.), \"Версия “Пеликан\" (1993 г.), \"Прет-а-порте\" (1994 г.), \"Мери Райли\" (1995 г.), \"Сватбата на най-добрия ми приятел\" (1997 г.), \"Теория на конспирацията\" (1997 г.), \"Втора майка\" (1998 г.), \"Нотинг Хил\" (1999 г.), \"Булката беглец\" (1999 г.), \"Мексиканецът\" (2001 г.), \"Любимците на Америка\" (2001 г.), \"Бандата на Оушън\" (2001 г.), \"Full Frontal\" (2002 г.), \"Confessions of a Dangerous Mind\" (2002 г.), \"Mona Lisa Smile\" (2003 г.) и др. 1991 г.  \r\nПоследните съветски войски напускат Чехословакия 23 години след нахлуването на войските на Варшавския договор. \r\nВаршавският договор е договор за сътрудничество и взаимна помощ, сключен между Албания, България, ГДР, Полша, Румъния, СССР, Унгария и Чехословакия. Той е подписан по време на Варшавското съвещание на 14 май 1955 г. Варшавският договор е военнополитически отбранителен съюз на европейски социалистически страни, сключен за срок от 20 години, с автоматическо продължаване за следващите 10 години за държавите, които не денонсират договора една година преди изтичане на срока. Влиза в сила на 5 юни 1955 г. Албания не участва в работата на органите на договора (след 1962 г.) и обявява за неговата денонсация (1968 г.). При създаването на съюза е обявен стремежът на страните участнички за създаване на система за колективна безопасност в Европа, за водене на активна политика, която осигурява мира и безопасността, за задълбочаване на дружбата, сътрудничеството и взаимната помощ между народите в съответствие с принципите за независимост и суверенитет на държавите. Държавите участнички във Варшавския договор се задължават в съответствие с Устава на ООН да се въздържат в международните отношения от заплаха със сила или използването й и да разрешават всички спорове с мирни средства, като се консултират помежду си по всички важни международни въпроси. Висш ръководен орган на съюза е Политическият консултативен комитет. Създава се обединено командване на въоръжените сили; главнокомандващ обединените въоръжени сили и началник на Обединения щаб, който се намира в Москва, е съветски офицер. По-късно са създадени Комитет на министрите на отбраната (1969 г.), Комитет на министрите на външните работи (26 ноември 1976 г.) и Обединен секретариат. Независимо от високоотговорните декларации в документите на съюза, неговите въоръжени сили неведнъж постигат целите си с насилствени методи. През 1956 г. Съветският съюз, с въоръжена намеса във вътрешните работи на Унгария, ликвидира въоръжения бунт на унгарския народ срещу комунизма за защита на демокрацията и правата на човека. През 1968 г. страните членки на Варшавския договор (без Румъния) изпращат войски в Чехословакия, за да спрат започналия демократичен процес и създаване на условия за демократично развитие на чехословашко общество. По време на своето съществуване Варшавският договор и неговите обединени въоръжени сили се използват за поддържане на напрежението между Източна и Западна Европа. Прекратен е на 1 юли 1991 г. 1991 г.  \r\nРепублика Хърватия и Словения обявяват своята независимост от Югославия. Поставено е началото на четиригодишна гражданска война. 1988 г.  \r\nПодписана е декларация на Съвета за икономическа взаимопомощ (СИВ) и Европейската икономическа общност (ЕИО) за взаимно признаване и сътрудничество. \r\nСъветът за икономическа взаимопомощ е междуправителствена организация за икономическо и научно-техническо сътрудничество, основана през 1949 г. от България, Полша, Румъния, СССР, Унгария и Чехословакия. По-късно се присъединяват Албания (до 1961 г.), ГДР, Монголската народна република, Куба, Виетнам. Съществува до 1991 г. 1950 г.  \r\nЗапочва войната в Корея, след като армията на Северна Корея пресича 38-ия паралел. Войната продължава до 27 юли 1953 г. 1910 г.  \r\nВ Париж се състои премиера на балета “Жар птица” от Игор Стравински, посрещнат с голям успех. \r\nИгор Фьодорович Стравински е руски музикант, един от най-големите съвременни композитори, “гражданин на света”. През своя дълъг творчески път създава огромен брой произведения във всички области на музиката. Учи пиано от детските си години, като гимназист изучава теория на музиката, а по-късно е ученик на Римски-Корсаков. Първите зрели творби на Стравински са една симфония, вокалната сюита “Фавнът и овчарката” и оркестровата пиеса “Фойерверк”. През 1908 г. се запознава със С. Дягилев (1872-1929 г.), тогава редактор на сп. “Светът на изкуството”, а по-късно и организатор на “Руските сезони” в Париж. Оттук творческият път на композитора в продължение на много години е свързан с неговата трупа “Руски балет”. По поръчка на Дягилев композиторът написва последователно трите си балета: “Жар-птица” (1910 г.), “Петрушка” (1911 г.) и “Свещена пролет” (1913 г.). Творчеството му се дели на три периода. Неговият авторски каталог е извънредно богат и съдържа произведения от всички жанрове: оперите “Славеят”, “Сватба”, “Мавра”, “Едип цар”, “Животът на негодника”, както и творби в смесени жанрове: “История на войника”, “Приказка за лисицата, петела, котарака и овена” и др. Създава 7 балета, между които “Пулчинела”, “Агон”, “Аполон”, “Игра на карти”, “Целувката на феята” и др. Популярни са и неговите симфония в до, симфония в 3 части, симфония на палмите; оркестрови пиеси, камерна музика и др. През последните 2 десетилетия от живота си работи с Робърт Крафт. 1906 г.  \r\nВ местността “Куртев камък” в сръбска засада загива околийският войвода на Прилепско Георги Ацев (1883 - 1906), дългогодишен деятел на ВМРО, воювал срещу турския аскер, сръбските и гръцките чети. 1876 г.  \r\nОтрядът на полковник Джордж Къстър е разбит от сиуксите и шайените при Литъл Биг Хорн. Поражението е едно от най-тежките за американските гранични отряди при завладяването на Дивия запад. 1857 г.  \r\nИзлиза стихосбирката на Шарл Бодлер “Цветя на злото”. \r\nШарл Бодлер е роден през 1821 година в Париж. Той е виден представител на декадентството. На български език са преведени \"Естетически и критически съчинения\" (1976 г.) и \"Цветя на злото\" (1984, 1993 г.). 1842 г.  \r\nВлашкият княз Александър Гика (1834 – 1842) нарежда осъдените по Втория браилски бунт гръцки поданици да бъдат предадени на гръцкия консул. 1503 г.  \r\nКорабът на Христофор Колумб претърпява крушение край бреговете на Ямайка. \r\nХристофор Колумб е роден в Генуа през 1451 година. Той е италиански мореплавател. През 1476-1484 г. живее в Лисабон и на португалските острови Мадейра и Порту Санту. Като се базира на античното учение за сферообразната форма на Земята и на неверни изчисления на учени от ХV в., той съставя проект за западния, според неговото мнение най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. \r\nПървата експедиция се провежда от 1492-1493 г. и включва корабите “Санта Мария”, “Пинта” и “Ниня” (екипаж от 90 души). Те потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг, където Колумб акостира на 12 октомври 1492 г.. От 14 до 24 октомври посещава редица острови от Бахамския архипелаг, а от 28 октомври до 5 декември открива и изследва участък от североизточното крайбрежие на остров Куба. На 6 декември достига остров Хаити. През нощта на 25 декември флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. \r\nВтората експедиция се провежда от 1493 г. до 1496 г. и се състои от 17 кораба с повече от 1 500 души екипаж. На 3 ноември 1493 г. открива островите Доминик и Гваделупа, а след това на северозапад - още около 20 от Малките Антилски острови, на 19 ноември - остров Пуерто Рико, след което акостира на северния хаитянски бряг. От 12 до 29 март 1494 г. в търсене на злато извършва завоевателен поход във вътрешността на Хаити. На 5 май 1494 г. открива остров Ямайка, а след това архипелага Хардинес дела Рейна, полуостров Сапата и о-в Пинос. От 19 август до 15 септември 1494 г. изследва южния бряг на Хаити. През 1495 г. продължава завоюването на острова. На 10 март 1496 г. отпътува от Хаити и на 11 юни се завръща в Кастилия. \r\nТретата експедиция се провежда от 1498 г. до 1500 г. и се състои от 6 кораба, 3 от които Колумб повежда през Атлантическия океан, и на 31 юли 1498 г. открива остров Тринидат, навлиза от юг в залива Пария, открива устието на р. Ориноко и п-в Пария, с което слага началото на откриването на Южна Америка. През 1500 г. е арестуван по донос и е изпратен в Кастилия, където е освободен. Четвъртата експедиция се провежда от 1502 г. до 1504 г. и включва 4 кораба, с които на 15 юни 1502 г. Колумб достига остров Мартиника, на 30 юни - Хондураския залив, от 1 август 1502 г. до 1 май 1503 г. - карибските брегове на Хондурас, Никарагуа, Коста Рика и Панама до залива Ураба. На 25 юни 1503 г. претърпява корабокрушение до остров Ямайка. Помощта от Санто Доминго идва след една година. В Кастилия Христофор Колумб се завръща на 7 ноември 1504 г. На тази дата са родени: 1956 г.  \r\nВ Струмица е роден вторият президент на Република Македония Борис Трайковски (1956 - 2004). Трайковски заева поста президент на Република Македония, от 15 декември 1999 година до 26 февруари 2004 година.  \r\nТрайковски се дипломира в Правния факултет на Скопския университет в Скопие през 1980 година, специализира икономическо право и трудово право. До 1997 г. година е ръководител на правната служба на строителното предприятие Слобода в Скопие, от 1997 г. до 1998 г. е шеф на Кабинета на градоначалника на община Кисела Вода – Скопие, а от 21 декември 1998 г. е заместник-министър на външните работи на Република Македония в дясно-центристкото правителство на Любчо Георгиевски. Той е председател на Комисията за външнополитически отношения на ВМРО-ДПМНЕ, главен политически съветник за външна политика на председателя на ВМРО-ДПМНЕ, член на Председателството на неправителствената организация Паневропейско движение за Република Македония. Член е на международната конференция: \"Разрешаване на конфликти\" със седалище в Атланта, САЩ, участвува на многобройни международни конференции с тема разрешаване на конфликти, религиозна толерантност, религиозна свобода, бил е председател на младежката организация на Обединената методистка църква в Югославия повече от 12 години.  \r\nБорис Трайковски умира на 26 февруари 2004 г. при самолетна катастрофа. На борда на самолета пътуват общо 9 души – двама пилоти, двама души от личната охрана на президента, съветникът му за връзките с обществеността Димка Божкович, както и съветниците Ристо Блажевски и Анита Лозановска. В него пътува и един човек от македонското външно министерство. Самолетът се разбива в планините близо до град Мостар, 15 минути преди да кацне. 1923 г.  \r\nРоден е Ватрослав Мимица – хърватски сценарист, режисьор, критик и журналист. Завършва медицина, занимава се с литература. По време на Съпротивата е комисар на партизанска бригада. Дебютира в игралното кино с “В бурята” (1952 г.), отличаващ се с дълбок психологизъм и метафоричност. С обособяването на Загребската школа в анимацията става един от водещите творци. Анимационните му филми са изразителни и духовити. Темата им е отчуждението на човека в съвременната действителност. В игралното кино снима “Прометей от остров Вишевице” (1964 г.), “Понеделник или вторник” (1966 г.), “Кая, аз ще те убия” (1967 г.), “Ще те убия” (1967 г.), “Случай” (1969 г.), “Храненик” (1970 г.), “Македонската част от ада” (1972 г.), “Селски бунт” (1973 г.), “Селяшка буна” (1975 г.), “Последният подвиг на лейтенант Облак” (1978 г.), “Страхиня Банович” (1981 г.), “Соколът” (1981 г.). Сред анимационните му филми се открояват: “Плашило” (1957 г.), “При фотографа” (1958 г.), “Сам” (1959 г.), “Яйцето” (1960 г.), “Инспекторът се завръща вкъщи” (1960 г.), “Малка хроника” (1962 г.). 1903 г.  \r\nРоден е английският писател Джордж Оруел (1903 - 1950). Истинското му име е Ерик Артър Блеър. Става световноизвестен с романа антиутопия \"1984\". 1894 г.  \r\nРоден е Херман Оберт - германски конструктор, един от основоположниците на ракетната техника. Работи в Румъния, Австрия, Германия, Италия и САЩ. Участник в създаването на първия американски изкуствен спътник на Земята и на някои ракети. От 1958 г. живее в Западна Германия (бивша). Автор е на трудове по теория на полета на ракетите. Един от основоположниците е на Немското дружество за ракетна техника и космически полети (от 1963 г. дружеството носи неговото име). 1864 г.  \r\nРоден е Валтер Нернст - германски физик и физико-химик. Лауреат на Нобелова награда за физика за 1920 г. Следва в университетите в Цюрих, Берлин, Грац и Вюрцбург (1883-1887 г.). Специализира при Л. Болцман и Ф. Колрауш. От 1890 г. е частен доцент, от 1891 г. е професор в Гьотингенския университет; основава физико-химичен институт към университета (1896 г.). Професор е в Берлинския университет (1902-1933 г.), директор е на Института по химия (1905-1922 г.) и на Института по физика (1924-1933 г.) към университета. Нернст е един от основоположниците на съвременната физико-химия. Установява връзката между подвижността на йоните и коефициента на дифузия на електролитите (1888-1889 г.), което му служи за основа при създаването на теорията за електродвижещите сили на галваничните елементи. Открива закона за разпределението (закон на Нернст за разпределението, 1890 г.). Изследва топлинните процеси при ниски температури и формулира принцип (теорема на Нернст, 1906 г.), съгласно който изменението на ентропията на телата се стреми към нула, ако тяхната температура се стреми към нула. Неговият принцип не произтича от първия и втория принцип на термодинамиката и нерядко се нарича трети принцип на термодинамиката. Синтезира амоняк от азот и водород при високи температури и под налягане, като използва манган за катализатор (1905-1907 г.). Публикува изследвания върху общи въпроси от космологията и физическото описание на Вселената. 1860 г.  \r\nРоден е Гюстав Шарпантие - френски композитор. Завършва Парижката консерватория (1887 г., ученик на Масне). Развива традициите на френската лирическа опера. Най-популярното му произведение е операта “Луиза” (1900 г.), създадена по негово либрето. Автор е на операта “Жулиен” (“Картина на парижките нрави”, 1913 г.); симфоничната сюита “Италиански впечатления” (1890 г.), преработена през 1913 г. в балет; вокалния цикъл “Цветя на злото” по Шарл Бодлер (1895 г.) и др. На тази дата умират: 1997 г.  \r\nУмира френският океанограф, режисьор и подводен изследовател Жак-Ив Кусто (1910 - 1997). От 1957 г. е директор на Океанографския музей в Монако. Заедно с Е. Гаян изобретява акваланга. Първият му късометражен филм - “На дълбочина 18 метра” (1943) се радва на голям успех. Снима научнопопулярни филми, завладяващи със своята фантазия: “Отломки от крушението” (1945), “Дневник на плаването” (1950), “Червено море” (1952), “Морски музей” (1953), “В света на безмълвието” (1956), “Свят без слънце” (1965), “Живот в Ледовития океан” (1974) и др. 1882 г.  \r\nВ Москва умира Михаил Дмитриевич Скобелев - руски военачалник, генерал от пехотата. В похода срещу Хива в Средна Азия (1873-1876 г.) е началник на наказателната експедиция против метежите в Кокандското ханство и след това - генерал-губернатор на Ферганска губерния (1876 г.). Участва в Руско-турската война (1877-1878 г.); показва изключителни способности на командир и голяма храброст. По време на втория щурм на Плевен (18 (стар стил) и 30 (нов стил) юли 1877 г.) командва казашка бригада. За блестящата победа при Ловеч (3 септември 1877 г.) е произведен генерал-лейтенант. По време на третия щурм на Плевен успешно превзема редутите в южната част на Плевен, но не получава подкрепления и отстъпва с цената на много жертви. След това става командир на 16 дивизия и с нея осъществява трудния зимен преход през Стара планина. В сражението при Шейново (27-28 декември 1877 г. – 8-9 януари 1878 г.) осигурява разгрома на турската армия. Като командир на авангарда на руската армия превзема Одрин и през февруари 1878 г. – Сан Стефано. След войната е командир на корпус. През 1880-1881 г. е началник на т. нар. Ахал-текинска експедиция, по време на която Туркмения е присъединена към Руската империя. 1861 г.  \r\nУмира султан Абдул Меджид (1839-1861 г.). За негов наследник е провъзгласен брат му Абдул Азис (1861-1876 г.). \r\nАбдул Меджид е 31-ият султан на Османската империя. Наследява баща си Махмуд ІІ. Абдул Меджид прави опити да централизира управлението и да модернизира армията в Османската империя, но не постига особен успех. През по-голямата част от управлението му с голямо влияние се ползва Мустафа Решид паша. Абдул Меджид издава Гюлханския хатишериф от 1839 г. и Хатихумаюна 1856 г.. При управлението му Империята, в съюз с няколко европейски държави, постига успех във водената срещу Русия Кримска война. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”", "date": "2019.06.25", "title": "Денят 25 юни в световната история"}
{"url": "http://www.focus-news.net/news/2019/06/25/2673550/gergana-mikova-oblasten-upravitel-na-stara-zagora-nyama-zamarsyavane-na-okolnata-sreda-sled-pozhara-v-tets-maritsa-iztok-2.html", "text": "Няма замърсяване на околната среда след пожара в ТЕЦ „Марица Изток 2“ . Това каза областният управител на Стара Загора Гергана Микова в интервю за предаването на  БНТ  „Сутрешния блок“. „Няма опасност за работещите на територията на ТЕЦ-а, нито за хората, които живеят в близост. Регионалната инспекция по околна среда и водите вече извършва от вчера всички необходими, в подобни ситуации, измервания“, допълни още Гергана Микова. \r\nОбластният управител съобщи, че данните от замерванията на въздуха са публикувани на интернет страницата на централата и могат да се следят от гражданите.", "date": "2019.06.25", "title": "Гергана Микова, областен управител на Стара Загора: Няма замърсяване на околната среда след пожара в ТЕЦ „Марица Изток 2“"}
{"url": "http://www.focus-news.net/news/2019/06/25/2673557/burgas-muzikantite-ot-duhoviya-orkestar-na-burgas-zapochvat-svoite-kontserti-v-kraya-na-mesets-yuni.html", "text": "Музикантите от Духовия оркестър на Бургас започват своите концерти в края на месец юни. Това съобщиха от пресцентъра на  Общината . И това лято Духовият оркестър няма да изневери на традицията си да зарежда с музикално настроение жители и гости от различни места на града. Музикантите започват своите концерти в края на месец юни, като всеки вторник и четвъртък до края на лятото гражданите могат да се насладят на класически и популярни произведения от доказани и обичани композитори. Първият концерт е на сцената \"Часовника\" от 18.00 часа. Пълната програма на концертите е публикувана на сайта на Община Бургас.", "date": "2019.06.25", "title": "Бургас: Музикантите от Духовия оркестър на Бургас започват своите концерти в края на месец юни"}
{"url": "http://www.focus-news.net/news/2019/06/25/2673556/blic-sarbiya-zoologicheskata-gradina-v-belgrad-e-pod-voda.html", "text": "Гръмотевичните бури и проливните дъждове, които удариха Белград, предизвикаха проблеми не само за хората, но и за животните, след като Зоологическата градина в сръбската столица се оказа под вода, съобщава електронното издание на белградския  Blic . \r\nСитуацията в зоопарка обаче беше драматична, поне в сравнение с наводнените улици из целия град, коментират от редакцията.   \r\nОт белградския зоопарк увериха, че всички животни са били затворени с приближаването на бурята, така че са посрещнали стихията в безопасност. Нещо повече – голяма част от тях не са искали да се приберат в клетките и вместо това са предпочели да се освежат под летния дъжд. Във вечерните часове ситуацията се е променила и животните са се прибрали, а в сутрешните часове на деня е започнало и почистването на зоологическата градина след силната буря в града. Тереза Герова", "date": "2019.06.25", "title": "Blic (Сърбия): Зоологическата градина в Белград е под вода"}
{"url": "http://www.focus-news.net/news/2019/06/25/2673559/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция „Фокус“ . Това ще стане след редовната света литургия в храма, от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2019.06.25", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/06/25/2673558/blagoevgrad-dvizhenieto-po-glaven-pat-e-79-v-uchastaka-ot-grada-do-otklonenieto-za-selo-stara-kresna-se-osashtestvyava-s-povisheno-vnimanie-poradi-kosene-na-treva-i-izryazvane-na-hrasti.html", "text": "Движението по главен път Е-79 в участъка от Благоевград до отклонение за село Стара Кресна се осъществява с повишено внимание поради косене на трева и изрязване на храсти. Това съобщиха за  Радио „Фокус“ – Пирин  от Областно пътно управление – Благоевград. Преминаването се регулира от сигналисти, като трябва водачите да бъдат особено внимателни и да шофират със съобразена скорост, съобразно създадената организация на движение до 28 юни. В региона не се извършват други дейности, поради които да е въведено ограничение за леки или товарни автомобили. Трафикът по основните пътни направление – автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. На места пътните настилки са мокри и хлъзгави. Повишена опасност от падащи камъни има в Кресненското дефиле и в района на проходите Предел и Папаз Чаир. През изминалото денонощие са регистрирани два пътни инцидента. \r\nЛивия НИНОВА", "date": "2019.06.25", "title": "Благоевград: Движението по главен път Е-79 в участъка от града до отклонението за село Стара Кресна се осъществява с повишено внимание поради косене на трева и изрязване на храсти"}
{"url": "http://www.focus-news.net/news/2019/06/25/2673564/dobrich-kinolozhka-izlozhba-sas-sastezatelen-harakter-shte-se-provede-na-stadion-kaliakra-v-kavarna.html", "text": "От 25 до 30 юни на стадион „Калиакра“ в Каварна ще се проведе Киноложка изложба със състезателен характер. Това съобщиха от пресцентъра на  Община Каварна . В изложбата ще се състезават над 800 кучета от Европа и Русия. Официалното откриване е на 25 юни от 17.30 часа, а на 30 юни ще се връчи голямата награда на комплексния победител.", "date": "2019.06.25", "title": "Добрич: Киноложка изложба със състезателен характер ще се проведе на стадион \"Калиакра\" в Каварна"}
{"url": "http://www.focus-news.net/news/2019/06/25/2673554/dicho-atanasov-okrazhen-prokuror-na-stara-zagora-naznacheni-sa-tehnicheski-ekspertizi-predstoi-razpit-na-svidetelite-za-pozhara-v-tets-maritsa-iztok-2.html", "text": "По разпореждане на главния прокурор на Република България се провежда разследване от екип следователи от Национална следствена служба. Това съобщи окръжният прокурор на Стара Загора Дичо Атанасов, в интервю за предаването  „Сутрешен блок“ по БНТ . „Снощи до 20:00 часа бяха извършвани процесуално-следствени действия под формата на оглед на местопроизшествието. Първоначална версия няма и няма как да има на този етап. Тя ще се изгради, след като бъдат събрани гласни и писмени доказателства и най-вече след като бъдат изготвени съответните технически експертизи. На този етап все още нямаме такава основна версия. Работи се по няколко работни версии, като технически причини, човешка грешка и т.н.“, допълни окръжният прокурор на Стара Загора. \r\nСпоред Дичо Атанасов версия за умишлен палеж няма. „Такива данни не съществуват до момента. Известно е, че в този момент е бил извършван планов ремонт на въпросния енергоблок.“ \r\nОкръжният прокурор обясни, че относно информацията за използването от работниците на металорежещи машини, от които е тръгнала искрата, за прокуратурата това са слухове, защото тепърва предстои провеждане на разпити на свидетелите и лицата, които са били в зоната на произшествието.  \r\nДичо Атанасов заяви, че срокът за разследването по Наказателно-процесуалния кодекс е двумесечен. „Ако този срок не е достатъчен, той ще бъде удължаван толкова, колкото е необходимо.“", "date": "2019.06.25", "title": "Дичо Атанасов, окръжен прокурор на Стара Загора: Назначени са технически експертизи, предстои разпит на свидетелите за пожара в ТЕЦ „Марица Изток-2“"}
{"url": "http://www.focus-news.net/news/2019/06/25/2673565/burgas-dvizhenieto-po-pat-ii-99-kraymorie-sozopol-ot-km-00000-do-km-20774-tryabva-da-se-osashtestvyava-s-povisheno-vnimanie-poradi-podmyana-na-mantineli.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Видимостта е отлична, няма затворени пътни участъци. До 28 юни движението по път II-99 Крайморие – Созопол от км 00+000 до км 20+774 трябва да се осъществява с повишено внимание поради подмяна на мантинели. Участъкът е сигнализиран с пътни знаци. Интензивно се осъществява движението по някои участъци от областната пътна мрежа. Натоварено е движението по пътя Бургас – Созопол, по пътя Поморие – к.к. „Слънчев бряг“, както и по пътя Айтос – Карнобат.  \r\nСтрупване на автомобили се наблюдава по входно-изходните пътни артерии на град Бургас.В централната градска част движението е интензивно, но няма образувани големи колони от автомобили и преминаването се осъществява без съществено забавяне. \r\nМария ПОПЧЕВА", "date": "2019.06.25", "title": "Бургас: Движението по път II-99 Крайморие – Созопол от км 00+000 до км 20+774 трябва да се осъществява с повишено внимание поради подмяна на мантинели"}
{"url": "http://www.focus-news.net/news/2019/06/25/2673563/pazardzhik-obshtinata-organizira-pedagogicheski-forum-obmen-na-dobri-praktiki-pokazani-v-konkursa-klas-na-mesetsa.html", "text": "Община Пазарджик организира педагогически форум „Обмен на добри практики, показани в конкурса „Клас на месеца”, обявен от Местната комисия за борба срещу противообществените прояви на малолетните и непълнолетните (МКБППМН), съобщиха от  общинската администрация . Форумът ще се проведе в Пленарната зала на Община Пазарджик от 9.30 до 16.00 часа. Добри практики ще представят учителите, които са участвали с номинации в конкурса „Клас на месеца” през учебните 2017/2018 и 2018/2019 г. Всеки от тях ще покаже своята работа с учениците в клас и извън класната стая, иновативни дейности, благотворителни инициативи, примери за толерантност и разбирателство, подкрепа и сътрудничество.", "date": "2019.06.25", "title": "Пазарджик: Общината организира педагогически форум „Обмен на добри практики, показани в конкурса „Клас на месеца”"}
{"url": "http://www.focus-news.net/news/2019/06/25/2673561/sliven-panorama-na-obrazovanieto-shte-bade-otkrita-v-grada.html", "text": "Панорама на образованието ще бъде открита от 10.00 часа във фоайето на ДТ „Стефан Киров“-Сливен. Това съобщиха от пресцентъра на  Община Сливен . \r\nТя се организира от Регионално управление на образованието – Сливен, Община Сливен и ЦПЛР – Център за кариерно ориентиране – Сливен. В събитието ще участват средните училища, профилираните и професионалните гимназии от град Сливен, висши училища – Филиал Сливен на Медицински университет – Варна „Проф. д-р Параскев Стоянов“, ИПФ и Колеж – Сливен към Технически университет – София, както и Дирекция „Бюро по труда“ - Сливен. Целта е образователните институции да представят възможностите за прием през учебната 2019/2020 година и условията, които предоставят. \r\nУчениците, родителите и гражданите, които проявяват интерес, биха могли да посетят Панорамата на образованието от до 18.00 часа.", "date": "2019.06.25", "title": "Сливен: Панорама на образованието ще бъде открита в града"}
{"url": "http://www.focus-news.net/news/2019/06/25/2673562/burgas-obshtinskiyat-savet-shte-provede-redovno-zasedanie.html", "text": "Общински съвет – Бургас ще проведе заседание днес от 9.00 часа в заседателната  зала на Културен център „Морско казино“, съобщиха от  съвета . Дневният ред включва 34 докладни записки. Повечето от докладните записки за внесени от кмета на Община Бургас – Димитър Николов. Една от тях е относно финансово подпомагане на Професионална гимназия по механотехника и електротехника гр. Бургас за реализиране на проект за изработване на електромобил и участие в състезания за енергийно ефективни автомобили. Другата докладна записка, която ще се разгледа на днешното заседание и отново е внесена от кмета на Община Бургас – Димитър Николов е относно Промяна на финансиращия орган и статута на Професионална гимназия по морско корабоплаване и риболов „Свети Никола“ – гр. Бургас. Общински съвет днес ще гласува и за подмяна на осветителните тела, разположени от двете страни на крайбрежната алея в Морската градина на гр. Бургас, докладна записка внесена от общинския съветник Живко Табаков. Днес предстои да се разгледа и докладна записка относно увеличаване на капацитета на Център за социална рехабилитация и интеграция на лица пострадали от насилие, финансиран като държавно делегирана дейност, докладната записка е внесена от д-р Лорис Мануелян – зам.-кмет „Здравеопазване, социални дейности и спорт“.", "date": "2019.06.25", "title": "Бургас: Общинският съвет ще проведе редовно заседание"}
{"url": "http://www.focus-news.net/news/2019/06/25/2673570/burgas-vsichki-muzei-v-grada-shte-rabotyat-s-vhod-svoboden.html", "text": "Всички музеи и туристически обекти в града ще работят с вход свободен днес. Това съобщиха от пресцентъра на  Община Бургас . Сред музеите, които ще са с вход свободен през целия ден са Авиомузей Бургас, Къща музей „Петя Дубарова“, музеят на остров „Св. Анастасия“, Исторически музей, Етнографски музей, Археологически музей, Природонаучен музей, Туристически комплекс „Акве Калиде“, Културен център „Морско Казино“ и Бургаска художествена галерия „Петко Задгорски“.", "date": "2019.06.25", "title": "Бургас: Всички музеи в града ще работят с вход свободен"}
{"url": "http://www.focus-news.net/news/2019/06/25/2673573/yambol-kmetat-georgi-slavov-shte-inspektira-izgrazhdaneto-na-novi-parkingi-v-k-s-zlaten-rog.html", "text": "Кметът на Ямбол Георги Славов ще направи поредна редовна проверка на един от строителните обекти в града на 25 юни. От 17.30 часа той ще инспектира напредъка на ремонтните дейности по изграждане на нови допълнителни паркоместа в ж .к. „Златен рог“. Това съобщиха от пресцентъра на  Община Ямбол . В района на блокове с номера 2, 3 и 41 се извършва цялостно преоформяне на терените и изграждане на значително повече места за паркиране. Живущите в тази част на един от най-големите квартали на Ямбол ще имат възможност да ползват над 100 допълнителни паркоместа. Целта е облекчаване на паркирането в междублоковите пространства и урегулиране на движението като част мерките за благоустрояване на жилищните  райони.", "date": "2019.06.25", "title": "Ямбол: Кметът Георги Славов ще инспектира изграждането на нови паркинги в к-с „Златен рог“"}
{"url": "http://www.focus-news.net/news/2019/06/25/2673572/shumen-s-normalna-intenzivnost-e-dvizhenieto-po-patishtata-v-oblastta.html", "text": "С нормална интензивност е движението по пътищата в област Шумен, предаде репортер на  Радио „Фокус“ - Шумен . Настилките са сухи, видимостта е нормална. Движението от км 362 до км 365 в  посока Варна се осъществява с повишено внимание поради ремонтни дейности по съоръженията. Движението в участъка Каспичан – Зайчино ореше от км 134 до км 146 се осъществява с повишено внимание поради маркировка и ремонт на ограничителни системи. Остава в сила забраната за движение на тежкотоварни автомобили над 10 тона по пътя Радко Димитриево - Друмево, поради свлачища, обходът е Шумен - Овчарово - Друмево. Ришки проход е отворен за движение. Върбишки проход е затворен за всички видове пътни превозни средства. \r\nИвелина ИВАНОВА", "date": "2019.06.25", "title": "Шумен: С нормална интензивност е движението по пътищата в областта"}
{"url": "http://www.focus-news.net/news/2019/06/25/2673567/sliven-trafikat-v-oblastta-e-intenziven-no-bez-zadrastvaniya.html", "text": "Трафикът  в Сливенска област е интензивен, но без задръствания. Няма въведени ограничения  по  пътищата,  съобщиха от   Областно пътно управление . \r\nЗатворени за тежки автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно са въведени следните ограничения за движение на МПС са въведени  по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над12 т. поради намалена носимоспособност на мостово съоръжение на км 10+868.  Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срокът на двата ремонта  до 30 юни.", "date": "2019.06.25", "title": "Сливен:  Трафикът  в областта е интензивен, но без задръствания"}
{"url": "http://www.focus-news.net/news/2019/06/25/2673566/varna-s-kontsert-i-detsko-morsko-krashtenie-shte-bade-otbelyazan-denyat-na-moryaka.html", "text": "С детско морско кръщение на борда на ветрохода „Калиакра“ и концерт в двора на Археологическия музей във Варна ще бъде отбелязан Денят на моряка – 25 юни. Това съобщи за  Радио „Фокус“ – Варна  председателят на Моряшкия професионален съюз Иван Велков. От 16.00 часа от Морска гара на ветрохода се очаква да се качат близо 50 деца, които ще се включат в превърналото се в традиция морско кръщение. На борда ще присъстват и участници в конкурса „Детско море“, както и деца от семейства на моряци. „От 20.00 часа в Английския двор на Археологическия музей ще започне и концертът по повод празника. Той ще бъде с вход свободен и е отворен за цялата варненска общественост\", посочи Иван Велков. Събитието ще започне с изпълнения на Представителния духов оркестър на Военноморските сили. По време на концерта ще се състои и официалното награждаване на лауреатите в конкурса за литература и изобразително изкуство, посветен на морето и моряците „Диря в морето“.  \r\nДиана СТОЕВА", "date": "2019.06.25", "title": "Варна: С концерт и детско морско кръщение ще бъде отбелязан Денят на моряка"}
{"url": "http://www.focus-news.net/news/2019/06/25/2673569/plovdiv-regionalen-savet-za-razvitie-na-yuzhen-tsentralen-rayon-shte-se-provede-v-grada.html", "text": "Регионален съвет за развитие на Южен централен район ще се проведе в Пловдив. Това съобщиха за  Радио „Фокус“ – Пловдив  от Областната администрация. 41-то съвместно заседание на Регионалния съвет за развитие и Регионалния координационен комитет на Южен централен район под председателството на областния управител ще започне от 11.00 часа на 25 юни в Университета по хранителни технологии. На заседанието ще присъстват заместник-министри и представители на министерства, областните управители на областите от Южен централен район, кметове и представители на общините от района за планиране, ръководители на управляващите органи на оперативните програми, представители на синдикални и браншови организации и на НПО. Ще бъдат представени напредъкът на проекта за водоснабдяване от каскада „Въча“, Годишен доклад за наблюдение на изпълнението на Регионалния план за развитие на Южен централен район 2014-2020 г., актуална информация за изпълнението на операциите и предстоящи процедури по оперативните програми, съфинансирани от Европейските структурни и инвестиционни фондове (ЕСИФ) за периода 2014-2020 г., както и проектът STOB regions – унаследяване и трансфер на бизнес, съфинансиран от програма ИНТЕРРЕГ Европа.", "date": "2019.06.25", "title": "Пловдив: Регионален съвет за развитие на Южен централен район ще се проведе в града"}
{"url": "http://www.focus-news.net/news/2019/06/25/2673571/sport-karoline-vozhnyaki-zapochna-uspeshno-zashtitata-na-titlata-v-iystbarn.html", "text": "Каролине Вожняки започна успешно защитата на титлата в турнира на трева от категория „Премиър“ в Ийстбърн. Поставената под №11 в схемата шампионка победи Кирстен Флипкенс с 6:3, 6:4. В осминафиналната фаза датчанката ще играе срещу Андреа Петкович. \r\nВ друг мач от кръга Су-Уей Хсие победи Камила Джорджи с 6:3, 4:6, 6:4 и в следващия кръг на надпреварата ще играе срещу бившата номер едно Симона Халеп.", "date": "2019.06.25", "title": "Спорт: Каролине Вожняки започна успешно защитата на титлата в Ийстбърн"}
{"url": "http://www.focus-news.net/news/2019/06/25/2673578/blagoevgrad-zapochva-vii-teatralen-festival-talantino.html", "text": "И тази година стотици талантливи деца и младежи ще вземат участие в Националният фестивал „Талантино“. Това съобщиха от пресцентъра на  Община Благоевград . Той стартира на 25 юни и продължава до 29 юни. Прегледът на театралните школи ще бъде на сцената на Куклен театър в Дом на младостта.  \r\nВ VII  издание на фестивала са включени 32  постановки, които ще бъдат представени от малки и млади актьори от  Благоевград, София, Перник,Симитли ,Казанлък, Банкя,  Правец, Пазарджик, Бургас, Етрополе.  \r\nОфициалното откриване на фестивала е от 20.30 часа. Сред заглавията в програмата на седмото издание на „Талантино“ са: „Всеки змей това го знае“, “Таборът отива на небето“,  „Бурята“, един прекрасен ден“, „Лелята на Стаси“, Денят на прошката“, „Шестте пингвинчета“, „Мамино детенце“, „Поличба“, „Лодка в гората“ и др.   \r\nНачалото на всеки един от фестивалните дни е 10.00 часа. На 29 юни, от 12.30 часа, в Дом на младостта, ще се проведе и съпътсъваща програма – Международна научна конференция „Театрални школи, фестивали и публики, традиции, предизвикателства и нови посоки“. Фестивалът се организира от Община Благоевград", "date": "2019.06.25", "title": "Благоевград: Започва VII театрален фестивал \"Талантино\""}
{"url": "http://www.focus-news.net/news/2019/06/25/2673574/prof-d-r-dimitar-dimitrov-unss-usavarshenstvat-se-kanalite-za-nezakonen-trafik-na-migranti-neobhodimi-sa-koordinirani-deystviya-za-predotvratyavaneto-mu.html", "text": "Усъвършенстват се каналите за незаконен трафик на мигранти, необходими са координирани действия за предотвратяването му. Това каза за сутрешния блок „Добро утро, България“ на  Радио „Фокус“  проф. д-р Димитър Димитров, завеждащ катедра „Национална и регионална сигурност” в УНСС. Операцията „Халифакс“ е добър пример, който показва, че има взаимодействие между различни служби и това трябва да подейства успокоително на обществото. „В началото се наблюдаваха масови превозвания на мигранти в тирове, но сега, както виждаме от операция „Халифакс“ и от последните действия, нещата са доста по-рафинирани. Хората, които се занимават с тази дейност вече имат много по-добра комуникация, работят в мрежа. Предполагам, че са усъвършенствали и начина на плащане –мигрантите в началото носеха много пари в брой, бяха привлекателни за нападение и за такива „диви превози“, а сега вече нещата са доста по-организирани. Имат квартири в България, в съседните страни, изчакват удобен момент. Усъвършенстването на тези незаконни канали за миграция трябва да ни притеснява“, обясни проф. Димитър Димитров. Той коментира още, че миграционните процеси имат вълнови характери, като уточни, че в момента има затишие, но съществуват предпоставки за повторното му разбуждане. Проф. Димитров обърна внимание, че трябва да се прави разлика между бежанци и мигранти. Едните бягат от войната, а другите просто търсят друго поприще, добави той. \r\nВиктория МЕСРОБОВИЧ-КУВЕНДЖИЕВА", "date": "2019.06.25", "title": "Проф. д-р Димитър Димитров, УНСС: Усъвършенстват се каналите за незаконен трафик на мигранти, необходими са координирани действия за предотвратяването му"}
{"url": "http://www.focus-news.net/news/2019/06/25/2673575/targovishte-biznes-forum-shte-se-provede-v-grada.html", "text": "От 17.00 ч., в конферентната зала на хотел „Терра Европа“ ще се проведе „Бизнес форум – Търговище 2019“. Това съобщиха  организаторите  от Община Търговище, Областен информационен център – Търговище и Сдружение „Център за регионално развитие – Търговище“. Във форума ще участват представители на бизнеса от различните браншове в града. Работната среща е свързана с възможностите за актуализиране на Интегрирания план за градско възстановяване и развитие на град Търговище 2014-2020 г. (ИПГВР), с цел включването на инвестиционните идеи на бизнеса в него. Условие за получаване на финансиране за реализиране на частни проектни идеи е те да бъдат част от ИПГВР. На форума ще бъдат представени основните възможности за подкрепа на планираните дейности на бизнеса чрез финансови инструменти, нисколихвени кредити и други.", "date": "2019.06.25", "title": "Търговище: Бизнес форум ще се проведе в града"}
{"url": "http://www.focus-news.net/news/2019/06/25/2673576/plovdiv-nad-85-signala-sa-reagirali-ekipite-na-regionalna-direktsiya-pozharna-bezopasnost-i-zashtita-na-naselenieto-sled-buryata.html", "text": "Над 85 сигнала са реагирали екипите на Регионална дирекция „Пожарна безопасност и защита на населението“ в Пловдив след бурята. Това съобщиха за  Радио „Фокус“ – Пловдив  от дирекцията. Вследствие влошената метеорологична обстановка са получени и съответно са отработени 61 сигнала за паднали дървета в град Плодив, един сигнал за отводняване на приземният етаж и архива на МБАЛ ”Св. Пантелеймон”, и един сигнал за паднал покрив на кооперация  на ул. „Павликенска. По обезопасяване на покрива са работили два противопожарни екипа,  два спасителни автомобила от сектор СОД при РДПБЗН – Пловдив с общо 13 служители. Няма пострадали хора и имущество, обекта е обезопасен със сигнална лента. \r\nВследствие на преминалата в късните следобедни часове буря, придружена със силен валеж от дъжд, са получени също 20 сигнала за наводнени мазета и приземни етажи в град Стамболийски, както сигнали за наводнен магазин и мазе на къща в с. Триводици. \r\nОбщо 12 екипа с 37 служители са работили по отработване на сигналите след бурята на 24 юни. \r\nТони МИХАЙЛОВ", "date": "2019.06.25", "title": "Пловдив: Над 85 сигнала са реагирали екипите на Регионална дирекция „Пожарна безопасност и защита на населението“ след бурята"}
{"url": "http://www.focus-news.net/news/2019/06/25/2673580/shumen-pametnik-na-pencho-slaveykov-shte-bade-otkrit-v-dvora-na-kirilitsata.html", "text": "От 16.00 часа в Двора на Кирилицата в Плиска ще се състои тържествено откриване на паметника на бележития български поет Пенчо Славейков. Това съобщиха от  Двора на Кирилицата . Бюстът е дело на скулптор Валентин Старчев- автор на паметника на Капитан Петко Войвода в Рим и др. Специално за събитието ще бъде изнесена богата музикално-танцова програма, с участието на български и международни ансамбли и изпълнители. Преди близо година в Алеята на писателите, в Двор на Кирилицата,  беше открит бюст-паметникът на възрожденския поет и писател – Петко Славейков. Бюстът беше дарен от пенсионираната учителка Йорданка Савова, а автор на паметника е доайенът на съвременното монументално изкуство – Величко Минеков.", "date": "2019.06.25", "title": "Шумен: Паметник на Пенчо Славейков ще бъде открит в Двора на Кирилицата"}
{"url": "http://www.focus-news.net/news/2019/06/25/2673579/dobrich-tantsov-ansambal-ritmi-veka-ot-sankt-peterburg-shte-predstavi-v-kavarna-svoi-izpalneniya-po-povod-na-dnite-na-slavyanskata-kultura.html", "text": "По повод на Дните на славянската култура образцов танцов ансамбъл „Ритми века“ от Санкт Петербург ще представи своите изпълнения от 18.30 часа пред НЧ „Съгласие-1890“. Това съобщиха от пресцентъра на  Община Каварна . Ансамбъл „Ритми века“ е държавен ансамбъл на Русия към Културен център „Троицкиѝ“. Към днешна дата съставът на ансамбъла наброява над 400 деца на възраст от 3 до 16 години. Младите танцьори се изпълняват в различни танцови стилове, но основно се обръща внимание  в изучаването на народните руски танци. Репертоарът на ансамбъла е многообразен и наброява над 50 танцови композиции. Децата радват своите почитатели както с весели танци така и с лирични композиции.  \r\nТанцов колектив „Ритми века\" е един от най-активните състави в културния живот на Санкт Петербург. Участва в представителни изяви на града. Многократен победител и носител на Гран-При на международни и руски хореографски конкурси и фестивали. През годините на развитие имат участие в Москва, многократни участия в Санкт Петербург, градове от Русия и чужбина, които една голяма част  вече са традиционни и определят годишния календар на участия на Ансамбъла. Част от историята му са турнета в Южна Корея, Франция, Италия, Испания, Полша, Унгария, Финландия, Естония, България, Гърция, Украйна, Беларус  \r\nЕкипът участва в различни творчески проекти: телевизионни програми и предавания в националния канал на Русия, съвместни изпълнения с водещи вокални и инструментални групи на страната, благотворителни концерти.", "date": "2019.06.25", "title": "Добрич: Танцов ансамбъл „Ритми века“ от Санкт Петербург ще представи в Каварна свои изпълнения по повод на Дните на славянската култура"}
{"url": "http://www.focus-news.net/news/2019/06/25/2673568/afp-iran-predupredi-che-amerikanskite-sanktsii-razrushavat-patya-kam-diplomatsiyata.html", "text": "Новата порция санкции на САЩ срещу иранските лидери представляват „перманентно затваряне\" на пътя към дипломацията с Вашингтон. Това предупредиха от Министерството на външните работи в Иран, предава  AFP . \r\n„Налагането на безплодни санкции срещу върховния лидер на Иран (аятолах Али Хаменей) и ръководителя на иранската дипломация (външния министър Мохамад Джавад Зариф) е перманентно затваряне на пътя към дипломацията с отчаяното управление на Тръмп\", заяви говорителят на министерството Абас Мусави. \r\nСанкциите влязоха в сила в полунощ на 24 юни и са плод на ескалиращото в последните седмици напрежение между Вашингтон и Техеран, припомня агенцията. Тереза Герова", "date": "2019.06.25", "title": "AFP: Иран предупреди, че американските санкции разрушават „пътя към дипломацията“"}
{"url": "http://www.focus-news.net/news/2019/06/25/2673584/pazardzhik-ogranicheniya-zaradi-remonti-sa-vavedeni-po-nyakoi-patishta-v-planinskata-chast-na-oblastta.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Движението по пътя село Оборище – Панагюрище от 43 до 84 км се извършва в една лента чрез поетапно затваряне на лява и дясна ленти за движение поради частични ремонтни дейности на асфалтовата настилка. Движението по пътя с. Каратепе – град Сърница от 26 до 45 км се осъществява с повишено внимание поради профилиране на банкети и вадене на ивици. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.06.25", "title": "Пазарджик: Ограничения заради ремонти са въведени по някои пътища в планинската част на областта"}
{"url": "http://www.focus-news.net/news/2019/06/25/2673585/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са сухи. През нощта не са получавани сигнали за инциденти по пътищата в областта. \r\nДвижението по пътя ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по пътя Средногорци – Рудозем се осъществява с повишено внимание поради ремонтни дейности. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по пътя Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.25", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/06/25/2673581/prof-dimitar-dimitrov-unss-razkriva-nova-magistarska-spetsialnost-upravlenie-na-migratsionnite-protsesi-ot-esenta.html", "text": "УНСС разкрива нова магистърска специалност „Управление на миграционните процеси“ от есента. Това каза за сутрешния блок „Добро утро, България“ на  Радио „Фокус“  проф. д-р Димитър Димитров, завеждащ катедра „Национална и регионална сигурност” в УНСС. „Това ще бъде нова, интердисциплинарна магистратура, която ще включва участието на 5-6 катедри от университета, тъй като материята е сложна и многопластова. Създава се и нов изследователски център за управление на миграционните процеси, ръководител на който ще бъде доц. Надя Миронова“, обясни той. Проф. Димитров коментира още, че науката, не само националните и европейски служби, трябва да участва в противодействието на незаконния миграционен трафик.  \r\nВиктория МЕСРОБОВИЧ-КУВЕНДЖИЕВА", "date": "2019.06.25", "title": "Проф. Димитър Димитров: УНСС разкрива нова магистърска специалност „Управление на миграционните процеси“ от есента"}
{"url": "http://www.focus-news.net/news/2019/06/25/2673582/blagoevgrad-molitva-po-povod-mezhdunarodniya-den-za-borba-s-narkomaniite-i-nelegalniya-trafik-na-narkotitsi-shte-se-provede-v-hram-vavedenie-bogorodichno-na-26-yuni.html", "text": "Молитва по повод Международния ден за борба с наркоманиите и нелегалния трафик на наркотици ще се проведе в храм „Въведение Богородично“ – Благоевград на 26 юни от 12.30 час. Това съобщи за  Радио „Фокус“ – Пирин  председателят на Общинският съвет по наркотични вещества – Благоевград д-р Теменужка Любенова. Тя уточни, че те са и организатори на събитието. Д-р Любенова кани всички, които имат проблеми в семействата си или искат наркотиците  да не се докоснат до живота и здравето на техните момчета и момичета, да заповядат в храма и да се помолят заедно Бог да пази децата на България. \r\nЛивия НИНОВА", "date": "2019.06.25", "title": "Благоевград: Молитва по повод Международния ден за борба с наркоманиите и нелегалния трафик на наркотици ще се проведе в храм „Въведение Богородично“ – на 26 юни"}
{"url": "http://www.focus-news.net/news/2019/06/25/2673587/pregled-na-osnovnite-temi-v-burgaskiya-pechat.html", "text": "„Над 2200 издадени здравни книжки за старта на летния сезон“ е водещото заглавие в днешния брой на бургаския ежедневник  „Черноморски фар“ . Толкова здравни книжки са заверили и регистрирали експертите от Регионалната здравна инспекция в Бургас от началото на април до средата на юни. Ежеседмично през процедурата минават около 300-350 книжки, показва проверка на изданието. От началото на 2018-а година досега броят им надхвърля 7400. „Консорциум ще преобрази Немската болница в библиотека“ е друго заглавие от първа страница на днешното издание. Избран е строителят, който трябва да преобрази старата Немска болница в модерна градска библиотека. Статията пояснява, че консорциумът е предложил офертата от 6.36 милиона лева, като прогнозната стойност на проекта бе 6.75 милиона лева. Сградата ще има музей за съвременно изкуство, експозиционни зали, помещения за образователни курсове, зона за ателиета и работилници за млади автори и приятни места за четене на книги, пише още вестникът. „Община Бургас плаща авансово за ремонта на бившия дом на НХК“ е друга статия от страниците на ежедневника. Общината иска разрешение от Общински съвет – Бургас за авансовото плащане по ремонта на сградата на бившия Дом на нефтохимика. Кметът на Бургас Димитър Николов е входирал докладна записка за това. В нея той пише, че проектът е предвиден за реализация с комбинирана подкрепа по Оперативна програма 1 на Оперативна програма „Региони в растеж“ и финансов инструмент – Фонд за градско развитие – Юг, пояснява материалът. В страницата „Култура“ е поместена статията „Община Бургас ще финансира издаването на 11 книги на бургаски автори“. Решението Общината да финансира авторите с 15 485 лева е взето по време на заседание на постоянната комисия по култура и образование към Общински съвет – Бургас. Сега финансови средства получават одобрените от тримата журиращи книги с тираж до 300 бройки и размер до 250 страници, пояснява материалът. Интервюто в днешния брой е със собственика на козметична фирма Маргарита Нешева. Според нея все повече потребители се обръщат към родните марки.", "date": "2019.06.25", "title": "Преглед на основните теми в бургаския печат"}
{"url": "http://www.focus-news.net/news/2019/06/25/2673588/kardzhali-ogranicheno-e-dvizhenieto-po-tretoklasen-pat-kozlets-kardzhali-ot-izhoda-na-seloto-do-26-km-za-preminavane-na-avtomobilni-prevozni-sredstva-nad-12-t.html", "text": "Ограничено е движението по третокласен път Козлец – Кърджали от изхода на селото до 26 км за преминаване на автомобилни превозни средства над 12 т. Това съобщиха за  Радио „Фокус“  от ОПУ-Кърджали. Поради продължаващи ремонтни дейности, временно са въведени ограничения за движение на МПС: по път ІІІ-5009 Зорница – Бели пласт – Стремци– Кърджали за МПС над 12 т., обходният  маршрут е по пътя I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС; продължават ремонтите по път II-59 Карамфил – Крумовград от км 30 до км 36, водачите да карат с повишено внимание към водостоците и окопите, които се облицоват в срок до 30 юни; движението по път II-59 Крумовград – граница област Хасково от км 36 до км 55 да се осъществява с повишено внимание, поради извършване на дренаж, ремонт на водостоци, локални ремонти на пътното тяло и асфалтови работи до 1 септември.  \r\nПродължава ограничението за движение на МПС над 12 т по пътя Зорница – Бели пласт – Стремци– Кърджали и по път Кърджали – Маказа в участъка Надлез Кирково – ГКПП „Маказа“ за МПС над 3,5 т. Движението по път Черноочене – Кърджали само в посока от Черноочене към Кърджали е ограничено за движение на МПС над 15 т.  \r\nДарина ДЕЕНИЧИНА", "date": "2019.06.25", "title": "Кърджали: Ограничено е движението по третокласен път Козлец – Кърджали от изхода на селото до 26 км за преминаване на автомобилни превозни средства над 12 т"}
{"url": "http://www.focus-news.net/news/2019/06/25/2673590/mvr-30-sa-raneni-pri-21-katastrofi-v-stranata-prez-izminaloto-denonoshtie.html", "text": "30 са ранени при 21 катастрофи в страната през изминалото денонощие. Това съобщиха от пресцентъра на  МВР . В столицата са регистрирани 2 тежки, при които има трима пострадали и 35 леки пътни инцидента. От началото на годината са станали 2762 пътнотранспортни произшествия, при които са загинали 240 души, а 3483 са ранени. \r\nДанните за 2018 г. са динамични и не се считат за окончателни. При сравнение с реалните данни за загиналите (237) през същия период на 2018 г. се отчитат 3 (трима) повече загинали участници в движението по пътищата през 2019 г.", "date": "2019.06.25", "title": "МВР: 30 са ранени при 21 катастрофи в страната през изминалото денонощие"}
{"url": "http://www.focus-news.net/news/2019/06/25/2673591/nezavisen-makedoniya-pendarovski-vizhda-neobhodimost-ot-politicheski-dialog-i-pomirenie-u-doma-izrazi-nadezhdi-za-sreshta-s-mitskovski.html", "text": "Нуждаем се от политически диалог и помирение у дома, независимо от политическите интереси на различните партии. По важните въпроси, които са от стратегически интерес за страната, в дългосрочен план трябва да имаме консенсус, ако искаме нашето общество да просперира, младите хора да не емигрират, да има стабилност и развитие. Трябва да намерим начини за сътрудничество между всички политици, защото все още работим за интересите на гражданите. Това подчерта президентът на Република Северна Македония Стево Пендаровски в интервю за албанския портал „Алмакос\", цитирано от електронното издание на скопския вестник  „Независен“ . \r\nНа въпрос дали възнамерява да се срещне с лидера на ВМРО-ДПМНЕ Християн Микоски или да да свика партийните лидери на среща, Пендаровски изрази надежда, че в близо време ще се срещне с председателя на водещата опозиционна партия в страната. \r\nЩо се отнася до отношенията на Македония с Гърция, България и Сърбия, той посочи, че югозападната ни съседка е единствената страна в региона, която няма открити въпроси със съседите и подобрява отношенията си с тях. \r\n„Както във всяка връзка, понякога има нужда от малко повече труд, но с политическа воля и ангажираност отношенията винаги може да бъдат подобрени. След подписването на Преспанското споразумение е очевидно, че  отношенията ни с Гърция се подобриха значително на политическо и институционално равнище, както и между бизнеса, а от миналата година имаме директен полет Скопие-Атина. Имахме добро бизнес сътрудничество в миналото, но винаги има място за повече. С България и Сърбия имаме традиционно добри отношения на ниво бизнес, туризъм, работа и образование на гражданите. Северна Македония има отлично сътрудничество с Косово и Албания, ние сме съседи и е нормално съседите да имат стабилни отношения“, изрази увереност Пендаровски . \r\nЗапитан дали е оптимистично настроен з по отношение на определяне на дата за членство в ЕС през есента, Пендаровски подчерта, че „и от председателя на Европейския съвет Доналд Туск, и от ръководителя на външната политика на ЕС Федерика Могерини получих ясно послание, че Северна Македония е на прав път и трябва да продължим с реформите\". \r\n„Получихме потвърждение и признание, че държавата е направила всичко, което се очаква, и въпросът не е дали, а кога започват преговорите. Аз съм оптимист за есента и очаквам, както е посочено в заключенията на Съвета от юни в Люксембург, че ЕС ще се върне към нашия въпрос най-късно до октомври и че ще получим дата за преговори. В заключенията ясно се посочва, че закъснението се дължи на тясната времева рамка за разглеждане на доклада и за вземане на решение, а не поради неизпълнени от нас критерии. От региона бе отбелязана срещата, идват добри новини, Преспанското споразумение и договорът с България са примери за това, как трудно могат да се затворят проблемите със смели решения“, обясни президентът на югозападната ни съседка. Тереза Герова", "date": "2019.06.25", "title": "„Независен“ (Македония): Пендаровски вижда необходимост от „политически диалог и помирение у дома“, изрази надежди за среща с Мицковски"}
{"url": "http://www.focus-news.net/news/2019/06/25/2673593/", "text": "Ремонт тече в участък от пътя между Севлиево и село Драгановци. Водачите да се движат с повишено внимание в отсечката от км 0+000 до км 14+600. Строително-монтажните работи ще продължат до 29 юни, съобщиха за  Радио „Фокус“ – Велико Търново  от Областно пътно управление – Габрово. Оттам уточниха, че трафикът в региона към този час е спокоен. Настилките са сухи и нормално проходими. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 юли. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. Отворен за движение е прохода Шипка, но там остава в сила забраната за ТИР-ове над 12 тона. \r\nЛуиза ТРАНЧЕВА", "date": "2019.06.25", "title": "Велико Търново: Затруднено ще бъде движението в участъка от пътя между Севлиево и село Драгановци поради ремонтни дейности"}
{"url": "http://www.focus-news.net/news/2019/06/25/2673594/plovdiv-do-19-yuli-se-udalzhava-srokat-za-izgrazhdane-na-kragovo-krastovishte-pri-km-254-po-patya-karlovo-sopot.html", "text": "Интензивен е трафикът по участъка на АМ „Тракия“ в Пловдивска област, също по направленията Пловдив-Пазарджик, Пловдив-Асеновград-Смолян и Пловдив-Карлово. Това съобщиха за  Радио „Фокус“ – Пловдив  от Областното пътно управление. \r\nПътищата на територията на областта са мокри на места, но нормално проходими. До 19 юли се удължава срокът за изграждане на кръгово кръстовище при км 254 по пътя Карлово – Сопот, в посока София. Движението се извършва в една лента. До 12 юли пък е удължен срокът за извършването на ремонтни дейности на мостовото съоръжение по пътя Карлово-Баня при р. Неволя. Преминаването се осъществява в една лента и се регулира от светофарна уредба. Остава забранено движението на тежкотоварни моторни превозни средства над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Все още е ограничено и преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Опасност от падащи камъни има по направленията Кричим-Стамболийски, Бачково-Нареченски бани и Юговско ханче-Югово-Лъки. Водачите трябва да преминават с повишено внимание и съобразена скорост по посочените пътни участъци, предупреждават от Областното пътно управление. \r\nНатоварено е движението и на територията на град Пловдив към този час. Задръствания се образуват по булевардите „Христо Ботев“, „Найчо Цанов“, „Цар Борис III Обединител“, „Руски“, „Шести септември“, „Източен“, „България“, „Освобождение“ и „Санкт Петербург“. Интензивен трафик се отчита и по входно-изходните артерии на града. Пътищата в града също са мокри на места, но нормално проходими. \r\nТони МИХАЙЛОВ", "date": "2019.06.25", "title": "Пловдив: До 19 юли се удължава срокът за изграждане на кръгово кръстовище при км 254 по пътя Карлово – Сопот"}
{"url": "http://www.focus-news.net/news/2019/06/25/2673595/pazardzhik-bez-tok-sled-gramotevichnata-burya-ot-izminaloto-denonoshtie-sa-chetiri-naseleni-mesta-v-obshtinata.html", "text": "Без електрозахранване след гръмотевичната буря от изминалото денонощие са четири населени места в община Пазарджик, съобщиха от  електроразпределителното дружество  в областния град. Това са селата Мало Конаре, Черногорово, Пищигово и Крали Марко. Екипи на електроразпределителното дружество работят по отстраняване на аварията. Гръмотевичната буря в Пазарджишко продължи над 6 часа. \r\nАлбена ЖИЛЕКОВА", "date": "2019.06.25", "title": "Пазарджик: Без ток след гръмотевичната буря от изминалото денонощие са четири населени места в общината"}
{"url": "http://www.focus-news.net/news/2019/06/25/2673597/le-monde-frantsiya-frantsiya-razchita-na-vizitata-na-medvedev-za-podobryavane-na-otnosheniyata-s-rusiya.html", "text": "Визитата на руския премиер Дмитрий Медведев в Хавър за среща с колегата му от Париж Едуар Филип стана първото по рода си пътуване на високопоставен представител на Москва във Франция от 2017 г. насам, когато Владимир Путин се появи в Елисейския дворец по повод победата на Еманюел Макрон на президентските избори, отбелязват в редакцията на националния ежедневник  Le Monde . \r\nЗаслужава да се отбележи, че в Париж и Москва се взимат важни решения на ниво президенти. Както и да е, въпреки срещата на двамата премиери (както бе отбелязано в Париж, тя бе посветена на „регионални кризи, по-специално Сирия и Украйна, но бе фокусирана предимно върху икономически въпроси\"), никой не очакваше значителен напредък. Посещението на Медведев обаче имаше символично значение с оглед на плановете на френския държавен глава. \r\nПо-рано този месец Макрон обяви, че иска да „възобнови динамиката“ с Русия и да се върне към „стратегическия диалог“. Освен това през настоящата година Франция е домакин на срещата на върха на Г-7 (САЩ, Германия, Франция, Великобритания, Канада, Италия и Япония), която ще се проведе в края на август. \r\nПрез март 2014 г. Русия бе изключена от тогавашната „голяма осморка“ заради присъединяването на Крим и подкрепата за сепаратистите в източната част на Украйна. Въпросът за нейното завръщане бе повдигнат многократно. „Мисля, че Русия все още трябва да положи усилия\", заяви Макрон в интервю за швейцарска телевизия на 11 юни, като отбеляза, че „докато няма ясен и осезаем напредък в Минския процес, не може да става въпрос за възстановяване на Г-8\". \r\nНо Макрон все още иска да се опита да възстанови диалога с Кремъл. „В рамките на защитавания от мен многостранен ред Европа трябва да възстанови доверието и сигурността с Русия, а не да разчита единствено на НАТО\", предупреди френският президент. Тереза Герова", "date": "2019.06.25", "title": "Le Monde (Франция): Франция разчита на визитата на Медведев за подобряване на отношенията с Русия"}
{"url": "http://www.focus-news.net/news/2019/06/25/2673596/vidin-vlazhni-i-na-mesta-hlazgavi-sa-patnite-nastilki-v-oblastta.html", "text": "Влажни и на места - хлъзгави, са пътните настилки във Видинска област, съобщиха за  Радио „Фокус“ – Видин  от Областното пътно управление. Нормално проходими са пътищата в областта. Трафикът в посока ГКПП „Дунав мост 2“ е интензивен, като пътуват предимно тежкотоварни автомобили. Най-натоварено е движението в участъка между Дунавци и Видин. От граничния пункт „Дунав мост 2“  съобщиха, че работят всички гишета за обработка на документите. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили. Остава затворен за автомобили над 12 тона проходът Петрохан, обиколният маршрут е през Своге. Движението по път ІІІ-112 Тополовец – Монтана е ограничено за тежкотоварни автомобили над 12 т поради строително-монтажни работи. Обходният маршрут е път І-1 (Е-79) Видин – Димово – Ружинци – Белотинци – Смоляновци – Монтана и обратно. Автомобилите до 12 тона трябва да се движат с повишено внимание. \r\nВъв Видин трафикът е засилен на входно изходните артерии, в централната градска част и по бул. „Панония“.  \r\nАнна ЛОЗАНОВА", "date": "2019.06.25", "title": "Видин: Влажни и на места - хлъзгави, са пътните настилки в областта"}
{"url": "http://www.focus-news.net/news/2019/06/25/2673592/koalitsionniyat-savet-shte-obsadi-subsidiite-za-partiite.html", "text": "В Министерски съвет Коалиционният съвет ще обсъди намаляването на субсидиите за партиите. Миналата седмица министър-председателят и лидер на ГЕРБ Бойко Борисов обяви, че свиква коалиционен съвет, на който да обсъдят темата с \"Обединени патриоти\". „Длъжен съм на базата на коалиционното споразумение да се съобразя с партньорите. На този съвет отново ще отстоявам това, което сме казали - за един лев. Аз отговарям за ГЕРБ и нашата позиция е за един лев, съобразена с референдума“, заяви Борисов. \r\nЛидерът на НФСБ Валери Симеонов обяви, че партията му ще подкрепи промените, но и ще настоява да се приемат текстове, които да дават възможност за официално финансиране на партиите. Заместник-председателят на ВМРО Искрен Веселинов коментира, че сегашният размер на партийните субсидии е прекалено голям и трябва да има таван. Лидерът на „Атака“ Волен Сидеров съобщи, че партията му е категорично „за“ премахването на субсидиите. \r\nДо промените се стигна, след като на 6 юни правителството предложи държавната субсидия за партиите да бъде намалена от 11 лв. на 1 лв. за действителен глас. На 12 юни Народното събрание прие промените на първо четене. „За“ гласуваха депутатите на ГЕРБ, „Обединени патриоти“ и „Воля“, а „против“ бяха ДПС и БСП. Намалението на партийната субсидия от 11 лв. на 1 лв. ще важи за периода от 1 юли до 31 декември 2019 г. Ако промените бъдат приети окончателно, икономията в бюджета за втората половина на 2019 г. би възлязла в размер на 14,6 млн. лв.", "date": "2019.06.25", "title": "Коалиционният съвет ще обсъди субсидиите за партиите"}
{"url": "http://www.focus-news.net/news/2019/06/25/2673598/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-26-yuni.html", "text": "„Софийска вода” временно ще прекъсне водоснабдяването в някои части на столицата на 26 юни 2019 г. (сряда), съобщиха от пресцентъра на  дружеството .  \r\nВъв връзка с изграждане на сградно водопроводно отклонение на ул. „Цар Иван Александър“, ж. к. „Света Троица“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\n- ул. „Цар Иван Александър“ от ул. „Дебелец“ до ул. „Галичник“; \r\n- ул. „Галичник“ от ул. „Цар Иван Александър“ до ул. „Цар Симеон“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Иван Александър“, на ъгъла с ул. „Лейди Странфорд“.  \r\nВъв връзка с изграждане на сградно водопроводно отклонение на ул. „Николай Хайтов“, ж. к. „Изток“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n- ул. „Николай Хайтов“ от ул. „Самоков“ до ул. „Фредерик Жолио Кюри“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Николай Хайтов“, на ъгъла с ул. „Атанас Далчев“.  \r\nВъв връзка с изграждане на сградно водопроводно отклонение на ул. „Будапеща“, Център, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: \r\n- ул. „Будапеща“ от ул. „Тимок“ до бул. „Сливница, ул. „Панагюрище“ №1, №2, №3; \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Будапеща“, на ъгъла с ул. „Панагюрище“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.06.25", "title": "„Софийска вода” временно ще прекъсне водоснабдяването в някои части на столицата на 26 юни"}
{"url": "http://www.focus-news.net/news/2019/06/25/2673577/mevlyut-chavushoglu-turtsiya-prodalzhava-s-dostavkata-na-s-400-partnyorite-v-programata-za-f-35-ne-podkrepyat-deystviyata-na-sasht.html", "text": "Турция продължава към финализирането на сделката за доставката на руската зенитно-ракетна система С-400 и обсъжда дата за доставка, независимо от санкциите на САЩ. Това заяви  министърът на външните работи на страната Мевлут Чавушоглу, добавяйки, че САЩ остават изолирани, тъй като партньорите в програмата за НАТО не одобряват техните действия спрямо Анкара, пише електронното издание на атинския ежедневник  Kathimerini .  \r\nПентагонът обяви по-рано този месец, че обучението на турски пилоти за управление на изтребители F-35 е в американска военновъздушна база в Аризона е прекратено, след решението за закупуването от Турция на руските системи С-400. \r\nСъюзниците на НАТО са в затруднения по въпроса от месеци. Вашингтон твърди, че С-400 е несъвместима с отбранителната система на Алианса и може да компрометира изтребителите F-35, самолет, за чието развитие помага Турция. \r\nГоворейки на пресконференция в Анкара, Чавушоглу увери, че партньорските държави в програмата F-35 не подкрепят стъпките, предприети от САЩ за спиране на обучението на турските пилоти. \r\n„Каквито и санкции да бъдат решени, каквото и изявления да правят САЩ, ние закупихме С-400 и сега говорим за това кога системите ще бъдат доставени\", подчерта първият дипломат на Анкара.  \r\nЗакупуването на военна техника от Русия оставя Турция уязвима от отговор на САЩ по силата на закон от 2017 г. за противодействие на американските противници чрез санкции. \r\nТурският президент Реджеп Тайип Ердоган заяви по-рано, че ще обсъди въпроса с държавния глава на САЩ Доналд Тръмп в рамките на срещата на върха на Г-20 в Япония тази седмица. Тереза Герова", "date": "2019.06.25", "title": "Мевлют Чавушоглу: Турция продължава с доставката на С-400, партньорите в програмата за F-35 не подкрепят действията на САЩ"}
{"url": "http://www.focus-news.net/news/2019/06/25/2673601/kyustendil-v-uchastak-ot-patya-selo-pastra-rilski-manastir-dvizhenieto-se-regulira-ot-svetofarna-uredba-zaradi-avariyni-deynosti.html", "text": "В участък от пътя село Пастра – Рилски манастир движението се регулира от светофарна уредба заради аварийни дейности. Това съобщи за  Радио „Фокус” – Кюстендил  дежурният в Областно пътно управление – Кюстендил. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Срокът е до 31 юли. Косене на тревни площи и рязане на храсти се извършват по пътя Кюстендил – село Драгомирово. Водачите на моторни превозни средства трябва да се движат с повишено внимание. Срокът за приключване на дейностите е 27 юни. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2019.06.25", "title": "Кюстендил:  В участък от пътя село Пастра – Рилски манастир движението се регулира от светофарна уредба заради аварийни дейности"}
{"url": "http://www.focus-news.net/news/2019/06/25/2673602/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст . Времето е променливо. По високите части на планините има преминаваща мъгла, на по-ниските е облачно. По билата духа силен вятър. Температурите варират от 8 до 15 градуса. Следобед се очаква да вали и да има гръмотевични бури в планините.  \r\nСъоръженията работят на Пампорово и Боровец - Ситняково.  \r\nНяма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.06.25", "title": "ПСС: Добри са  условията за туризъм в планините"}
{"url": "http://www.focus-news.net/news/2019/06/25/2673605/kardzhali-konferentsiya-na-tema-vdahnoveni-zaedno-za-detstvo-bez-nasilie-po-problemite-za-nasilieto-nad-detsata-shte-se-provede-v-grada.html", "text": "Конференцията на тема \"Вдъхновени - заедно за детство без насилие, която се провежда днес в града изяснява проблемите с насилието над децата. Това съобщи за   Радио \"Фокус\"   Юлия Андонова, координатор на Младежки програми и инициативи във Фондация \"П.У.Л.С.\". Организацията е част от  Обединение \"Детство без  насилие\" е инициатор за провеждането на местните и регионални срещи, под надслов \"Вдъхновени - заедно за детство без насилие\" в градовете Перник, Благоевград, Кърджали и Хасково.   \r\nКакво е характерно за нашето време и нашето общество, известни ли са ни работещи механизми за предотвратяване и реагиране при такова насилие? Тези въпроси ще разискват в Кърджали представители на местни регионални институции, като РДСП, ДСП, ОЗД, ОДнаМВР, РУО, МБАЛ, училища, граждански организации, родители и други структури, ангажирани със закрилата на деца. Основна цел на срещата е да се поставят на дневен ред нуждите в региона и възможностите, от които могат да се възползват всички ангажирани с проблема, чрез създадените инструменти в специална програма. \r\nПрез юли 2016 г. в партньорство на международни агенции бе даден ход на INSPIRE — набор от основани на доказателства практики за превенция и реагиране на насилието над деца, наред със стартирането на Глобалното партньорство за прекратяване на насилието срещу деца. Насилието над деца е световен проблем, засягащ общественото здраве и правата на човека, на който правителствата, дарителите, международните организации, неправителствените организации и местните общности спешно трябва да обърнат внимание. \r\nВ документът \"Насоки относно индикаторите и рамка за резултатите\" е заложен принципът от Конвенцията на ООН за правата на детето (КПД), че всички деца имат правото на свобода от всички форми на насилие, като документът има за цел да помогне на правителствата и неправителствените организации да следят напредъка и промените в хода на прилагането на стратегиите на Програмата за превенция и реагиране на насилието над деца и юноши. \r\nДарина ДЕЕНИЧИНА", "date": "2019.06.25", "title": "Кърджали: Конференция на тема “Вдъхновени - заедно за детство без насилие” по проблемите за насилието над децата ще се проведе в града"}
{"url": "http://www.focus-news.net/news/2019/06/25/2673604/pregled-na-osnovnite-temi-vav-velikotarnovskiya-pechat.html", "text": "„Над 20 г. изоставен строеж чака да бъде обезопасен“ е заглавие от първа страница на областния всекидневник  „Янтра ДНЕС“ .  Повече от 20 г. изоставен строеж във В. Търново стои небезопасен и освен грозната гледна крие сериозна опасност от инциденти. Намира се между улиците „Краков“ и „Арх. Петър Матанов“ … Чия е сградата и кой носи отговорност за ремонта, разберете от всекидневника. „Община Вeлико Търново спечели престижна социална награда“, пише още вестникът. Община Велико Търново получи престижната юбилейна награда „10 годишно партньорство за социална отговорност“ на Националния алианс за социална отговорност. Отличието се връчва за активните социални политики, приноса на местната власт в старата столица за социалното развитие у нас … Кога, как и къде местната администрация получи наградата, научете от страниците на ежедневника. „Съдят управител на фирма за данъчни престъпления“ е новина от криминалната хроника. Страница пета ни разказва за световни звезди, които ще свирят тридневен фюжън фест във Велико Търново. Във вестника ще откриете и материал за информационна кампания за сърдечната недостатъчност, която започва във В. Търново. „Етър“ привлече Александър Дюлгеров“ е новина от спортните страници. „Еньовденски венец от 77 билки събра малки и големи на Самоводскара чаршия“  е заглавие от другия областен ежедневник „Борба“. Десетки жители и гости на старата столица се включиха в отбелязването на Еньовден на Самоводската чаршия, Улицата на занаятите за 16-и пореден път прие гости за празника на лятното слънцестоене и бе огласена от българска народна музика … Подробности за това как премина събитието разберете от първа страница на вестника. „Правят мостовете край Велико Търново“ е друга новина от днес. Ремонт на мостове започна край Велико Търново. Поетапно през това лято ще бъдат реконструирани поне четири съоръжения, а първото дори вече е готово … Къде се намира то, какви още ремонти предстоят и колко ще струват, прочетете във вестника. „Занаятчии от България и Румъния идват на безплатен базар в болярския град“, пише още „Борба“, а статията ни разказва за предстоящо събитие, което цели да стимулира местните производители. „Източиха 230 литра дизел от камион на площада в Паскалевец“ е новина от криминалната хроника. В областния ежедневник ще намерите и статия за звездна репортерка и италианец вдигнаха сватба в Арбанаси.", "date": "2019.06.25", "title": "Преглед на основните теми във великотърновския печат"}
{"url": "http://www.focus-news.net/news/2019/06/25/2673583/gazeta-express-kosovo-dodik-pokani-tachi-na-sreshta-na-varha-na-psiyue-no-ne-kato-prezident-na-kosovo.html", "text": "Сръбският член на Тристранното председателство на Босна и Херцеговина Милорад Додик изпрати покана към президента на Косово Хашим Тачи да присъства на срещата на върха в Баня Лука на Процеса за сътрудничество в Югоизточна Европа (ПСЮИЕ). Той обаче подчерта, че поканата към Тачи не е като към президент на Република Косово, съобщава електронното издание на прищинския ежедневник  Gazeta Express . \r\nДодик поясни, че Тачи може да присъства като представител на Прищина. „Ако иска да дойде в Баня Лука при това условия, нека го направи. След като няма да е проблем за него, защо да е за нас“, отбеляза политикък от Република Сръбска. \r\nОсвен това Додик заяви, че е изразил ясно позицията си за Тачи, добавяйки, че той трябва да разбере, че Косово е част от Сърбия. \r\nСпоред кабинета на Додик участието на Косово в ПСЮИЕ е решено през 2014 г. със съгласието на всички участници, които не признават Косово: Сърбия, Гърция, Румъния, Молдова и Босна и Херцеговина. Тереза Герова", "date": "2019.06.25", "title": "Gazeta Express (Косово): Додик покани Тачи на среща на върха на ПСИЮЕ, но не като президент на Косово"}
{"url": "http://www.focus-news.net/news/2019/06/25/2673600/desislav-chukolov-ataka-tryabva-da-se-udovletvori-mnenieto-na-grazhdanite-za-premahvane-ili-namalyavane-na-subsidiite.html", "text": "Трябва да се удовлетвори мнението на гражданите за премахване или намаляване на субсидиите. Това каза пред журналисти зам.-председателят на ПП „Атака“ Десислав Чуколов преди провеждането на Коалиционен съвет в Министерски съвет, предаде репортер на  Агенция „Фокус“ . Чуколов посочи, че Волен Сидеров е в Москва и затова няма да може да присъства на срещата. „С партньорите от малката коалиция по някоя дума си казваме, но не сме разговаряли за субсидиите. Сега ще говорим за това“, обясни той. „Трябва да се приеме това нещо, не трябва по никакъв начин да се избягва от темата и да се клинчи“, каза още Чуколов. \r\nВъв връзка с предложението на ДПС да има външно финансиране, той заяви, че не може да има спонсорства. „Какво означава външно финансиране? Едно семейство, когато няма пари в него, мъжът се хваща и работи втора работа. Все едно ние да работим втора работа. Това със спонсорствата не става - когато например се гласува закон, сигурно трябва да излизам на трибуната и да чета \"този закон е с любезното съдействие на еди-кой си“. Трябва да се урегулират добре нещата, да се изчисти политическата система от всякакви съмнения. И да се удовлетвори мнението на гражданите да се премахнат или намалят субсидиите\", заяви Чуколов.", "date": "2019.06.25", "title": "Десислав Чуколов, „Атака“: Трябва да се удовлетвори мнението на гражданите за премахване или намаляване на субсидиите"}
{"url": "http://www.focus-news.net/news/2019/06/25/2673606/biser-mihaylov-oblasten-upravitel-prez-izminaloto-denonoshtie-sa-podadeni-samo-nyakolko-signala-za-navodneni-mazeta-vsledstvie-na-valezhite-ot-dazhd.html", "text": "През изминалото денонощие към Регионална дирекция „Пожарна безопасност и защита на населението“ – Благоевград са подадени само няколко сигнала за наводнени мазета, вследствие на валежите от дъжд. Това каза за  Радио „Фокус“ – Пирин  областният управител на област Благоевград Бисер Михайлов. „Можем да обобщим, че обстановката е напълно спокойна след изминалото денонощие и валежите, които бяха на територията на област Благоевград. Регистрирани са незначителни повишения в нивата на основните реки – Струма и Места. Нивата на реките и язовирите се наблюдават, като са осигурени необходимите обеми, така че няма място за притеснения“, каза още Михайлов. „Фокус“  припомня: \r\nНа 24 юни в Област Благоевград бе обявен жълт код за обилни валежи от дъжд и гръмотевични бури. Преваляванията започнаха в обедните часове, като с прекъсвания продължиха и през нощта на 25 юни. \r\nЛивия НИНОВА", "date": "2019.06.25", "title": "Бисер Михайлов, областен управител: През изминалото денонощие са подадени само няколко сигнала за наводнени мазета, вследствие на валежите от дъжд"}
{"url": "http://www.focus-news.net/news/2019/06/25/2673608/burgas-zapochna-zasedanieto-na-obshtinski-savet-v-grada.html", "text": "Започна 58-то заседание на Общински съвет-Бургас, предаде репортер на   Радио „Фокус“-Бургас . По традиция началото на сесията бе дадено с химна на Република България и Европейския съюз.  Дневният ред включва 34 докладни записки, като бяха внесени допълнителни 4 докладни записки. \r\nМария КУРТЕВА", "date": "2019.06.25", "title": "Бургас: Започна заседанието на Общински съвет в града"}
{"url": "http://www.focus-news.net/news/2019/06/25/2673609/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Лошото време на Балканите, участието на Хашим Тачи в срещата на върха на ПСЮИЕ в Баня Лука и напрежението около закупуването на С-400 от Анкара са част от основните теми, върху които акцентират водещите балкански печатни издания. \r\n***  Гръмотевичните бури и проливните дъждове, които удариха Белград, предизвикаха проблеми не само за хората, но и за животните, след като Зоологическата градина в сръбската столица се оказа под вода, съобщава електронното издание на белградския  Blic . \r\nСитуацията в зоопарка обаче беше драматична, поне в сравнение с наводнените улици из целия град, коментират от редакцията.   \r\nОт белградския зоопарк увериха, че всички животни са били затворени с приближаването на бурята, така че са посрещнали стихията в безопасност. Нещо повече – голяма част от тях не са искали да се приберат в клетките и вместо това са предпочели да се освежат под летния дъжд. Във вечерните часове ситуацията се е променила и животните са се прибрали, а в сутрешните часове на деня е започнало и почистването на зоологическата градина след силната буря в града. \r\n***  Нуждаем се от политически диалог и помирение у дома, независимо от политическите интереси на различните партии. По важните въпроси, които са от стратегически интерес за страната, в дългосрочен план трябва да имаме консенсус, ако искаме нашето общество да просперира, младите хора да не емигрират, да има стабилност и развитие. Трябва да намерим начини за сътрудничество между всички политици, защото все още работим за интересите на гражданите. Това подчерта президентът на Република Северна Македония Стево Пендаровски в интервю за албанския портал „Алмакос\", цитирано от електронното издание на скопския вестник  „Независен“ . \r\nНа въпрос дали възнамерява да се срещне с лидера на ВМРО-ДПМНЕ Християн Микоски или да да свика партийните лидери на среща, Пендаровски изрази надежда, че в близо време ще се срещне с председателя на водещата опозиционна партия в страната. \r\nЩо се отнася до отношенията на Македония с Гърция, България и Сърбия, той посочи, че югозападната ни съседка е единствената страна в региона, която няма открити въпроси със съседите и подобрява отношенията си с тях. \r\n„Както във всяка връзка, понякога има нужда от малко повече труд, но с политическа воля и ангажираност отношенията винаги може да бъдат подобрени. След подписването на Преспанското споразумение е очевидно, че  отношенията ни с Гърция се подобриха значително на политическо и институционално равнище, както и между бизнеса, а от миналата година имаме директен полет Скопие-Атина. Имахме добро бизнес сътрудничество в миналото, но винаги има място за повече. С България и Сърбия имаме традиционно добри отношения на ниво бизнес, туризъм, работа и образование на гражданите. Северна Македония има отлично сътрудничество с Косово и Албания, ние сме съседи и е нормално съседите да имат стабилни отношения“, изрази увереност Пендаровски . \r\nЗапитан дали е оптимистично настроен з по отношение на определяне на дата за членство в ЕС през есента, Пендаровски подчерта, че „и от председателя на Европейския съвет Доналд Туск, и от ръководителя на външната политика на ЕС Федерика Могерини получих ясно послание, че Северна Македония е на прав път и трябва да продължим с реформите\". \r\n„Получихме потвърждение и признание, че държавата е направила всичко, което се очаква, и въпросът не е дали, а кога започват преговорите. Аз съм оптимист за есента и очаквам, както е посочено в заключенията на Съвета от юни в Люксембург, че ЕС ще се върне към нашия въпрос най-късно до октомври и че ще получим дата за преговори. В заключенията ясно се посочва, че закъснението се дължи на тясната времева рамка за разглеждане на доклада и за вземане на решение, а не поради неизпълнени от нас критерии. От региона бе отбелязана срещата, идват добри новини, Преспанското споразумение и договорът с България са примери за това, как трудно могат да се затворят проблемите със смели решения“, обясни президентът на югозападната ни съседка. \r\n***  Сръбският член на Тристранното председателство на Босна и Херцеговина Милорад Додик изпрати покана към президента на Косово Хашим Тачи да присъства на срещата на върха в Баня Лука на Процеса за сътрудничество в Югоизточна Европа (ПСЮИЕ). Той обаче подчерта, че поканата към Тачи не е като към президент на Република Косово, съобщава електронното издание на прищинския ежедневник  Gazeta Express . \r\nДодик поясни, че Тачи може да присъства като представител на Прищина. „Ако иска да дойде в Баня Лука при това условия, нека го направи. След като няма да е проблем за него, защо да е за нас“, отбеляза политикък от Република Сръбска. \r\nОсвен това Додик заяви, че е изразил ясно позицията си за Тачи, добавяйки, че той трябва да разбере, че Косово е част от Сърбия. \r\nСпоред кабинета на Додик участието на Косово в ПСЮИЕ е решено през 2014 г. със съгласието на всички участници, които не признават Косово: Сърбия, Гърция, Румъния, Молдова и Босна и Херцеговина. \r\n***  Турция продължава към финализирането на сделката за доставката на руската зенитно-ракетна система С-400 и обсъжда дата за доставка, независимо от санкциите на САЩ. Това заяви  министърът на външните работи на страната Мевлут Чавушоглу, добавяйки, че САЩ остават изолирани, тъй като партньорите в програмата за НАТО не одобряват техните действия спрямо Анкара, пише електронното издание на атинския ежедневник  Kathimerini .  \r\nПентагонът обяви по-рано този месец, че обучението на турски пилоти за управление на изтребители F-35 е в американска военновъздушна база в Аризона е прекратено, след решението за закупуването от Турция на руските системи С-400. \r\nСъюзниците на НАТО са в затруднения по въпроса от месеци. Вашингтон твърди, че С-400 е несъвместима с отбранителната система на Алианса и може да компрометира изтребителите F-35, самолет, за чието развитие помага Турция. \r\nГоворейки на пресконференция в Анкара, Чавушоглу увери, че партньорските държави в програмата F-35 не подкрепят стъпките, предприети от САЩ за спиране на обучението на турските пилоти. \r\n„Каквито и санкции да бъдат решени, каквото и изявления да правят САЩ, ние закупихме С-400 и сега говорим за това кога системите ще бъдат доставени\", подчерта първият дипломат на Анкара.  \r\nЗакупуването на военна техника от Русия оставя Турция уязвима от отговор на САЩ по силата на закон от 2017 г. за противодействие на американските противници чрез санкции. \r\nТурският президент Реджеп Тайип Ердоган заяви по-рано, че ще обсъди въпроса с държавния глава на САЩ Доналд Тръмп в рамките на срещата на върха на Г-20 в Япония тази седмица. \r\n***", "date": "2019.06.25", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/06/25/2673603/yuriy-aslanov-sotsiolog-strogostta-na-zakona-u-nas-ne-se-uprazhnyava-po-ednakav-nachin-spryamo-redovite-grazhdani-i-predstavitelite-na-vlastta.html", "text": "Строгостта на закона у нас не се упражнява по еднакъв начин спрямо редовите граждани и представителите на властта. Това каза за сутрешния блок „Добро утро, България“ на  Радио „Фокус“  социологът Юрий Асланов след развръзката на скандала „Апартаментгейт“. “Масово е убеждението, че ако си откраднал 5 лв., ако си обикновен гражданин законът ще се стовари върху теб с цялата си строгост. В същото време ако откраднеш 5 млрд. нищо няма да ти се случи. Това е причината хората да нямат доверие в резултата от проверките. Аз съм убеден, че никой не вярва за това, че контролните органи са свършили прилежно работата си, а те най-вероятно са търсили формални нарушения на закона, каквито съм сигурен, че в случая няма”, обясни Юрий Асланов. Той каза още, че подадените оставки и вътрешнопартийните скандали изиграха ролята си от гледна тока потушаване на общественото напрежение след скандала с апартаментите на управляващите. Дори премиерът осъзнава, че хората не вярват на институциите, а оставките му послужиха за това да намали щетите при представянето на ГЕРБ на евроизборите, обясни социологът. Той изрази съмнение за връщане на отстранените от постовете си личности, защото според него това би взривило общественото мнение. Проблемът обаче остава и обществото трябва да окаже натиск върху институциите за реорганизация на политиката и законотворчеството, добави Асланов. \r\nВиктория МЕСРОБОВИЧ-КУВЕНДЖИЕВА", "date": "2019.06.25", "title": "Юрий Асланов, социолог: Строгостта на закона у нас не се упражнява по еднакъв начин спрямо редовите граждани и представителите на властта"}
{"url": "http://www.focus-news.net/news/2019/06/25/2673613/sport-chili-dopusna-zaguba-ot-urugvay-s-01.html", "text": "Чили допусна загуба от Уругвай с 0:1 в директен сблъсък за първото място в предварителна Група C на Копа Америка, игран на стадион „Маракана\" в Рио де Жанейро. Победният гол за Уругвай отбеляза Единсон Кавани в 82-ата минута, с който тимът се класира тима за четвъртфиналите.  \r\nУругвай завърши на първо място в Група С с актив от седем точки и продължава във фазата на елиминациите. На второ място с точка по-малко е отборът на Чили, който също си гарантира участие напред в турнира.", "date": "2019.06.25", "title": "Спорт: Чили допусна загуба от Уругвай с 0:1"}
{"url": "http://www.focus-news.net/news/2019/06/25/2673612/vratsa-pri-politseyska-proverka-v-chasten-dom-v-selo-malo-peshtene-e-otkrita-nezakonna-pnevmatichna-pushka-prigodena-za-strelba-s-malokalibreni-patroni.html", "text": "На 24 юни 2019 г., при проверка в частен дом в село Мало Пещене са открита незаконно притежавана пневматична пушка, пригодена за стрелба с малокалибрени патрони, и боеприпаси със същия калибър. Това съобщиха от  ОДМВР-Враца . Образувано е бързо полицейско производство.", "date": "2019.06.25", "title": "Враца: При полицейска проверка в частен дом в село Мало Пещене е открита незаконна пневматична пушка, пригодена за стрелба с малокалибрени патрони"}
{"url": "http://www.focus-news.net/news/2019/06/25/2673611/yuriy-aslanov-sotsiolog-temata-za-partiynite-subsidii-e-paravan-pred-sashtinskiya-dneven-red-na-obshtestvoto.html", "text": "Темата за партийните субсидии е параван пред същинския дневен ред на обществото. Това каза за сутрешния блок „Добро утро, България“ на  Радио „Фокус“  социологът Юрий Асланов. „Последните дни много лъкатушения предизвиква темата, приливи-отливи, движение назад-напред, свързана с партийните субсидии. Сякаш целят да отвлекат общественото внимание от същинския дневен ред на хората за това, че въпреки обещанието, че няма да има повишения на цените на енергоносителите, такива се оказва, че ще има, от сделката с ЧЕЗ и поредния опит за продажбата на най-голямото дружество, което доставя електричество в домовете на хората и други подобни. По идентична схема вървяха и скандали, които всички забравихме във времето, когато КТБ влезе в криза и накрая сметката от фалита на банката я платихме ние с публичен ресурс“, обясни Юрий Асланов. Според него разговорът за партийните субсидии закъсня и няма как да обърне и да спечели общественото мнение. Премахването или свеждането им до основни величини обаче несъмнено ще облагодетелства партии, които са в позиции на власт, добави социологът. Това ще допринесе за спад на избирателната активност и още по-дълбокото отчуждаване на хората от институциите, обясни Асланов.  \r\nВиктория МЕСРОБОВИЧ-КУВЕНДЖИЕВА", "date": "2019.06.25", "title": "Юрий Асланов, социолог: Темата за партийните субсидии е параван пред същинския дневен ред на обществото"}
{"url": "http://www.focus-news.net/news/2019/06/25/2673615/sliven-obshtinskiyat-savet-razglezhda-na-redovno-zasedanie-promeni-v-byudzheta-na-obshtinata.html", "text": "Общинският съвет в Сливен разглежда на редовно заседание промени в бюджета на Общината, предаде репортер на  Радио „Фокус“ – Сливен . \r\n„През отчетния период дейността на Общината беше насочена към осигуряване изпълнението на приоритетите, целите и мерките, заложени в програмата за икономическо развитие, плана за финансово оздравяване и ефективното управление на финансовите ресурси. Налице е едно много добро изпълнение на бюджета за рамките и мащабите на Община Сливен“, коментира председателят на Общинския съвет Димитър Митев. \r\nКирчо Димитров, зам-председател на Общинския съвет, поясни по-важните моменти от изменението – увеличаване на средствата за субсидия за спортни клубове и разходи за финансиране на спортни прояви, ремонт на здравната служба в село Драгоданово, закупуване на външен климатичен агрегат и изпарител за климатична инсталация за общинки пазари, ремонт на водопроводната мрежа на село Въглен, допълнителни разходи за  изграждане на ограда на детска площадка в село Раково и други. \r\nЩе бъде разгледано и изменение на план-сметката по събиране, извозване и обезвреждане на депа и на други съоръжения. \r\n„По тази сметка бяха предвидени 60 хиляди лева за подземни контейнери. За тях обаче се откри възможност да бъдат закупени чрез европейски проект. Затова тези средства ще бъдат разпределени за закупуване на надземни контейнери и други мероприятия по поддържане на чистотата в общината“, обясни мотивите председателят на общинския съвет. \r\nТой съобщи, че ще бъде приета и програма за намаляване риска от бедствия на територията на общината за периода 2019/2030 година. \r\nОбичайните разпоредителни сделки с недвижими имоти, които са общинска собственост, отпускане на финансови средства и помощи, касаещи образованието и културата, са също сред включените точки в дневния ред. Те са общо 27. \r\nЛюдмила ЙОРГОВА", "date": "2019.06.25", "title": "Сливен: Общинският съвет разглежда на редовно заседание промени в бюджета на Общината"}
{"url": "http://www.focus-news.net/news/2019/06/25/2673599/asen-hristov-evrohold-balgariya-nyama-politicheski-interesi-zad-sdelkata-ni-za-chez.html", "text": "Повече от осем месеца се интересуваме от сделката за ЧЕЗ. Преговори водим от февруари. ЧЕЗ поканиха различни компании и една от тях беше „Еврохолд”. Това каза в предаването „Тази сутрин” по  БТВ  Асен Христов, председател на Надзорния съвет на \"Еврохолд България“ АД. „Нашето предложение се оказа по-добро от това на индийската компания, която за втори път даде оферта на разсрочено плащане, което не показва добра финансова стабилност. Затова ЧЕЗ предпочетоха нас”, обясни той. „Еврохолд България” АД ще плати 335 милиона евро за акциите на ЧЕЗ. Парите са от два източника – 30% собствени средства от увеличението на капитала на „Еврохолд”, а останалите над 300 милиона евро са банков кредит“, поясни Христов. „Сделката е по силите на дружеството и парите ще бъдат платени веднага”, допълни той и уточни, че КФН ще провери финансовото състояние на „Еврохолд” с оглед на бъдещи придобивания. Асен Христов категорично отрече зад сделката да стоят политически интереси. Той призова политиците и жълтите медии да се въздържат от пазарни манипулации. „Нека да не търсим политически мотиви в една бизнес сделка. Жълти медии и някои политици се опитват да я използват за политически интереси и КФН може да се самосезира”, заяви Христов. Той коментира думите на лидера на БСП Корнелия Нинова, че „ЧЕЗ е продадена на втората Гинка” с думите: „Казвам се Асен. Не се приемаме като втората Гинка. Това беше просто една метафора”.", "date": "2019.06.25", "title": "Асен Христов, \"Еврохолд България“: Няма политически интереси зад сделката ни за ЧЕЗ"}
{"url": "http://www.focus-news.net/news/2019/06/25/2673616/kyustendil-literaturniyat-festival-poeziya-i-muzika-kray-struma-shte-se-provede-v-selo-shishkovtsi.html", "text": "Литературният фестивал „Поезия и музика край Струма” ще се проведе в село Шишковци. Това съобщи за  Радио „Фокус” – Кюстендил  Виолета Атанасова, председател на читалище „Асклепион” – Кюстендил. Събитието ще започне от 19.00 часа в къща-музей „Владимир Димитров – Майстора”. То е част от студентския пленер „В духа на Майстора”. Творческата вечер ще бъде открита с представяне на книгата на емблематичната поетеса Маргарита Петкова „Така каза Виктор“. Освен това, със  студентите, участващи в пленера, и с всички други гости на събитието, ще се срещнат заедно със своите книги и други изключително интересни автори – Ива Спиридонова и Симеон Аспарухов , Ана Цонкова, носител на наградата „Южна пролет 2019“, Тео Буковски, Виолета Христова-Гъркова, Калоян Христов. Музикалната арт атмосфера ще бъде поверена на дует „Ксана”.  „Домакини и гости ще имат възможност да общуват на мястото, където Майстора е прекарал почти три десетилетия от живота си – най-ползотворните в творческата му биография. Неформалните срещи ще продължат в къщата „Старата череша“ в село Раждавица. \r\nВенцеслав ИЛЧЕВ", "date": "2019.06.25", "title": "Кюстендил: Литературният фестивал „Поезия и музика край Струма” ще се проведе в село Шишковци"}
{"url": "http://www.focus-news.net/news/2019/06/25/2673614/sliven-vsledstvie-na-prelivaneto-na-mikroyazovir-nikolaevo-e-bil-navodnen-uchastak-ot-patya-za-kermen.html", "text": "Вследствие на преливащия микроязовир Николаево и запушен отводнителен канал е бил наводнен участък от пътя между Сливен и Кермен. Това съобщиха от  ГД „Пожарна безопасност и защита на населението“ . Сигналът е подаден на 24 юни в 17.02 часа. Вследствие на обилните валежи от дъжд паднали през последното денонощие се е повишило нивото на водата в отводнителен канал преминаващ източно от Кермен. Микроязовирът в село Николаево е започнал да прелива, като водата от него се е вливала в същия канал. По течението на канала са били запушени два моста и едно хидротехническо съоръжение (бент), вследствие на което водата е заляла пътя. 1 екип на ПБЗН – Сливен е освободил натрупалите се клони на единия мост. С помощта на два багера осигурени от Напоителни Системи – Сливен са освободени и останалите съоръжения по течението на канала, с което е осигурено нормалното оттичане на водата, която се е прибрала в коритото на канала. \r\nСлед оттичането на водата, е осигурена нормалната пропускливост на общинския път между Сливен и Кермен.", "date": "2019.06.25", "title": "Сливен: Вследствие на преливането на микроязовир Николаево е бил наводнен участък от пътя за Кермен"}
{"url": "http://www.focus-news.net/news/2019/06/25/2673617/prezidentat-rumen-radev-v-balgariya-nay-mnogo-lipsva-neprimirimostta-kam-niskoto-kachestvo.html", "text": "Това, което най-много ни липсва в България, е непримиримостта към ниското качество. Имаме нужда от друго качество в политическия процес, от други критерии за оценка на работата на политици, на управление, друго качество на избирателния процес, друго качество на инфраструктура, образование, здравеопазване. Това заяви президентът Румен Радев на среща с представители на българската общност в Женева, съобщиха от  прессекретариата на държавния глава .   \r\nВ България трябва да преминем от количествени към качествени измерители на нашия живот, посочи президентът и даде пример с изграждането на инфраструктура в България, където е най-видимо как вложените пари не отговарят на крайния резултат. „Това означава няколко неща – лошо качество на провеждане на обществените поръчки, неспособност и липса на административен капацитет или корупция, или всичко това заедно. Тези неща трябва да дразнят все повече и трябва да бъдем непримирим“, заяви Румен Радев.    \r\nПо думите му, българите зад граница могат да помогнат за процесите в България, като, връщайки се в родината, привнесат у нас професионалните и обществените отношения, както и успешните модели от опита си в чужбина. Това ще даде тласък за нашите бъдещи успехи, заяви Румен Радев.    \r\nДържавният глава подчерта, че българите в Швейцария са изключително добре интегрирани, с доказани успехи в областите, в които осъществяват дейността си – банковото дело, науката и образованието, информационните технологии, медицината, културата и изкуството. „Гордея се с вас и с начина по който представлявате България ,защото доброто име на България и готовността за инвестиране в страната ни се дължи до голяма степен на вас“, обърна се той към българите.    \r\nПрезидентът заяви още, че ангажиментите на държавата към българските граждани в чужбина не изисква единствено средства, а и точни нормативни решения и ясна визия. „Имаме Национална стратегия за българските граждани и историческите български общности по света, която не е лош документ, но се нуждае от сериозна актуализация“, посочи Румен Радев. Той заяви, че президентската институция предвижда да организира форум с участие на българи зад граница и съответните компетентни институции, на който да се обсъдят въпросите за сънародниците ни в чужбина.  \r\nПрезидентът Румен Радев е в Женева във връзка с 41-aта сесия на Съвета на ООН по правата на човека. Днес той ще посети Европейската организация за ядрени изследвания – ЦЕРН, където ще разговаря с българи, които работят в организацията.", "date": "2019.06.25", "title": "Президентът Румен Радев: В България най-много липсва непримиримостта към ниското качество"}
{"url": "http://www.focus-news.net/news/2019/06/25/2673610/kyustendil-v-dupnitsa-shte-badat-otbelyazani-110-godini-ot-rozhdenieto-na-pisatelya-dimitar-dimov.html", "text": "В Дупница ще бъдат отбелязани 110 години от рождението на писателя Димитър Димов. Това съобщи за  Радио „Фокус” – Кюстендил  Валентина Алексиева, главен библиотекар към читалище „Зора” – Дупница. Честването ще започне от 10.00 часа пред паметната плоча на писателя, където ще бъдат поднесени цветя. От 11.00 ч. на фонтаните на площад „Свобода” ще се проведе литературно четене. То ще бъде под надслов „Изследователят на една епоха. Димитър Димов – интелектуална виртуозност и прозрение“. Културни дейци и почитатели на писателя ще се включат  в литературни четения на любими откъси от негови произведения. Събитието се организира от Община Дупница, читалище „Зора” и Общински исторически музей – Дупница. \r\nВенцеслав ИЛЧЕВ", "date": "2019.06.25", "title": "Кюстендил: В Дупница ще бъдат отбелязани 110 години от рождението на писателя Димитър Димов"}
{"url": "http://www.focus-news.net/news/2019/06/25/2673619/varna-dvizhenieto-po-magistrala-hemus-v-uchastaka-povelyanovo-slanchevo-se-osashtestvyava-dvuposochno-v-lyavoto-platno-v-posoka-varna.html", "text": "Движението по магистрала „Хемус“ в участъка „Повеляново“ – Слънчево се осъществява двупосочно в лявото платно в посока Варна, предаде репортер на  Радио „Фокус“ – Варна . В отсечката от км 406+850 до км 416+200 се извършват ремонтни дейности. Затворено за движение е дясното платно. Движението се прехвърля от дясно в ляво платно при 406-тия километър и преминава обратно в дясно платно при км 416. Ограничени са качването и слизането от магистралата при пътните възли „Повеляново“ и „Слънчево“. Движението е пренасочено по пътя Русе – Варна. По пътя „Панорама“ – Куманово, при 11-тия километър, преминаването се осъществява с повишено внимание поради неравности на асфалтовата настилка, като скоростта е ограничена до 30 км/ч. \r\nДиана СТОЕВА", "date": "2019.06.25", "title": "Варна: Движението по магистрала „Хемус“ в участъка „Повеляново“ – Слънчево се осъществява двупосочно в лявото платно в посока Варна"}
{"url": "http://www.focus-news.net/news/2019/06/25/2673622/pregled-na-osnovnite-temi-vav-varnenskiya-pechat.html", "text": "„Редки риби изпревариха сафрида край Варна“, гласи водещото заглавие в днешния брой на  вестник „Черно море“ . „Както вече Медийна група „Черно море“ първа съобщи – редките морски врани изпревариха хитовите попчета и сафрид край Варна. На морската гара щастливци се похвалиха с елитния улов, а в последните дни излиза и още по-екзотичната морска лястовица. Матрапази довериха, че екземпляр малко под 4 кг бил спазарен за 100 левчета килото, превръщайки се в най-скъпата риба в страната. (И да не е вярно, добре е измислено). „Проверяват за туберкулоза детска ясла“, става ясно от водещото заглавие на втора страница. Детска ясла във Варна ще бъде щателно проверена за туберкулоза. Това научи Медийна група „Черно море“ от доц. д-р Христо Ганчев, управител на Специализираната болница за активно лечение по пневмофтизиатрични заболявания. „По нова наредба ще се ползват социалните жилища“, се посочва в друга публикация. Съветниците от ПК „Социални дейности и жилищна политика“ възложиха на кмета да организира процедурата за избор на доставчик на социалната услуга, която ще обхване 495 души. Те гласуваха също потребителите на патронажната грижа да бъдат освободени от заплащането на такси за срока на изпълнението на проекта.", "date": "2019.06.25", "title": "Преглед на основните теми във варненския печат"}
{"url": "http://www.focus-news.net/news/2019/06/25/2673621/d-r-milena-katosheva-dimitar-dimov-se-prevrashta-v-lyubimets-na-balgarite-zaradi-obshtochoveshkite-temi-po-koito-pishe.html", "text": "Димитър Димов се превръща в любимец на българите заради общочовешките теми, по които пише. Това каза главният уредник в къщата музей „Димитър Димов“ д-р Милена Катошева в интервю за  Агенция „Фокус“  по повод 110 години от рождението на писателя Димитър Димов. „Той се ражда в Ловеч на 25 юни, но не живее там, а прекарва детството си в Дупница. След това – на около 10-годишна възраст, се премества със семейството си в София. Тук той става студент по ветеринарна медицина. Специализацията му в Испания е един от основните моменти от неговия живот, който никога не пропускаме, когато говорим за него“, заяви д-р Катошева и посочи, че тя се отразява силно върху него като личност и творчеството му. „Важни са и романите, които създава, както и научните трудове, за които се пише по-малко и по-малко се знае. Другият ключов момент от живота му според мен са събитията, които се случват около романа „Тютюн“, заяви тя. \r\nД-р Катошева обясни, че това, което превръща Димитър Димов в любимец на българите, са темите, по които пише - общочовешки теми и ценности, които винаги съществуват независимо от времето. \r\nТя припомни, че къщата музей „Димитър Димов“ започна нова инициатива за онлайн беседи с български училища в чужбина. „Идеята е това нещо да се превърне в традиция и много училища да проявят интерес. Първата беседа, която проведохме, беше с българското училище в Париж. Идеята е моя, но дойде в разговор с директорката Румяна Шибилева. И така осъществихме скайп връзка, чрез която учениците от Париж имаха възможност да разгледат музея дори и от стотици километра. Надявам се да има интерес и и други училища да се включат“, коментира д-р Катошева. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.06.25", "title": "Д-р Милена Катошева: Димитър Димов се превръща в любимец на българите заради общочовешките теми, по които пише"}
{"url": "http://www.focus-news.net/news/2019/06/25/2673623/pleven-dvizhenieto-po-pat-ii-13-byala-slatina-dolni-dabnik-mezhdu-knezha-i-iskar-ot-km-76000-do-km-106-000-se-osashtestvyava-s-povisheno-vnimanie-poradi-mashinno-kosene-na-treva.html", "text": "Движението по път II-13 Бяла Слатина – Долни Дъбник между Кнежа и Искър от км 76+000 до км 106 +000 се осъществява с повишено внимание поради машинно косене на трева. Това съобщиха  Радио „Фокус“  от Областно пътно управление – Плевен. Срокът е до 26 юни. Пътните настилки в областта са мокри, очакват се интензивни валежи в следобедните часове. Максималните температури ще бъдат между 26° и 29°. Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срокът на ремонта е 24 юни. Движението по път III-3002 Българене – Божурлук между Стежерово и Божурлук от км 0+000 до км 20+000 е регулирано поетапно в едното платно поради ремонтни дейности с частично асфалтиране. Срокът е до 01 юли. Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срокът е  до 19 юли. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли.  \r\nВиолета КРЪСТЕВА", "date": "2019.06.25", "title": "Плевен: Движението по път II-13 Бяла Слатина – Долни Дъбник между Кнежа и Искър от км 76+000 до км 106 +000 се осъществява с повишено внимание поради машинно косене на трева"}
{"url": "http://www.focus-news.net/news/2019/06/25/2673620/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Както Ви разказахме в някои от предходните издания на предаването „Добре дошли в Свищов“ на   Радио „Фокус“ – Велико Търново  в крайдунавския град текат ремонти на повече от 45 улици. Освен преасфалтиране на отсечките, се извършва и подмяна на водопроводите по тях. Проектът е на Община Свищов и е най-мащабният, реализиран в региона в последното десетилетие. Дали дейностите текат в срок, какво е направено и какво предстои ще попитаме кметът на Свищов Генчо Генчев. И още само след броени дни започват традиционните летни занимания в библиотеката при Първо българско народно читалище „Еленка и Кирил Д. Аврамови“ в Свищов. Какво предстои през тази година, колко деца се очакват и какви са условията за участие, ще чуете по-късно днес. Водещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.06.25", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/06/25/2673618/der-standard-avstriya-amerikanski-miliarderi-prizovavat-za-po-visoki-danatsi-za-svrahbogatite.html", "text": "Около 20 милиардери отправиха послание към кандидатите в президентската надпревара в САЩ да подкрепят налагането на по-високи данъци за свръхбогатите американци, отбелязва австрийският национален ежедневник  Der Standard . \r\n„Америка има морална, етична и икономическа отговорност да облага повече нашите богатства\", обясниха инициаторите на предложението, сред които е и американският милиардер Джордж Сорос, съоснователят на социалната мрежа „Фейсбук“ Крис Хюз, наследниците на „Уолт Дисни“ и собствениците на хотелската верига „Хаят“. Приходите от данъци върху богатството може да се използват за борба с изменението на климата или за укрепване на икономиката, както и за насърчаване на равните възможности и за укрепване на демократичните свободи. Въвеждането на такъв данък „е в интерес на нашата страна\", категорични са авторите на предложението. Тереза Герова", "date": "2019.06.25", "title": "Der Standard (Австрия): Американски милиардери призовават за по-високи данъци за свръхбогатите"}
{"url": "http://www.focus-news.net/news/2019/06/25/2673624/varna-voennomorskiyat-muzey-otkriva-izlozhba-s-karikaturi-po-povod-denya-na-moryaka.html", "text": "Военноморският музей във открива изложба с карикатури по повод Деня на моряка. Това съобщи за  Радио „Фокус“ – Варна  Тодорка Стоянова, старши експерт в музея. Заглавието на изложбата е „Морски карикатури“ и в нея са подбрани 28 карикатури на 25 автори от общо 18 държави от цял свят, включително Европа и Азия. Карикатурите са предоставени от Музея Дом на хумора и сатирата в Габрово.  \r\n„Всички те са изкушени от темата море, като темата е пресъздадена през един хумористичен поглед, като понякога имаме смях през сълзи, понякога дори стигаме до сарказъм. Проблемите, които засягат са много. Проблеми, които засягат не само България, не само Европа, но и цял свят. Един от тези проблеми е опазването на морето, на морската вода, въобще екологичния проблем. Той присъства в много от творбите, както на карикатуристи на Европа, така и на карикатуристи от Индонезия. Освен това има интересни карикатури свързани с морето, почивките, като имаме по-различен начин представено виждането за топло, море и почивка“, разказа Тодорка Стоянова. \r\nПо думите й в изложбата присъстват автори от Русия, Сърбия, Украйна, Латвия, Турция, Чехия, Индонезия, България и др. Изложбата „Морски карикатури“ е първото гостуване във Военноморския музей на Музея Дом на хумора и сатирата – Габрово, и може да бъде разгледана до 2 август 2019 г. Откриването на изложбата ще се състои от 11.00 часа. По думите на Тодорка Стоянова, тогава в музея ще бъде открита нова изложба с друга тематика, която да разпали любопитството на варненци. \r\nБояна АТАНАСОВА", "date": "2019.06.25", "title": "Варна: Военноморският музей открива изложба с карикатури по повод Деня на моряка"}
{"url": "http://www.focus-news.net/news/2019/06/25/2673627/kyustendil-22-uchenitsi-sa-zayavili-da-se-yavyat-na-izpit-za-proverka-na-sposobnostite-po-sport-v-oblastta.html", "text": "22 ученици са заявили да се явят на изпит за проверка на способностите по спорт в областта. Това съобщиха за  Радио „Фокус” – Кюстендил  от Регионално управление на образованието – Кюстендил. Изпитът се провежда днес, съгласно утвърдения график от съответното учебно заведение. Изпитът за проверка на способностите е практически. Той се състои от два модула с обща продължителност до 3 астрономически часа. Първият модул  e с продължителност до 2 астрономически часа. Вторият модул e с продължителност до 1 астрономически час. Между отделните модули и тестове е необходимо да се предвиди време за функционално възстановяване на ученика след физическо натоварване. Тестовете за проверка на технико-тактическите умения включват теми по спортна гимнастика – земя, баскетбол, волейбол, футбол и хандбал. Тестове за проверка на двигателните способности включват бягане на къси разстояния – 50 м, бягане на средни разстояния – 300 м за момичета и 600 м за момчета. Скок на дължина от място с два крака, изправяне от тилен лег до седеж за момичета. Хвърляне на плътна топка 3 кг с две ръце над глава за момчета. \r\nВенцеслав ИЛЧЕВ", "date": "2019.06.25", "title": "Кюстендил: 22 ученици са заявили да се явят на изпит за проверка на способностите по спорт в областта"}
{"url": "http://www.focus-news.net/news/2019/06/25/2673629/vidin-20-kanabisovi-rasteniya-sa-izzeli-politseyski-sluzhiteli-ot-chasten-imot-v-grad-bregovo.html", "text": "20 канабисови растения са иззели вчера полицейски служители от частен имот в град Брегово. Това съобщиха от  ОДМВР – Видин . По случая е задържан 32-годишен мъж от Видин. При извършено претърсване, в условията на неотложност, разследващите открили 11 растения, посадени в двора. Листната маса реагирала на канабис при полевия наркотест. Други 9 полусухи стръка от същата култура били открити в плевнята. С полицейска мярка за срок до 24 часа е задържан внукът на собственичката на имота. Разследването продължава, в Районно управление на МВР – Видин е образувано досъдебно производство по чл.354в, ал.1 от Наказателния кодекс.", "date": "2019.06.25", "title": "Видин: 20 канабисови растения са иззели полицейски служители от частен имот в град Брегово"}
{"url": "http://www.focus-news.net/news/2019/06/25/2673628/arben-mimenov-kmet-na-satovcha-valezhite-nanesoha-seriozni-shteti-v-obshtinata-polovinata-pat-v-bogolin-go-nyama.html", "text": "Валежите от дъжд на 25 юни нанесоха сериозни щети в няколко населени места на територията на Община Сатовча. Това съобщи за  Радио „Фокус“ – Пирин  общинският кмет Арбен Мименов. По думите му, още вчера са били предприети спешни мерки с оглед възникналите проблеми и към момента може да се каже, че обстановката се е нормализирала. „По пътищата имаше закъсали автомобили, пратихме багери, които да разчистват земните маси и така общо взето нещата се пооправиха, но има участъци, които са силно засегнати. Проядено е пътното платно в село Боголин. Почти на половината е източено, няма го. Доста е опасно“, каза още Мименов. „Също по-нагоре в участъка Боголин – Вълкосел имаме на пътното платно ями, около 1 метър с дължина около 20 метра. Чакаме експерти от Агенция „Пътна инфраструктура“, тъй като това е техен участък. Снощи имаше инженери, които направиха първичен оглед, днес се очаква вторичен от представители на изпълнителна агенция „Пътища“. Те ще направят протоколи и ще наложат на пътноподдържащата фирма спешни мерки за отстраняване на щетите в засегнатите участъци“, допълни кметът на Община Сатовча. Арбен Мименов заяви, че снощи е обмислял да обяви бедствено положение, но заради бързата реакция от страна на всички компетентни органи не се е стигнало до това действие. „Има доста наводнени къщи, детската градина в Боголин днес не работи, защото е наводнена. В другите пътни участъци по населени места нещата се нормализираха. Имаше и градушка, която засегна реколтата от тютюн и друг вид растителност в района Вълкосел – Боголин – Фъргово“, отбеляза Мименов. \r\nЛивия НИНОВА", "date": "2019.06.25", "title": "Арбен Мименов, кмет на Сатовча: Валежите нанесоха сериозни щети в общината, половината път в Боголин го няма"}
{"url": "http://www.focus-news.net/news/2019/06/25/2673607/valeri-simeonov-nfsb-resheniyata-na-partiite-za-namalyavaneto-na-subsidiite-sa-vzeti-pribarzano-nuzhen-e-po-obshiren-dialog.html", "text": "Решенията на партиите относно намаляването на субсидиите са взети прибързано, нужен е по-обширен диалог. Това каза пред журналисти лидерът на НФСБ Валери Симеонов преди провеждането на Коалиционен съвет в Министерски съвет, предаде репортер на  Агенция „Фокус“ . „Очаквам и се надявам на разумно решение и, дай Боже, колективно. Естествено, възможно е да не постигнем общо решение, но ще се опитаме да го направим“, заяви Симеонов. Той посочи, че решенията на всяка една от партиите по отношение на субсидиите са били взети прибързано. „Мисля, че е нужен малко по-обширен и мащабен диалог и консултации“, заяви Симеонов. Той отказа да коментира референдума, на който гражданите подкрепиха намаляването на субсидиите. „Защото в такъв референдум можеше да има и други въпроси, които биха унищожили държавата и много хора биха ги подкрепили. Като например „подкрепяте ли ДДС да бъде 1 лв.“, коментира Симеонов. На въпрос дали различията по тази тема биха повлияли на управленската коалиция по някакъв начин, той посочи, че е възможно.", "date": "2019.06.25", "title": "Валери Симеонов, НФСБ: Решенията на партиите за намаляването на субсидиите са взети прибързано, нужен е по-обширен диалог"}
{"url": "http://www.focus-news.net/news/2019/06/25/2673626/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Надпреварата за лидерския пост в Консервативната партия във Великобритания, мерките на градската управа в Берлин за справяне с проституцията, предложение на американски милиардери за увеличаване на данъците за свръхбогатите и посещението на руския премиер Дмитрий Медведев във Франция са част от основните теми, върху които акцентират водещите европейски издания. . \r\n***  Около 20 милиардери отправиха послание към кандидатите в президентската надпревара в САЩ да подкрепят налагането на по-високи данъци за свръхбогатите американци, отбелязва австрийският национален ежедневник  Der Standard . \r\n„Америка има морална, етична и икономическа отговорност да облага повече нашите богатства\", обясниха инициаторите на предложението, сред които е и американският милиардер Джордж Сорос, съоснователят на социалната мрежа „Фейсбук“ Крис Хюз, наследниците на „Уолт Дисни“ и собствениците на хотелската верига „Хаят“. Приходите от данъци върху богатството може да се използват за борба с изменението на климата или за укрепване на икономиката, както и за насърчаване на равните възможности и за укрепване на демократичните свободи. Въвеждането на такъв данък „е в интерес на нашата страна\", категорични са авторите на предложението. \r\n***  Визитата на руския премиер Дмитрий Медведев в Хавър за среща с колегата му от Париж Едуар Филип стана първото по рода си пътуване на високопоставен представител на Москва във Франция от 2017 г. насам, когато Владимир Путин се появи в Елисейския дворец по повод победата на Еманюел Макрон на президентските избори, отбелязват в редакцията на националния ежедневник  Le Monde . \r\nЗаслужава да се отбележи, че в Париж и Москва се взимат важни решения на ниво президенти. Както и да е, въпреки срещата на двамата премиери (както бе отбелязано в Париж, тя бе посветена на „регионални кризи, по-специално Сирия и Украйна, но бе фокусирана предимно върху икономически въпроси\"), никой не очакваше значителен напредък. Посещението на Медведев обаче имаше символично значение с оглед на плановете на френския държавен глава. \r\nПо-рано този месец Макрон обяви, че иска да „възобнови динамиката“ с Русия и да се върне към „стратегическия диалог“. Освен това през настоящата година Франция е домакин на срещата на върха на Г-7 (САЩ, Германия, Франция, Великобритания, Канада, Италия и Япония), която ще се проведе в края на август. \r\nПрез март 2014 г. Русия бе изключена от тогавашната „голяма осморка“ заради присъединяването на Крим и подкрепата за сепаратистите в източната част на Украйна. Въпросът за нейното завръщане бе повдигнат многократно. „Мисля, че Русия все още трябва да положи усилия\", заяви Макрон в интервю за швейцарска телевизия на 11 юни, като отбеляза, че „докато няма ясен и осезаем напредък в Минския процес, не може да става въпрос за възстановяване на Г-8\". \r\nНо Макрон все още иска да се опита да възстанови диалога с Кремъл. „В рамките на защитавания от мен многостранен ред Европа трябва да възстанови доверието и сигурността с Русия, а не да разчита единствено на НАТО\", предупреди френският президент. \r\n***  Използвани презервативи, спринцовки и сексуални контакти на показ – множество жители на Берлин отдавна се оплакват от условията около най-популярната търговска улица в града – „Курфюрмщрасе“ (или „Ку‘дам“). Сега Сенатът изложи ново предложение за това как властите да се справят с проблемите на улицата – да се обособят специални зони за секс, съобщава столичният ежедневник  Der Berliner Morgenpost .  \r\nЗа да се справи с безизходицата, властите във федералната германска столица взимат примери от други градове за справяне с ескалиращата улична проституция. Сега ще бъде приложен моделът на Кьолн. Преди около две десетилетия там са обособили специална зона в покрайнините на града с т.нар. секс-боксове. Зоната е охраняема, скрита от погледите на на хората и добре оборудвана с автомати за презервативи, вендинг машини, санитарни помещения и дори леки закуски. Освен това зоната предлага защита за представителките на най-древната професия, тъй като им осигурява бърз достъп до помещения, които се заключват, и които са снабдени с паник бутон.  \r\nМоделът ще бъде приложен на „Ку‘дам“, макар и по различен начин – улицата все пак разполага с ограничено пространство. Ето защо пилотният проект предвижда създаването на секс-боксове, разположени близо до една от линията на метрото. \r\nТе трябва да осигурят безопасна работа на проститутките и в същото време да гарантиран, че действията им вече не са видими за местните жители. За разлика от Кьолн, боксовете в Берлин няма да бъдат достъпни с кола – ще бъдат подходящи само за пешеходци или велосипедисти. Най-голямата разлика в Кьолн обаче е друга. В Берлин няма ограничена зона, т.е. няма да бъде предвидено създаването на изричен забранен периметър за проститутките. \r\n*** Борис Джонсън и Джереми Хънт днес предупредиха, че дузина депутати от Торите са готови да се противопоставят на новия министър-председател, за да спрат Брекзит без сделка, пише лондонския  Evening Standartd . \r\nМинистърът в министерството на  отбраната Тобиас Елууд подчерта, че \"голям\" брой консервативни депутати, включително министри, са решени да предотвратят напускане на съюза без споразумение. \r\nНеоспоримите опоненти на Брекзит без сделка се страхуват, че ще нанесат големи икономически щети, които заплашват да разбият Обединеното кралство и ще навредят на репутацията му на световната сцена. \r\nЕлууд каза пред вестника: „Правителство, което активно се стреми към Брекзит без сделка, няма да има подкрепата на значителен брой депутати, включително министри. Има поне дузина хора, които искат да напуснат ЕС - но с работеща сделка. \" \r\nМалък брой депутати от Тори също биха могли да откажат да подкрепят новия министър-председател с гласуване за доверие, ако той е решен да настоява за напускане без сделка, което дори може да се случи в рамките на дни след встъпването му в длъжност. \r\nВодещият кандидат за лидер на торите Джонсън твърди, че Обединеното кралство трябва да напусне на 31 октомври, със или без сделка, като настоява, че това е \"изключително възможно\". \r\nПо време на среща с членове на партията в събота Хънт каза, че ще „напусне„ 100% “без сделка, ако споразумението е извън обсега на 31 октомври, но не се обвърза с конкретен ден \r\nИ двамата са изправени пред препятствието, че депутатите вече са гласували, за да се противопоставят на напускане без сделка, а председателят Джон Беркоу е дал ясно да се разбере, че парламентът няма да бъде заобикалян.   \r\nДнес Хънт изключи възможността да поиска избори, ако стане  премиер, а парламентът блокира Брекзит без  сделка и призова Джонсън да направи същото. \r\n\"Общите избори ще бъдат катастрофални, защото бихме поставили в Даунинг стрийт някой, който няма да достави Брекзит\" каза той пред програмата \"Днес\", предполагайки, че лейбъристите ще спечелят. \r\n***", "date": "2019.06.25", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/06/25/2673630/gabriel-valkov-bsp-leten-lager-2019-shte-bade-pod-mototo-borim-se-sreshtu-vsyaka-sotsialna-nespravedlivost.html", "text": "Габриел Вълков, член на Националния съвет на Младежкото обединение в БСП, взе участие в заседанието на ръководството на Младите европейски социалисти в Париж. Това съобщиха от пресцентъра на  БСП .  Заседанието бе свързано с организацията на Летен лагер 2019 , който тази година ще се проведе в курорт Албена, България. \r\nКато член на ръководството на младите европейски социалисти , той заяви че  мотото на Летен лагер 2019 ще бъде: “Ние се борим за всяко социално право”! \r\n“Това лято в Албена ще бъдем домакини на над 1000 младежи от над 30 различни държави в Европа. Заедно ще защитим равенството на всеки един млад човек в България, Европа и света. Вероятно не всички сме равни, но на всеки един от нас трябва да бъде даден равен шанс и възможност за развитие в живота. Няма значение дали си беден или богат, млад или стар, жена или мъж, всеки от нас трябва да има равен достъп до образование, здравеопазване и социални грижи, осигурени от държавата, в която живее. Нека всички заедно, като млади хора се обединим, за да застанем рамо до рамо в каузата за една по-справедлива, по-солидарна и с по-добро качество на живот Европа“,  бе категоричен Вълков пред колегите си от младежката организация на ПЕС, YES.", "date": "2019.06.25", "title": "Габриел Вълков, БСП: Летен Лагер 2019 ще бъде под мотото: „Борим се срещу всяка социална несправедливост“"}
{"url": "http://www.focus-news.net/news/2019/06/25/2673625/nimh-ochakvat-se-sashtestveni-povisheniya-vav-vodosborite-na-rekite-rilska-i-blagoevgradska-bistritsa.html", "text": "Днес и през следващите дни, в резултат на валежи са вероятни краткотрайни повишения на речните нива в Западнобеломорският басейн, сочи справка на сайта на  Националния институт по метеорология и и хидрология . По-съществени повишения ще има в следобедните часове днес във водосборите на реките Рилска и Благоевградска Бистрица – пирински притоци на река Струма, а във вечерните – в горните части от водосбора на река Места. От 26 юни нивата на наблюдаваните реки ще се понижават. Водните количества ще бъдат под праговете за внимание.", "date": "2019.06.25", "title": "НИМХ: Очакват се съществени повишения във водосборите на реките Рилска и Благоевградска Бистрица"}
{"url": "http://www.focus-news.net/news/2019/06/25/2673636/burgas-opredeleni-sa-mesta-za-spirane-i-vremevi-limit-za-prestoy-na-turisticheski-avtobusi-v-grada-prez-lyatoto.html", "text": "Със заповед на кмета Димитър Николов отново са определени места за спиране и времеви лимит за престой на туристически автобуси в Бургас през лятото. Това съобщиха от пресцентъра на Община Бургас. Това е наложително, тъй като в предишни години те затрудняваха движението на градския транспорт и рушаха инфраструктурата. През настоящото Лято 2019 автобусите, влизащи в гр. Бургас с цел шопинг турове, посещение на музеи, галерии и други туристически пътувания, могат да престояват не повече от 10 мин. при пристигане – за слизане на пътниците, и 10 мин. при заминаване – за качване на пътниците, на следните обозначени места: \r\n– Ул. „Генерал Гурко“ № 62, след входа на „Специализирана болница за активно лечение по пневмо – фтизиатрични заболявания“ ЕООД – 1 автобусно място; \r\n– Бул. „24-ти пехотен Черноморски полк“, в района на експозиционен център „Флора“ (в двете посоки) – по 1 автобусно място; \r\n– Приморски парк – Фестивал на пясъчните фигури – 1 автобусно място; \r\n– Ул. „Булаир“, в посока ЖП-гара – срещу Химическо чистене – 1 автобусно място. \r\nОпределят се следните маршрути за движение на автобусите в гр. Бургас: Към ул. „Генерал Гурко“ № 62 \r\nПристигащи от северно направление: \r\n– Път І-9 „Варна – Бургас“ – бул. „Д. Димов“ – бул. „24-ти пехотен Черноморски полк“ – ул. „К. Величков“ – бул. „Демокрация“ – ул. „Ген. Гурко“; \r\n– Път І-6 „София – Бургас“ – бул. „Ст. Стамболов“ – бул. „Демокрация“ – ул. „Ген. Гурко“; \r\nПристигащи от южно направление: \r\n– Път І-9 „Созопол – Бургас“ – бул. „Т. Александров“ – ул. „Спортна“ – бул. „Иван Вазов“ – ул. „Булаир“ – бул. „Демокрация“ – ул. „Ген. Гурко“; Към бул. „24-ти пехотен Черноморски полк“ и Приморски парк \r\nПристигащи от северно направление: \r\n– Път І-9 „Варна – Бургас“ – бул. „Д. Димов“ – бул. „24-ти пехотен Черноморски полк“ – Експозиционен център Флора/ Фестивал на пясъчните фигури; \r\n– Път І-6 „София – Бургас“ – бул. „Транспортна“ – бул. „Д. Димов“ – бул. „24-ти пехотен Черноморски полк“ – Експозиционен център Флора/ Фестивал на пясъчните фигури; \r\nПристигащи от южно направление: \r\n– Път І-9 „Созопол – Бургас“ – бул. „Т. Александров“ – ул. „Спортна“ – бул. „Иван Вазов“ – ул. „Булаир“ – бул. „24-ти пехотен Черноморски полк“ – Експозиционен център Флора / Фестивал на пясъчните фигури; Към ул. „Булаир“ \r\nПристигащи от северно направление: \r\n– Път І-9 „Варна – Бургас“ – бул. „Д. Димов“ – бул. „24-ти пехотен Черноморски полк“- ул. „Булаир“; \r\n– Път І-6 „София – Бургас“ – бул. „Транспортна“ – бул. „Д. Димов“ – бул. „24-ти пехотен Черноморски полк“ – ул. „Булаир“; \r\nПристигащи от южно направление: \r\n– Път І-9 „Созопол – Бургас“ – бул. „Т. Александров“ – ул. „Спортна“ – бул. „Иван Вазов“ – ул. „Булаир“ – бул. „24-ти пехотен Черноморски полк“- ул. „Адам Мицкевич“ – бул. „Демокрация“ – ул. „Булаир“. \r\nСлед слизане на пътниците, автобусите се насочват за престой на охраняем общински паркинг зад ДКЦ II (Трета поликлиника) с адрес ул. „Ген. Гурко“ № 62. Забранява се спирането на автобуси, изпълняващи случайни превози, на автобусни спирки по маршрутите на вътрешноградския транспорт. Контрола по изпълнението на кметската заповед е възложен на директора на дирекция „УКОРС“ при Община Бургас и на ОДМВР – Бургас.", "date": "2019.06.25", "title": "Бургас: Определени са места за спиране и времеви лимит за престой на туристически автобуси в града през лятото"}
{"url": "http://www.focus-news.net/news/2019/06/25/2673631/tsik-smilyana-nitova-krasteva-shte-zaeme-myastoto-na-elena-yoncheva-v-parlamenta-a-anna-slavova-tova-na-petar-vitanov.html", "text": "ЦИК обяви Смиляна Нитова- Кръстева за народен представител от 29 изборен район- Хасковски и Анна Славова за депутат от 25 изборен район- София, сочи справка на сайта на  комисията . Смиляна Нитова- Кръстева заема мястото на избраната за евродепутат от листата на БСП Елена Йончева, а Анна Славова на Петър Витанов, който също бе избран за депутат в следващия Европейски парламент. Решенията са взети от ЦИК на 24 юни.", "date": "2019.06.25", "title": "ЦИК: Смиляна Нитова- Кръстева ще заеме мястото на Елена Йончева в парламента, а Анна Славова това на Петър Витанов"}
{"url": "http://www.focus-news.net/news/2019/06/25/2673633/kyustendil-obshtinska-hudozhestvena-galeriya-okoliyska-kashta-v-dupnitsa-e-domakin-na-izlozhba-zhivopis-na-nikolay-yanakiev.html", "text": "Общинска художествена галерия \"Околийска къща\" в Дупница е домакин на изложба живопис на Николай Янакиев. Това съобщи за  Радио „Фокус” – Кюстендил  Катя Йоцова, уредник на галерията. Изложбата ще бъде открита от 17.30 часа. Тя е подредена в залите на „Околийска къща” и в зала „Джамията”.  \r\nНиколай Янакиев е роден в Дупница на 23 юни 1954 г. През 1973 година завършва Средното художествено училище за изящни изкуства в София. През 1981 година се дипломира в специалност „Живопис” на Националната художествена академия, в класа на проф. Светлин Русев. От същата година е член на Съюза на българските художници и започва да участва в младежки конкурси, зонални конкурси и общи художествени изложби. В последните години Николай Янакиев живее в София и в Париж. Носител е на множество отличия. Негови платна са представяни в цял свят. Творби на Янакиев са притежание на Националната художествена галерия, Софийската градска художествена галерия, частни сбирки и музейни колекции в Европа и по света. \r\nВенцеслав ИЛЧЕВ", "date": "2019.06.25", "title": "Кюстендил: Общинска художествена галерия \"Околийска къща\" в Дупница е домакин на изложба живопис на Николай Янакиев"}
{"url": "http://www.focus-news.net/news/2019/06/25/2673635/pp-abv-edinstveni-ot-balgariya-sas-svoy-predstavitel-na-mezhdunaroden-investitsionen-forum-po-vreme-na-koyto-se-sklyuchiha-sporazumeniya-za-nad-1-mlrd-evro.html", "text": "Заместник-председателят на ПП АБВ Любомира Ганчева бе лично поканена за лектор на мащабния форум \"Зауралье 2019\", който се проведе в периода 22-23 юни в Република Башкортостан, в състава на Руската Федерация. Това съобщиха от пресцентъра на  ПП АБВ . Той събра на едно място над 1300 участници, експерти от 11 държави и 129 доброволци от 8 държави. В продължение на два дни се проведоха над 12 бизнес мероприятия на територията на комплекса. \r\nЛюбомира Ганчева участваше като лектор на първия ден от форума и поради успеха на изказването си, получи лична покана от организаторите за изказване на заключителната дискусия на високо равнище. В нея взеха участие главата на Република Башкортостан г-н Ради Хабиров, председателят на Агенция за стратегически инициативи на Руската Федерация г-жа Светлана Чупшева и  председателят на \"Деловая Русия\" г-н Андрей Назаров. Модератор на срещата бе руският журналист и президент на телекомпания «ВИD» Александр Любимов. Дискусията продължи над час и половина и бе отразена от всички медии на Република Башкортостан и от водещи руски и международни медии.  \r\nВ културната програма на форума взе участие и холивудската звезда, експерт по бойни изкуства, специален представител на Министерството на външните работи на Русия за руско-американските хуманитарни отношения Стивън Сегал. \r\nИ след приключване на форума Ганчева ще продължи взаимодействието си с организаторите на мероприятието и ще положи усилия да развие успешни бизнес отношения между България и Башкортостан.", "date": "2019.06.25", "title": "ПП АБВ единствени от България със свой представител на международен инвестиционен форум, по време на който се сключиха споразумения за над 1 млрд. eвро"}
{"url": "http://www.focus-news.net/news/2019/06/25/2673637/plovdiv-mladezhi-shte-kazhat-ne-na-narkotitsite-s-kontsert-v-tsar-simeonovata-gradina-na-26-yuni.html", "text": "Доброволци от младежки организации, млади таланти и професионални изпълнители ще се включат в концерт под надслов „Изборът е твой – живей, мечтай, обичай!” в Пловдив. Това съобщиха за  Радио „Фокус“ – Пловдив  от Общината. Събитието ще се проведе за времето от 17.00 до 21.00 часа на 26 юни на изградената за целта сцена до Виенския павилион в Цар-Симеоновата градина. Концертът е във връзка с изпълнение на общинската политика и по повод Международния ден за борба с наркотиците – 26 юни. То се организира от Общинския съвет по наркотични вещества с Превантивно-информационен център – Пловдив, като  част от кампанията „Не прави днес това, за което ще съжаляваш утре!”. Със своето участие, младежите ще заявят съпричастност в борбата с наркотичните и психоактивни вещества и ще кажат „НЕ на наркотиците!”. Ежегодният концерт е под патронажа на кмета на Община Пловдив и има за цел да покаже различна  алтернатива за уплътняване на свободното време на младите хора чрез ангажираност с изкуство и творчество в областта на музиката и танците. \r\nОбщинския съвет по наркотични вещества с Превантивно-информационен център – Пловдив поема нелеката отговорност да мобилизира, подкрепи и вдъхнови хората от различни възрастови групи и социални съсловия, да предприемат действия срещу употребата и разпространението  на наркотични и психоактивни вещества.", "date": "2019.06.25", "title": "Пловдив: Младежи ще кажат „НЕ на наркотиците!“ с концерт в Цар-Симеоновата градина на 26 юни"}
{"url": "http://www.focus-news.net/news/2019/06/25/2673634/mvr-glaven-komisar-nikolay-nikolov-shte-proveri-gotovnostta-za-reaktsiya-pri-obilni-valezhi-v-lovech-i-veliko-tarnovo.html", "text": "Директорът на ГД „Пожарна безопасност и защита на населението“ главен комисар Николай Николов ще проведе координационни срещи с областните управи на Ловеч и Велико Търново. Това съобщиха от пресцентъра на  МВР . Целта е да се извърши  преглед на предприетите превантивни мерки в двата региона, както и да се провери готовността за реакция с оглед очакваните обилни валежи на двете територии. По предварителна програма срещата в Ловеч ще се състои в 11.00 часа, а във Велико Търново – в 13.00 часа.", "date": "2019.06.25", "title": "МВР: Главен комисар Николай Николов ще провери готовността за реакция при обилни валежи в Ловеч и Велико Търново"}
{"url": "http://www.focus-news.net/news/2019/06/25/2673638/", "text": "Нова визия и над 40 опции за активности очакват посетителите в Пампорово през новия летен сезон. Това каза за сутрешния блок „Добро утро, България“ на Радио „Фокус“ изпълнителният директор на „Пампорово“ АД Мариян Беляков. Официалният старт на сезона е в края на тази седмица на 29 юни, като той съвпада и с разкриването на нов летен център, който събира разнообразни забавления в радиус от 60 км., добави той. Беляков обясни, че това е плод на усилия в продължение на 4-5 години. „Другият голям акцент е новопостроеният конферентен блок, което за първи път слага Пампорово на картата на конферентния туризъм в България с пет страхотни зали и с места за 1200 човека “, каза Мариян Беляков. Пампорово се променя положително всяка година, а заедно с това обновления се извършват непрекъснато и във велопарка в курорта, каза още той. Световните тенденции в другите зимни курорти отчитат повишена посещаемост през летните месеци, добави той и обясни, че Пампорово не прави изключение.  \r\nВиктория МЕСРОБОВИЧ-КУВЕНДЖИЕВА", "date": "2019.06.25", "title": "Мариян Беляков, „Пампорово“ АД: Нова визия и над 40 опции за активности очакват посетителите през новия летен сезон"}
{"url": "http://www.focus-news.net/news/2019/06/25/2673639/kyustendil-vazpitanitsi-na-detskata-muzikalna-shkola-kam-chitalishte-bratstvo-shte-predstavyan-nauchenoto-v-godishen-kontsert.html", "text": "Възпитаници на детската музикална школа към читалище „Братство” ще представян наученото в годишен концерт. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. Традиционната годишна проява ще започне от 18.00 часа в голямата зала на културната институция. В концерта участие ще вземат възпитаниците от класовете по поп пеене и пиано към детската музикална школа на читалището с ръководител Жана Райнова. В концерта ще вземат участие деца на възраст от 3 до 15 години, които ще изпълнят класически  и популярни клавирни произведения, както и любими детски забавни песни и световни хитове. \r\nВенцеслав ИЛЧЕВ", "date": "2019.06.25", "title": "Кюстендил: Възпитаници на детската музикална школа към читалище „Братство” ще представян наученото в годишен концерт"}
{"url": "http://www.focus-news.net/news/2019/06/25/2673640/burgas-burgaskite-muzikalni-praznitsi-zapochvat-na-5-yuli.html", "text": "Бургаските музикални празници започват на 5 юли, в програмата има от класическа опера до симфоничен рок. Това съобщиха от пресцентъра на   Община Бургас . \r\nЕдни от най-великите оперни заглавия, балетни шедьоври, мюзикъл, опера за деца и съвременна музика, изпълнена от симфоничен оркестър - това са акцентите в най-пъстрото до момента издание на Бургаски музикални празници \"Емил Чакъров\". Започващият на 5 юли фестивал, организиран от Община Бургас и Държавна опера - Бургас, ще се състои на сцената на Летния театър в Морската градина и ще продължи до 4 септември. Това е единадесето поредно издание, което ще предложи на публиката впечатляваща музикална селекция. \r\nЗа откриването на фестивала е предвиден грандиозен концерт на световноизвестната оперна прима Веселина Кацарова. Мецосопраното ще пристигне от Швейцария за концерта си \"Веселина Кацарова и приятели\". Не по-малко именити са и колегите й, които ще й партнират на сцената. От различни краища на Европа в Бургас ще пристигнат прочутият тенор Калуди Калудов, сопраното Анна Дитри и баритонът Марян Йованоски. Диригент на концерта ще е всепризнатият маестро Найден Тодоров. След официалната церемония на 5 юли, от 21 ч., те ще изпълнят шедьоври от световната оперна класика. \r\nОще на следващия ден, 6 юли, бургаската публика ще си припомни хитовете на \"Диана Експрес\" в проекта им с Държавна опера - Бургас \"Класика и рок: \"Диана експрес\" - Symphony\". Най-емблематичните песни на групата ще бъдат изсвирени заедно с оркестъра на операта под палката на Цанислав Петков. \r\nПримата на българската естрада Йорданка Христова ще зарадва почитателите си на 12 юли с концерта \"Любими евъргрийни\". Заедно с оркестъра на Държавна опера - Бургас тя ще изпее вечни хитове, оркестрирани от диригента маестро Левон Манукян. \r\nПървото от поредицата класически оперни заглавия в програмата на Бургаски музикални празници \"Емил Чакъров\" 2019 е предвидено за 16 юли. Операта на Камий Сен-Санс \"Самсон и Далила\", под диригентската палка на Иван Кожухаров, ще представи на сцената солистите на бургаската опера Даниел Дамянов и Даниела Дякова. Заедно с тях ще видим и чуем оркестъра, хора и балета на операта. \r\nЕдна изключително атрактивна постановка следва на сцената на Летния театър - \"Травиата\" на Джузепе Верди. Мария Цветкова-Маджарова в ролята на Виолета, и Михаил Михайлов като Алфред Жермон, ще излязат на сцената със солисти, оркестър, хор и балет, отново под палката на Иван Кожухаров. Това ще се случи на 23 юли. \r\nСледва балет-феерия по музика на Чайковски - \"Спящата красавица\" на 26 юли. Постановката и режисурата на проф. Хикмет Мехмедов е допълнена от великолепни декори на Иван Токаджиев и спечелилите награда \"Златна муза\" костюми на Цветанка Стойнова. \r\nАвгустовската програма започва на 7-ми с операта на Пучини \"Бохеми\". Копродукцията на бургаската и старозагорската опери ще бъде дирижирана от маестро Ивайло Кринчев. \r\nЗа втори път в програмата на Бургаските музикални празници влиза детска постановка. Мюзикълът за деца \"Алиса в страната на чудесата\" на Александър Йосифов ще бъде представен пред най-малките музикални почитатели на 12 август. \r\nФестивалната програма продължава на 16 август, когато на сцената на Летния театър симфоничният оркестър и хорът на операта ще свирят и пеят рок заедно с група \"Кикимора\". Най-големите рокхитове на ХХ век ще бъдат представени под диригентската палка на Цанислав Петков в проекта \"They Say Rock Is Dead?\" \r\nВеднага след рок концерта с оркестъра и хора на операта, следва оперно заглавие от Верди - \"Бал с маски\". На 20 август на сцената ще видим Валерий Георгиев, Йоана Железчева, Даниела Дякова и други, заедно с оркестъра, хора и балета на операта. Диригент ще бъде Иван Кожухаров. \r\nСлед операта следва балетът по музика на Прокофиев \"Ромео и Жулиета\". Той ще се състои на 23 август на сцената на Летния театър. В него ще видим солисти и ансамбъл на балета на Държавна опера Бургас. Хореографията и режисурата са на проф. Хикмет Мехмедов. \r\nПо традиция фестивалната програма завършва с премиера в началото на септември. Тази година това ще бъде спектакълът на мюзикъла на Коул Портър \"Целуни ме, Кейт!\" на 4 септември. От операта все още пазят в тайна подробностите около събитието. \r\nФестивалът \"Бургаски музикални празници \"Емил Чакъров\" е преглед на най-атрактивните сценични оперни и балетни постановки от календара на Държавна опера - Бургас. По традиция той включва няколко премиерни заглавия на сезон. Фестивалът събира всяка година най-добрите български оперни изпълнители от българската и световната сцена. През годините на сцената на Летния театър почитателите на класическата музика са се радвали на гостуванията на Камен Чанев, Бойко Цветанов, Калуди Калудов, Деян Вачков и др. Всяка година финалната церемония на Бургаски музикални празници \"Емил Чакъров\" е съчетана с награждаването на виден български музикант с почетната статуетка на фестивала.", "date": "2019.06.25", "title": "Бургас: Бургаските музикални празници започват на 5 юли"}
{"url": "http://www.focus-news.net/news/2019/06/25/2673642/api-poradi-remontni-deynosti-se-ogranichava-dvizhenieto-v-aktivnata-i-izprevarvashtata-lenta-na-am-trakiya-ot-km-63-do-km-64-v-posoka-sofiya.html", "text": "До 17 ч. днес поетапно ще се ограничава движението в активната и изпреварващата лента от км 63 до км 64 на АМ „Тракия“ в посока София поради ремонтни дейности. Трафикът ще се осъществява в свободната лента. Това съобщиха от пресцентъра на  Агенция „Пътна инфраструктура“. \r\nПоради ремонтни дейности ще бъде ограничено и движението в активната лента от км 386 до км 390, в посока София. Трафикът в участъка ще се осъществява в изпреварващата лента. \r\nНеобходимо е шофьорите да се движат с повишено внимание и събразена скорост, като спазват поставените пътни знаци. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.06.25", "title": "АПИ: Поради ремонтни дейности се ограничава движението в активната и изпреварващата лента на АМ „Тракия“ от км 63 до км 64 в посока София"}
{"url": "http://www.focus-news.net/news/2019/06/25/2673641/razgrad-35-godishen-mazh-e-s-opasnost-za-zhivota-sled-piyanska-svada.html", "text": "35-годишен мъж е бил намушкан с нож в областта на корема, съобщиха от пресцентъра на ОДМВР-Разград. Първоначалният сигнал за шумна компания до блок 27 в ж.к. „Орел“ в града е подаден на тел.112 в 00.55 часа на 25 юни. Пострадалият при пиянската свада е откаран в ОАИЛ с опасност за живота, прободна рана в корема и сериозна загуба на кръв. Предприети са незабавни действия за установяването на останалите участници. Извършителят на деянието, 52-годишен мъж от Разград, е задържан в Районното управление. За случая е уведомена прокуратурата. Отпочнато е досъдебно производство по чл.129, ал.1 от НК.", "date": "2019.06.25", "title": "Разград: 35-годишен мъж е с опасност за живота, след пиянска свада"}
{"url": "http://www.focus-news.net/news/2019/06/25/2673643/evropeyskata-programa-na-emil-radev-i-andrey-novakov-za-borba-s-dvoynite-standarti-veche-priema-predlozheniya-za-finansirane.html", "text": "Новата европейска програма, чиято цел е да премахне различията при храните между държавите от Източна и Западна Европа, както и да засили ролята на потребителските организации в борбата с двойните стандарти в ЕС - вече функционира напълно. Това съобщиха от пресцентъра на  ПП ГЕРБ . От 24 юни до 6 ноември т.г. тече срокът, в който всички заинтересовани лица - потребители и потребителски организации - могат да кандидатстват за еврофинансиране. Общият размер на фонда, заделен по програмата, е близо 1,3 млн. евро. Българските евродепутати Емил Радев и Андрей Новаков - автори на програмата, първи предприеха конкретни мерки срещу порочната практика на двойни стандарти при хранителните продукти в различните държави от ЕС. След провеждането на редица изследвания и многократни обсъждания в Европарламента, през 2018 г. Европейската комисия най-накрая призна за наличието на разлики в хранителните продукти, макар все още де не знае как напълно да се пребори с тях. \r\n„Току-що публикуваните резултати от така нареченото „общоевропейско“ проучване по темата също не дадоха категорични резултати. Макар подробни данни да се изискваха от всички 28 държави-членки, едва 19 участваха в проучването, в това число и България, проведено в края на миналата година. Непълнотата на изследването прозира още и в данните, които са събрани - не всички участвали държави-членки са предоставили данни за всички от 128-те избрани продукта - от 113 общоизвестни и 15 частни марки“, коментира Радев. В проучването също така се посочва, че някои от продуктите за сравняване са налични в поне четири държави-членки, докато други - в поне девет. За продуктите от частни марки са използвани предимно продукти от австрийски и немски вериги, с клонове в съседните им държави (макар самата Австрия да не участва в изследването). Като резултат от това, мнозинството от проучваните продукти на частни марки например са били налични едва в няколко държави-членки. Според Радев всичко  това поставя под съмнение достоверността на събраните данни, както и „общоевропейския“ характер на получените резултати. Не на последно място, в проучването се заключава, че 9% от продуктите, представени като еднакви в целия ЕС, са имали различен състав, а други 22% от продуктите, представени по сходен начин, също имат разлика в състава. Това означава, че над 30% или около 1/3 от всички изследвани храни са били с констатирани разлики в своя състав. Макар да няма твърдо изразена разлика по оста Изток-Запад, от сравнителните таблици в проучването може да се забележи, че основното различие в състава (наличие на повече мазнини, въглехидрати, захар или сол например) се проявява с тенденция именно на Изток, в това число и България. \r\nДействащата от тази седмица програма, предложена от Емил Радев и Андрей Новаков от ГЕРБ/ЕНП, дава нов шанс в борбата срещу порочните практики. Допълнителната възможност ще позволи на потребителите и потребителските организации да тестват и сравняват основните хранителни и нехранителни продукти, както и да разпространяват резултатите от тези тестове в национален и международен контекст. „Благодарение на отпуснатите средства ще могат да бъдат разработени и приложени надеждни методи за тестване и сравняване на продуктите, както и да се идентифицират потенциални нелоялни търговски практики, свързани с подвеждащи етикети или маркировки на стоките в различните търговски  \r\nмрежи в ЕС“, разяснява целта на програмата Емил Радев. Всичко това ще допринесе за увеличаване защитата на потребителите, утвърждаване на добри практики за трансгранично сътрудничество между различните потребителски организации и най-вече подобряване на политиките за защита на потребителите на национално и европейско ниво. \r\nВ рамките на „българската“ европрограма ще могат да бъдат финансирани и обучения на потребителските организации с цел повишаване на експертния капацитет, разработване и внедряване на пилотни проекти за тестване, дейности и кампании за повишаване осведомеността на потребителите, разработване на IT инструменти за докладване на продукти с двойно качество и др. \r\nФинансирането по програмата е отворено за всички държави-членки, а подробна информация за подаването на проектите може да бъде открита на страницата на Европейската комисия -  .", "date": "2019.06.25", "title": "Европейската програма на Емил Радев и Андрей Новаков за борба с двойните стандарти вече приема предложения за финансиране"}
{"url": "http://www.focus-news.net/news/2019/06/25/2673645/sport-ekvador-i-yaponiya-otpadnaha-ot-kopa-amerika.html", "text": "Еквадор и Япония завършиха при 1:1 в последна среща от Група С на Копа Америка. Така и двата отбора отпаднаха от турнира.  \r\nОт резултата се възползва отбора на Парагвай, който продължава също в елиминационната фаза, където ще играе срещу домакина Бразилия.", "date": "2019.06.25", "title": "Спорт: Еквадор и Япония отпаднаха от Копа Америка"}
{"url": "http://www.focus-news.net/news/2019/06/25/2673644/dobrich-kraevedska-laboratoriya-e-nay-novata-initsiativa-na-narodno-chitalishte-yordan-yovkov-1870-g-koyato-obedini-prepodavateli-i-detsa-ot-razlichni-shkoli.html", "text": "Краеведска лаборатория е най-новата инициатива на Народно читалище „Йордан Йовков – 1870 г.“, която обедини преподаватели и деца от различни школи. Това съобщи Димитър Стефанов, експерт \"Връзки с обществеността\" в читалището, предаде кореспондентът на  Радио „Фокус” – Варна . Любопитната инициатива е реализирана  през втората половина на месец юни. Пътувания в различни краища на Добруджа са осъществили Детска танцова школа „Хорце“, Школата по изобразително изкуство и Клуб по минералогия. Инициативата е подкрепена финансово от Община град Добрич. Детска танцова школа „Хорце“ с хореограф Севдалина Атанасова е посетила Народно читалище „Христо Ботев – 1941 година“, за да се срещне с тамошния танцов състав. Танцьорите са показали на децата от „Хорце“ пет автентични танца - Тропанка, 4х4, Тропалан, Попско хора и Опас. Предстои запис в студио и на автентична Сборенка, по която ще бъде поставен танц, който младите танцьори от школата ще представят по време на някоя от следващите си изяви. Школата по изобразително изкуство с преподавател Румяна Стоянова е избрала град Балчик и комплекса „Тракийски скали“ за своя дестинация. Акцент в картините на талантливите млади художници е бил Архитектурно-парковият комплекс „Двореца“ и необятната красота на Черно море. Най-дългата експедиция в рамките на Краеведската лаборатория е реализирал Клубът по минералогия с ръководител Димитър Димитров. В продължение на няколко дни децата от клуба са посетили селата Камен бряг, Топола, Ляхово, находище „Оброчище“ при Одърци, Прилеп, Одринци, Карапелит, като техният маршрут е достигнал град Силистра и околните села Богорово и Попкралево. Експедицията е имала възможност да посети интересни забележителности и в този район, като александрийския манастир „Св. Пророк Илия“ и крепостта „Дуросторум – Дръстър“. Изключително богато разнообразие от образци са намерени от децата от клуба през периода на експедицията - кристали от калцит и арагонит, сталактити, опали, конкреция с лимонитова сърцевина и обвивка от сидерит, оникс, неотокит, кристали от пирит и марказит, образци от художествен флинт, белемнити, млечен и пъстроцветен кварц, яспис, халцедон сардер и др. Предвижда се експедициите от инициативата Краеведска лаборатория да се превърнат в ежегодни. По думите на Димитър Стефанов идеята в нея да се включат и други школи от читалището, за да могат децата и младите хора да съберат още впечатления от прекрасна Добруджа.  \r\nЖулиета НИКОЛОВА", "date": "2019.06.25", "title": "Добрич: Краеведска лаборатория е най-новата инициатива на Народно читалище „Йордан Йовков – 1870 г.“, която обедини преподаватели и деца от различни школи"}
{"url": "http://www.focus-news.net/news/2019/06/25/2673646/pazardzhik-v-peshtera-byaha-otbelyazani-50-godini-ot-otkrivaneto-na-istoricheskiya-muzey-s-tematichna-izlozhba.html", "text": "В Пещера бяха отбелязани 50 години от откриването на Историческия музей в града, съобщи за  Радио „Фокус“ – Пазарджик  Стоян Йовчев, експерт Общината.  По повод годишнината кметът Николай Зайчев откри изложбата „От архивите на музея”, подредена в Художествена галерия „Проф. Веселин Стайков“. В галерията бяха изложени стари снимки и експонати от фонда на музея, като някои от тях се показаха за първи път. В няколко поредни дни пък бяха представени презентации, посветени на пещерци, оставили своята диря в историята като Димитър Горов, Георги Кьосеиванов, ген. Атила Зафиров, Михаил Такев и Пещерските будители.            \r\nЕкспонатите, разкриващи богатото историческо минало на Пещера и района са обработени, подредени и на 22 юни 1969 г. историческата сбирка тържествено отваря врати. Постепенно музеят се утвърждава като институцията в града, която се грижи за събиране, проучване, опазване и популяризиране на движимите и недвижимите паметници на културата, на културно историческото наследство. Основната дейност на музея се насочва по следните направления: Събирателска дейност, Научна обработка на материалите, Научно – изследователска работа, Културна и обществена дейност, Опазване паметниците на културата. Създава се фондохранилище, оформено от Основен, Обменен и Научно – спомагателен фонд. През изтеклите  десетилетия фондовете и архивите на музея бяха обогатени както  с много експонати  – предмети, снимки и  документи, разказващи за материалния и духовния живот на хората от града и района, така и с редица краеведски трудове, търсени и ползвани от ученици, студенти, преподаватели, граждани. Всички тези исторически изследвания ставаха достояние на пещерската общественост чрез многобройните публикации в местния и националния печат, издаване на монографии, очерци, сборници и енциклопедии. Внимание заслужават имената на една значителна група ентусиасти –  професионални историци, работещи в музея, и на любители – краеведи, сътрудници на музея, автори на огромна  историческа литература, влезла в почти всеки пещерски дом. Това са: Петър Велков, Иван Карнабатлов, Димитър Калинов, Анастас Пунев, Стефан Попчев, Здравка Попова, Димитър Павлов и др.   \r\nМузеят има и национално признание като доказателство за това са домакинствата на два исторически форума – Националната археологическа конференция през 2001 г. и на Националната конференция по Праистория през 2006 г. Историческият музей е инициатор и предприе археологически разкопки на най – големия недвижим паметник на културата от времето на каменната епоха в района – селищната могила при с. Капитан Димитриево, проучвания финансирани от Община Пещера и Археологическия институт с музей при БАН и продължили от 1998 г. до 2004 г. Експонати от селищната могила участваха в редица авторитетни изложби в Европа – през 2002 г. в Брюксел, в Бон през 2004 г. и в Базел през 2007 г. ,представяйки Древните цивилизации на България. Активното участие на Музея в дейностите по осъществяването на проекта за консервация, реставрация и експониране на античната  и средновековна крепост „Перистера“, допринесе за превръщането на обекта в атрактивна и привлекателна дестинация за български и чуждестранни туристи. Крепостта е културно – исторически паметник с национално значение, експонирана в резултат на археологическите разкопки на хълма “Св. Петка”, започнали през 2007 г., като съвместна експедиция на нашия музей и на Националния исторически музей. През годините музеите, възприемани традиционно като места за историческа памет, придобиха и значителна образователна функция. Така и музеят в Пещера се превърна в място, в което учениците от училищата провеждат уроци по история, чествания на различни исторически събития и личности, както от местната така и от националната ни история. Традиционно се работи с ученици, участващи в клубове по краезнание и кръжоци по история. Всичко това допринася за издигане патриотичното възпитание на младото поколение и преклонение и почит към делата на значимите фигури от местната история. Музеят със своята експозиция и съхранявани предмети на наследството  става важен и  за туристическото развитие на град Пещера и района. Именно това е  една от най-новите, модерни функции на музея – да бъде туристически център, да участва в културния туризъм, заедно с другите културно – исторически и природни забележителности в региона.  Всичко това дава основание за самочувствие и гордост, защото като културна институция Историческият музей е основен фактор за изучаването, експонирането и популяризирането на богатото  културно – историческото наследство на Пещера вече цели пет десетилетия.", "date": "2019.06.25", "title": "Пазарджик: В Пещера бяха отбелязани 50 години от откриването на Историческия музей с тематична изложба"}
{"url": "http://www.focus-news.net/news/2019/06/25/2673653/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и община Пещера „Здравей, Пещера“ днес ще чуете повече за 50-тата годишнина от откриването на историческия музей в Пещера и постоянните експозиции в него.  събеседник по темата ще бъде директора на  музея в Пещера Георги Шопов. В предаването ще ви разкажем и за традиционния Детски пленер, който се провежда в родопския град. Ще научите повече и за изнесените сватбени ритуали на крепостта „Перистера“. Телефоните за връзка със студиото са 0885 606692 и 034  420020.", "date": "2019.06.25", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/06/25/2673648/smolyan-zasedanie-na-obshtinski-savet-v-grada-shte-se-provede-na-27-yuni.html", "text": "Заседание на Общински съвет в града ще се проведе на 27 юни от 13.00 часа в Сесийна зала на Община Смолян. Това съобщиха от  Община Смолян . В първоначалния дневен ред са включени 21 докладни записки. На общинските съветници ще бъде предложено сключване на договор за организиране на система за разделно събиране на рециклируеми отпадъци съгласно чл.20, ал.2 от Закона за управление на отпадъците (Дв.Бр.53,13 юли 2012г.). Те ще обсъдят и приемат окончателен план и отчет за изпълнението на бюджета и средствата от Европейския съюз и отчет за състоянието на общинския дълг към 31.12.2018 година на Община Смолян. \r\nНа заседанието на местният парламент ще се гледа и докладна записка за актуализиране на Бюджета на Община Смолян за 2019 г. във връзка с взето Решение на Общински съвет – Смолян № 1184 от 30.05.2019 г. с Протокол № 51. Ще се обсъди и предложение за финансова подкрепа за ФК „Родопа – Смолян“ – гр.Смолян.", "date": "2019.06.25", "title": "Смолян: Заседание на Общински съвет в града ще се проведе на 27 юни"}
{"url": "http://www.focus-news.net/news/2019/06/25/2673649/sport-trite-balgarski-tenisistki-nauchiha-sapernichkite-si-na-zhrebiya-za-kvalifikatsiite-na-uimbaldan.html", "text": "Първата ракета на България при дамите Виктория Томова ще започне участието си в квалификациите на Уимбълдън срещу Ришел Хогенкамп от Холандия. 24-годишната българка попадна във втората четвърт от схемата и при успех над световната над холандката ще срещне Елън Перес или Елена Рибакина, която е осма поставена в пресявките. \r\nВтората ни ракета Изабелла Шиникова ще играе срещу седмата поставена в пресявките Кристина Плишкова от Чехия. Двете са в половината на Томова и победителката ще срещне Ан Ли или Яна Чепелова. \r\nСесил Каратанчева започва срещу Елена-Габриела Русе от Румъния, която е №177 в света. Двете се намират в долната част от схемата, а победителката ще играе срещу Ирина Бара или Али Кик.", "date": "2019.06.25", "title": "Спорт: Трите български тенисистки научиха съперничките си на жребия за квалификациите на „Уимбълдън\""}
{"url": "http://www.focus-news.net/news/2019/06/25/2673654/montana-trima-sdushi-sa-nanesli-poboy-na-40-godishen-mazh-v-mestnostta-ravnishteto-v-zemlishteto-na-selo-voynitsi.html", "text": "На 24 юни 2019 г., около 19.07 ч. е получен сигнал, че трима сдуши са нанесли побой на 40-годишен мъж от Монтана в местността Равнището в землището на село Войници. Това съобщиха от  ОДМВР-Монтана . Вследствие на побоя на мъжа са причинени фрактура на лявата ръка и множество охлузвания в областта на главата и гърба. Пострадалият е прегледан в ЦСМП-Монтана и настанен в МБАЛ-Монтана, без опасност за живота. По случая е образувано досъдебно производство.", "date": "2019.06.25", "title": "Монтана: Трима сдуши са нанесли побой на 40-годишен мъж в местността Равнището в землището на село Войници"}
{"url": "http://www.focus-news.net/news/2019/06/25/2673655/hashim-tachi-dialogat-sas-sarbiya-shte-prodalzhi-bez-usloviya.html", "text": "Президентът на Косово Хашим Тачи проведе работна вечеря с външния министър на Норвегия Ине Мари Ериксен Сорейде, в рамките на която подчерта, че диалогът за нормализиране на двустранните отношения с Белград трябва да бъде възобновен без условия, предава  RTK . \r\nТачи и първият дипломат на Осло обсъдиха двустранното сътрудничество, подкрепата на Норвегия за Косово, както и мира и стабилността в региона. \r\n„Косово е решено да укрепи мира и стабилността в нашия регион. Възобновяването на диалога е много важно, но това би трябвало да се осъществи без условия“, подчерта държавният глава на най-младата държава на Балканите.  \r\nНорвежкият външен министър заяви, че страната й подкрепя мира и стабилността в региона. „Норвегия подкрепя диалога за нормализиране на отношенията между Косово и Сърбия\", привежда RTK думите й.  \r\nТачи добави, че Косово иска да изясни отношенията си със Сърбия веднъж завинаги и че може да бъде постигнато правно обвързващо споразумение с необходимите международни гаранции, но то изисква повече воля, визия и политически прагматизъм. Тереза Герова", "date": "2019.06.25", "title": "Хашим Тачи: Диалогът със Сърбия ще продължи без условия"}
{"url": "http://www.focus-news.net/news/2019/06/25/2673657/ministar-desislava-taneva-54-mln-tona-pshenitsa-e-ochakvanata-rekolta-tazi-godina.html", "text": "5,4 млн. тона пшеница е очакваната реколта тази година. Това съобщи пред  Радио Фокус – Сливен  министър Десислава Танева. По данни на обследване на земеделските служби по места качеството на зърното ще бъде добро. Министър Танева изрази надежда в средносрочен план валежите да не продължат, за да не  повлияе това  върху качеството на продукцията. На реколтиране в цялата страна подлежат 11 340 000 дка, поясни земеделският министър. „В България има добри земеделски производители, които са конкурентно способни на водещите земеделски страни в Европа“. По отношение изкупната цена на пшеницата Танева заяви, че тя зависи изцяло от търсенето на борсите. Министърът коментира и предстоящия гроздобер, като подчерта, че се надява тази година стопаните да получат цена, която да ги удовлетворява и да не се повтори ситуацията с неприбраното грозде заради ниските изкупни цени. \r\nЛюдмила ЙОРГОВА", "date": "2019.06.25", "title": "Министър Десислава Танева: 5,4 млн. тона пшеница е очакваната реколта тази година"}
{"url": "http://www.focus-news.net/news/2019/06/25/2673650/burgas-obshtinskiyat-savet-prie-promyana-v-statuta-na-profesionalnata-gimnaziya-po-morsko-koraboplavane-i-ribolov-sveti-nikola.html", "text": "Общински съвет – Бургас прие по време на заседанието си промяна в статута на Професионалната гимназия по морско корабоплаване и риболов „Свети Никола“ в Бургас, предаде репортер на  Радио „Фокус“ – Бургас . По думи на общинския съветник Живко Табаков не е извършен финансов одит на училището. „Няма изложена документация дали е извършена проверка на училището с морска администрация“, каза още Табаков.  \r\nОт своя страна Виолета Илиева, началник на Регионално управление на образованието – Бургас поясни, че за 60 години десетки хиляди души са придобили специалности там и има недобра материална база, сравнена с другите професионални гимназии в града и добави, че има извършена проверка на състоянието на училището, която е показала, че отлив на ученици има заради недобрата материална база. По думите на Живко Табаков е било добре общинските съветници да се запознаят по-добре с финансовото състояние на училището. „Старите експерти от училището, вече не са част от екипа там“, поясни Табаков.  \r\nДимитър Николов призова всички съветници да подкрепят докладната записка и да не се съмняват в способностите на Община Бургас да върне старата слава на училището и добави, че много скоро Морското училище ще има база сравнима с базите на останалите гимназии. Докладната беше приета с 38 гласа „за“, 0 „против“ 1 въздържал се. \r\nМария КУРТЕВА", "date": "2019.06.25", "title": "Бургас: Общинският съвет прие промяна в статута на Професионалната гимназия по морско корабоплаване и риболов „Свети Никола“"}
{"url": "http://www.focus-news.net/news/2019/06/25/2673661/pss-vsichki-lyubiteli-na-planinata-da-izbyagvat-da-predpriemat-prehodi-osobeno-vav-visokite-chasti.html", "text": "Всички любители на планината да избягват да предприемат преходи, особено във високите части, поради нестабилните метеорологични условия в страната през последните дни. За това предупреждават от Планинската спасителна служба (ПСС) при БЧК, съобщиха от пресцентъра на  БЧК . \r\nПСС препоръчва туристите да следят прогнозата за времето и да се съобразяват с нея при излизане в планината, да са добре екипирани, да спазват предварително уточнения маршрут и да носят в себе си заредени мобилни телефони. \r\nПоведение при движение по време на гръмотевична буря:  \r\n- Избягвайте движение по била и ръбове, особено ако те са остри; пресичането на големи открити пространства също увеличава риска; \r\n- Не преминавайте през върхове или изолирани височини, дръжте се на разстояние от изолирани дървета, големи метални предмети, далекопроводи, реки и водни басейни;  \r\n- Ако се намирате на било - напуснете го по най-бързия начин, като не пренебрегвате сигурността на придвижване;  \r\n- Движете се на дистанция един от друг (няколко метра), а не в пакет. \r\nАко прецените, че е по-добре да изчакате края на бурята: \r\n- Спрете на сравнително безопасно място (не на било или друга изпъкнала форма на релефа); \r\n- Избягвайте единични дървета, постройки, необезопасени с гръмоотвод, извори или водни басейни; \r\n- Запазете дистанция от скалата при търсене на подслон; \r\n- Оставете поне на десетина метра от вас по-големите метални предмети; \r\n- Застанете в седнало положение (върху раницата или друга изолираща подложка) със събрани стъпала, коленете обхванати с ръце.", "date": "2019.06.25", "title": "ПСС: Всички любители на планината да избягват да предприемат преходи, особено във високите части"}
{"url": "http://www.focus-news.net/news/2019/06/25/2673652/tass-rusiya-podade-zayavlenie-za-potvarzhdavane-na-palnomoshtiyata-si-v-pase.html", "text": "Руската делегация подаде заявление за потвърждаване на пълномощията си в Парламентарната асамблея на Съвета на Европа (ПАСЕ). Това съобщи пред журналисти председателят на Държавната Дума Вячеслав Володин, предава  TACC . \r\n„Решението за резолюцията беше взето прието. Веднага след това подадохме заявление за участие\", поясни Володин. Съгласно думите му, руската делегация е поканена да работи\", а решението на ПАСЕ позволява на руските депутати „да влязат в залата, за да започнат работа\". \r\nВ същото време Володин не изключи, че по време на процедурата по потвърждаване на правомощията, „разрушителните сили” ще се опитат да гарантират, че правата на Руската федерация не са всеобхватни. Тереза Герова", "date": "2019.06.25", "title": "ТАСС: Русия подаде заявление за потвърждаване на пълномощията си в ПАСЕ"}
{"url": "http://www.focus-news.net/news/2019/06/25/2673659/veliko-tarnovo-gradat-dava-start-na-natsionalna-diskusiya-posvetena-na-140-ata-godishnina-ot-sazdavaneto-na-ministerstvoto-na-vanshnite-raboti-i-balgarskata-diplomaticheska-sluzhba.html", "text": "Велико Търново ще даде начало на национална дискусия, посветена на 140-ата годишнина от създаването на Министерството на външните работи и българската дипломатическа служба. Това съобщиха от пресцентъра на  Община Велико Търново . Срещата в града ще се проведе на 26 юни в едно от знаковите за българската държавност места – Музей „Възраждане и Учредително събрание“, където е приета Търновската конституция. Началото на дискусията е в 14.00 ч., а организаторите канят младите хора, както и всички желаещи да се включват в разговорите.  \r\nНационалната инициатива е дело на Дипломатическият институт, съвместно с Министерството на външните работи. Целта на поредицата от срещи в страната е да бъдат популяризирани постиженията на българската дипломация, както и да бъде повишен интересът на младежите към сферата на международните и дипломатически отношения. \r\nВ дискусията във Велико Търново участие ще вземе заместник-министърът на външните работи Георг Георгиев.  \r\nОсновните теми по време на срещата ще са свързани с историята и мисията на институцията, ключовите моменти и постиженията на членството на България в НАТО и Европейския съюз, перспективите пред младежите от Велико Търново и региона за професионално развитие в системата на Външно министерство и др.", "date": "2019.06.25", "title": "Велико Търново: Градът дава старт на национална дискусия, посветена на 140-ата годишнина от създаването на Министерството на външните работи и българската дипломатическа служба"}
{"url": "http://www.focus-news.net/news/2019/06/25/2673647/afp-boltan-opredeli-kato-oglushitelno-malchanieto-na-iran-za-predlozhenieto-na-sasht-za-pregovori.html", "text": "Съветникът на американския президент Доналд Тръмп по националната сигурност Джон Болтън определи като „оглушително\" мълчанието на Иран относно предложението за преговори с Вашингтон, предава  AFP . \r\n„Президентът (на САЩ Доналд Тръмп)отвори вратата за реални преговори\", се казва в изявление на Болтън. \r\n„В отговор на това мълчанието на Иран е оглушително\", добави той по време на посещение в Ерусалим. \r\nСАЩ наложиха санкции на върховния лидер на Иран аятолах Али Хаменей и други представители на Техеран. От МВнР на Иран определиха новите ограничения като „перманентно затваряне на пътя към дипломацията\" с американската администрация. Тереза Герова", "date": "2019.06.25", "title": "AFP: Болтън определи като „оглушително“ мълчанието на Иран за предложението на САЩ за преговори"}
{"url": "http://www.focus-news.net/news/2019/06/25/2673656/zhivko-tabakov-obshtinski-savet-burgas-krayno-obezpokoitelno-e-tova-che-ne-prieha-predlozhenieto-mi-da-ne-se-otdavat-na-kontsesiya-imotite-na-morskoto-uchilishte.html", "text": "Крайно обезпокоително е това, че не приеха предложението ми да не се отдават на концесия имотите на Морското училище. Това каза пред журналисти общинският съветник Живко Табаков, предаде репортер на  Радио „Фокус“ – Бургас . „Имам съмнения, че в мига, в който това училище стане общинско след решение на Министерството на образованието, в бъдеще е възможно да има злоупотреби. Знам, че училището има наследство от 300 000 лева, които към настоящия момент ги няма. Не съм аз човека, който може да направи разследване, предполагам, че парите са похарчени добронамерено и целенасочено, но въпросът ми беше дали са похарчени по правилния начин“, добави Табаков. По думите му има информация, че училището е в трудно финансово състояние, като много голяма част от издръжката му се поема от училището по автотранспорт. „Когато пред мен няма представени реални отчети и няма нито една проверка, то не може просто заради добрите намерения да похарчим средствата на бургазлии. За пореден път ние взимаме решение да похарчим не малко средства за училище, в което има 109 ученика“, поясни Табаков. По думите му имотите, които стопанисва морското училище е хотел в близост до сградата на училището, както и бази в Отманли. „Това, което исках да огранича за в бъдеще е да не бъдат отдадени имотите, за да бъдат изградени пристанища, които да бъдат отдадени под наем. Имам информация, че след като е поето училището от новото ръководство, много голяма част от средствата са похарчени за ремонт на определени кабинети, които не са имали нужда от ремонт“, заяви Живко Табаков. \r\nМария КУРТЕВА", "date": "2019.06.25", "title": "Живко Табаков, Общински съвет-Бургас: Крайно обезпокоително е това, че не приеха предложението ми да не се отдават на концесия имотите на Морското училище"}
{"url": "http://www.focus-news.net/news/2019/06/25/2673662/pernik-parva-kopka-na-novoto-kragovo-krastovishte-v-kv-iztok-shte-bade-napravena-na-26-yuni.html", "text": "Първа копка на новото кръгово кръстовище в кв. „Изток“ в Перник ще бъде направена от 11.30 часа на 26 юни. Това съобщиха от пресцентъра на  Общината . Официалната церемония ще се проведе до кръстовището на ул. Юрий Гагарин и ул. Благой Гебрев.", "date": "2019.06.25", "title": "Перник: Първа копка на новото кръгово кръстовище в кв. „Изток“ ще бъде направена на 26 юни"}
{"url": "http://www.focus-news.net/news/2019/06/25/2673663/mvr-feribotat-pri-gkpp-svishtov-vremenno-ne-raboti.html", "text": "Фериботната платформа “Ваду Ой” при ГКПП-Свищов е с аварирал двигател на кораба и се намира на територията на Румъния, съобщиха от  пресцентъра на МВР . Това е причината фериботът да преустанови работа до отстраняване на аварията. Товарните автомобили се пренасочват към ГКПП Никопол и ГКПП Русе.", "date": "2019.06.25", "title": "МВР: Фериботът при ГКПП-Свищов временно не работи"}
{"url": "http://www.focus-news.net/news/2019/06/25/2673660/desislav-chukolov-ataka-reshihme-do-kraya-na-yuli-na-koalitsionen-savet-da-napravim-pregled-na-izpalnenoto-dosega.html", "text": "Взехме решение до края на юли да се проведе Коалиционен съвет на „Обединени патриоти“ и ГЕРБ, на който да се направи преглед на изпълненото досега. Това каза зам.-председателят на „Атака“ Десислав Чуколов в Министерски съвет след заседанието на Коалиционния съвет, на което бяха обсъдени субсидиите за партиите, предаде репортер на  Агенция „Фокус“ . „Когато сформирахме коалицията направихме коалиционно споразумение между „Обединени патриоти“ и ГЕРБ с разписани задачи, които трябва да се свършат по време на този мандат“, посочи той. „Ще се съберем и ще обсъдим кое докъде е стигнало, кое трябва да се засили“, допълни Чуколов.", "date": "2019.06.25", "title": "Десислав Чуколов, „Атака“: Решихме до края на юли на Коалиционен съвет да направим преглед на изпълненото досега"}
{"url": "http://www.focus-news.net/news/2019/06/25/2673666/dobrich-oblastta-e-dostoyno-predstavena-na-evropeyskata-olimpiada-po-statistika-za-uchenitsi-prez-tazi-godina-i-na-natsionalniya-krag-na-mezhdunarodniya-konkurs-za-statisticheski-plakat.html", "text": "Областта е достойно представена на Европейската олимпиада по статистика за ученици през тази година. Това съобщи Илга Иванова, главен експерт в отдел „Статистически изследвания – Добрич“ към Териториално статистическо бюро-Североизток, предаде кореспондентът на  Радио „Фокус” – Варна . В олимпиадата са участвали 11 000 ученици от 13 държави на възраст от 14 до 18 години. Област Добрич е била представена в двете възрастови групи с три отбора от Професионалната гимназия по земеделие „Тодор Рачински“ в град Генерал Тошево, които са решавали статистически задачи и са изготвили статистически анализи. Тази година Националният статистически институт организира и проведе за първи път в България националния кръг на Международния конкурс за статистически плакат 2018 - 2019. В трите категории участие са взели 68 отбора от 26 града и 41 учебни институции в България. В Категория 2, включваща ученици, родени между 2000 г. и 2002 г., е присъдено първо място за плакат на тема „Подготвени ли сме за професиите на бъдещето?“, разработен от отбор Young Investigators от ЧПГТП „Райко Цончев“ в Добрич, който продължава участието си в международния кръг на конкурса. На осмо място в същата категория се е класирал отборът на Професионалната гимназия по земеделие „Тодор Рачински“ - Генерал Тошево. Статистиците вярват, че професията им е обществено значима и има бъдеще. Ползва се с доверие и признание в обществото. Днес Националният статистически институт отбелязва професионалния си празник - Деня на българската статистика. На 25 юни 2019 г. статистическата институция в България навършва 139 години. През 1880 г. с княжески Указ № 296 е образувано Статистическо организационно отделение към Министерството на финансите. Законът за организирането на статистиката в България през 1946 г. урежда преминаването на Главна дирекция на статистиката към Министерския съвет и изграждането на мрежа от местни статистически органи. Вече 73 години отдел „Статистически изследвания - Добрич“ към Териториално статистическо бюро - Североизток, макар и с различни имена, събира, обработва, анализира и разпространява статистическа информация. \r\nЖулиета НИКОЛОВА", "date": "2019.06.25", "title": "Добрич: Областта е достойно представена на Европейската олимпиада по статистика за ученици през тази година и на националния кръг на Международния конкурс за статистически плакат"}
{"url": "http://www.focus-news.net/news/2019/06/25/2673668/todorka-stoyanova-voennomorski-muzey-varna-nashata-tsel-e-da-provokirame-i-da-karame-horata-ne-prosto-da-ni-posetyat-a-da-nauchat-neshto-novo.html", "text": "Нашата цел е да провокираме и да караме хората не просто да ни посетят, а да научат нещо ново. Това каза в интервю за  Радио „Фокус“-Варна  Тодорка Стоянова, старши експерт вът Военноморски музей-Варна. По думите й музеят се стреми да имплементира новото и интересното в своите проекти. Именно с тази цел директорът на музея д-р Мариана Кръстева е инициирала колаборацията между Военнноморския музей и Дома на хумора и сатирата в Габрово, за да създадат една обща изложба под наслов „Морски карикатури“.  \r\n„В контактите си двата музея стигнахме до извода, че е хубаво да я направим юни месец и да е именно в Деня на моряка. Подготовката беше дълга, продължителна. Трябва да кажа, че всички карикатури са поставени в рамки. Колегите от Габрово са се постарали много така, че да изглежда всичко добре и да провокира с различните проблеми, които поставя, да ни накара да се усмихнем, но и да има естетическо въздействие върху всеки, който ще види изложбата“, разказа Тодорка Стоянова. По думите й, авторите провокират с класация за най-голямата риба или лодката, която ще оцелее при всякакви бури, поставят въпроси за избора на корабокрушенеца между бурето с бира и парти с дами.  \r\n„Темата за корабокрушението и попадането на самотен остров също присъства в тези карикатури. Отново с един хумористичен поглед. Примерно карикатура, на която са показани корабокрушенци, които се отправят към спасителен остров, който виждат пред себе си, на който има много бира. В същото време не забелязват, че на съседния остров има жени, които също ги очакват. Така, че темите са много различни, но всички те представят един поглед, един хумористичен поглед на темата море, като представата на всеки творец е много специфична, много различна“, даде пример експертът. Тодорка Стоянова допълни, че изложбата ще бъде открита днес и ще бъде в музея до 2 август. Тя посочи, че музеят е подготвил много нови мероприятия и инициативи, които варненци и гостите на града ще могат да видят през лятото. \r\nБояна АТАНАСОВА", "date": "2019.06.25", "title": "Тодорка Стоянова, Военноморски музей-Варна: Нашата цел е да провокираме и да караме хората не просто да ни посетят, а да научат нещо ново"}
{"url": "http://www.focus-news.net/news/2019/06/25/2673667/sport-tomova-shinikova-i-karatancheva-zapochvat-kvalifikatsiite-za-uimbaldan.html", "text": "Българското участие на Уимбълдън при дамите ще започне днес с три мача от квалификациите на тенисистките ни, които ще се опитат да влязат в основната схема - Виктория Томова, Изабелла Шиникова и Сесил Каратанчева. \r\nТомова ще играе срещу Рикел Хогенкамп от Холандия, Шиникова - срещу Йохана Ларсон от Швеция, а Каратанчева - срещу Елена-Габриела Русе от Румъния.  \r\nПърва на кортовете ще излезе Шиникова - нейният мач е първи на Корт №13 и ще започне около 13:00 часа. След нея ще играе първата ракета на България, а Каратанчева е последна.", "date": "2019.06.25", "title": "Спорт: Томова, Шиникова и Каратанчева започват квалификациите за „Уимбълдън“"}
{"url": "http://www.focus-news.net/news/2019/06/25/2673671/zam-ministar-nikolay-nankov-realnata-targovska-eksploatatsiya-na-tol-sistemata-nyama-da-zapochne-predi-da-izchistim-vsichki-problemi.html", "text": "Реалната търговска експлоатация на тол системата няма да започне преди да изчистим всички проблеми. Това каза на брифинг заместник-министърът на регионалното развитие и благоустройството Николай Нанков, предаде репортер на  Агенция „Фокус“ . \r\n„Въвеждането на тол системата е един от приоритетите на правителството „Борисов 3“. Срещнахме много трудности с въвеждането на първия компонент – електронната винетка. Надявам се, че това няма да се случи с втория. Създадохме и Национално тол управление“, заяви Нанков. Той посочи, че има назначени 629 служители в управлението.  „За тази година е свършен голям обем от работа, имаме оборудвани помещения - стая за контрол, диспечерски пункт, кол центрове и други звена за надеждното функциониране на системата“, обясни зам.-министърът. \r\nНанков посочи, че от 16 май се извършва техническа експлоатация в „офис“ режим, а от 16 август ще започне реалната експлоатация. „Реалната търговска експлоатация няма да започне преди да изчистим всички проблеми“, обясни той. \r\nПо отношение на тол таксите Нанков заяви, че наредбата за цените, тарифите и таксите трябва да бъде лицензирана до 16 август. Той обясни, че за различните пътища ще има различно тарифиране. \r\nЦветилена СИМЕОНОВА", "date": "2019.06.25", "title": "Зам.-министър Николай Нанков: Реалната търговска експлоатация на тол системата няма да започне преди да изчистим всички проблеми"}
{"url": "http://www.focus-news.net/news/2019/06/25/2673672/blagoevgrad-ekipi-na-pozharnata-sa-izvarshili-dve-otvodnyavaniya-na-navodneni-prizemni-etazhi-v-grad-gotse-delchev.html", "text": "Екипи на Регионална дирекция „Пожарна безопасност и защита на населението“ – Благоевград са извършили две отводнявания на наводнени приземни етажи в град Гоце Делчев. Това съобщиха от пресцентъра на Областна дирекция на  МВР – Благоевград . Освен това те са отстранили едно паднало дърво на пътя Гоце Делчев – Гърмен.", "date": "2019.06.25", "title": "Благоевград: Екипи на пожарната са извършили две отводнявания на наводнени приземни етажи в град Гоце Делчев"}
{"url": "http://www.focus-news.net/news/2019/06/25/2673669/pazardzhik-nay-golyamo-kolichestvo-valezhi-v-oblastta-prez-poslednoto-denonoshtie-e-otcheteno-v-rayona-na-strelcha-743-lkv-m.html", "text": "Най-голямо количество валежи в област Пазарджик през последното денонощие е отчетено в района на Стрелча – 74,3 л/кв. м и в село Панагюрски колонии – 71 л/кв, съобщи за  Радио „Фокус“ – Пазарджик  дежурният в Хидрометеорологичната станция в село Ивайло. В останалите части на областта количествата са както следва: в Пазарджик – 40,4 л/ кв. м, във Велинград – 10,8 л/кв. м, Панагюрище – 26,4 л/кв. м, Пещера – 23л/кв.  В района на Лесичово са измерени количества от 12,6 л/кв. м, за Стрелча – 41 л/кв. м, Белово – 5,2 л/кв.м, Костенец – 7,2 л/кв. м,  Златица – 34,2 л/кв. м, Батак – 16,4 л/кв. м, село Паталеница – 19,6 л/кв. м, село Сестримо – 7,6 л/кв. м, село Цветино – 14 л/кв. м, село Росен – 49,2 л/кв. м, село Равногор – 12,5 л/кв. м и село Фотиново – 10,5 л/кв. м . Не са регистрирани градушки през последното денонощие по време на гръмотевичните бури в региона. Очакванията за днешния ден също за обилни валежи от дъжд и гръмотевични бури. \r\nАлбена ЖИЛЕКОВА", "date": "2019.06.25", "title": "Пазарджик: Най-голямо количество валежи в областта през последното денонощие е отчетено в района на Стрелча – 74,3 л/кв. м"}
{"url": "http://www.focus-news.net/news/2019/06/25/2673665/afp-kitay-prizova-za-spokoystvie-na-fona-na-naprezhenieto-mezhdu-sasht-i-iran.html", "text": "Китай призова за „спокойствие и сдържаност\", тъй като напрежението между САЩ и Иран ескалира след новите санкции на американския президент Доналд Тръмп срещу лидерите на Техеран, предава  AFP . \r\n„Ние вярваме, че сляпото прилагане на максимален натиск няма да помогне за решаването на проблема\", заяви говорителят на китайското външно министерство Джен Шуан на пресконференция в Пекин. \r\n„Фактите са доказали, че тези мерки са имали обратен ефект и са влошили регионалните вълнения\", добави той. Тереза Герова", "date": "2019.06.25", "title": "AFP: Китай призова за „спокойствие\" на фона на напрежението между САЩ и Иран"}
{"url": "http://www.focus-news.net/news/2019/06/25/2673658/valeri-simeonov-nfsb-tazi-sedmitsa-obedineni-patrioti-shte-initsiirame-konsultatsii-v-narodnoto-sabranie-za-partiynite-subsidii.html", "text": "Още тази седмица от „Обединени патриоти“ ще инициираме консултации в Народното събрание с останалите политически сили, за да намерим разумния баланс и законите за политическите партии и за бюджета да бъдат обсъждани и разглеждани заедно. Това каза лидерът на НФСБ Валери Симеонов в Министерски съвет след заседанието на Коалиционния съвет, на което бяха обсъдени субсидиите за партиите, предаде репортер на  Агенция „Фокус“ . „Законите ще бъдат гледани заедно след постигането на разумен компромис между всички политически сили. Като сме поставили срок двата закона да минат през зала до ваканцията от 1 август, за да не бъдем упреквани, че умишлено отлагаме въпроса за субсидиите, за да не бъде разглеждан въобще“, заяви Симеонов. „Обединихме се около една обща позиция, че по въпроса с партийните субсидии не трябва да се действа припряно и е редно да бъде подложен на по- мащабно обсъждане между всички политически сили в парламента и не само“, съобщи лидерът на НФСБ. „Всички сме на една обща позиция- че субсидиите трябва да бъдат намалени“, изтъкна Валери Симеонов. „Очакванията на обществото са за намаляване на субсидиите, което може да стане единствено през Закона за политическите партии“, каза още той.", "date": "2019.06.25", "title": "Валери Симеонов, НФСБ: Тази седмица „Обединени патриоти“ ще инициираме консултации в Народното събрание за партийните субсидии"}
{"url": "http://www.focus-news.net/news/2019/06/25/2673675/gencho-genchev-kmet-na-svishtov-obshtinata-nalozhi-sanktsiya-na-firmata-koyato-remontira-poveche-ot-45-ulitsi-v-grada-kontrolat-prodalzhava.html", "text": "Община Свищов наложи санкция на фирмата, която ремонтира повече от 45 улици в града, контролът продължава. Глобата е за опит за подмяна на материалите за работа. Дейностите към момента вървят по план и в срок, съобщи в предаването  „Добре дошли в Свищов“  на  Радио „Фокус“ – Велико Търново  кметът Генчо Генчев. Той уточни, че във връзка с нарушението на фирмата е съставен предупредителен протокол. „Наистина когато се прави една толкова мащабна подмяна на водопроводи, изгражда се нов воден цикъл, това винаги създава неудобства и притеснения. Но мисля, че сме създали необходимата организация, за да може всичко да се случва по-внимателно и по-леко, за да може да не създаваме притеснения на нашите съграждани“, допълни кметът. Другият основен проблем, освен временната организация на движение, е свързан с постоянното спиране и пускане на водата. Това, според него я прави негодна за употреба на моменти. „Това също създава определени неудобства за жителите на община Свищов. Но това няма как да се избегне, тъй като ВиК мрежата е силно амортизирана. Повече от 40 години не е подменяна. Всичко е ерозирало. Има метални тръби, има и такива, които са с изключително много отлагания, и тези ремонти, които правим в момента, са единствено в полза на съграждани“, увери още Генчев и отново поднесе извинения за причинените неудобства. \r\nЛуиза ТРАНЧЕВА", "date": "2019.06.25", "title": "Генчо Генчев, кмет на Свищов: Общината наложи санкция на фирмата, която ремонтира повече от 45 улици в града, контролът продължава"}
{"url": "http://www.focus-news.net/news/2019/06/25/2673676/vasil-trenev-sofiyska-voda-kachestvoto-na-piteynata-voda-nadhvarlya-iziskvaniyata-na-regulatornite-organi-i-saotvetstvieto-trayno-e-nad-9922.html", "text": "Равносметката на „Софийска вода“ показва, че качеството на питейната вода надхвърля изискванията на регулаторните органи и съответствието трайно е над 99.22%. Това каза изпълнителният директор на дружеството по време на пресконференцията „Началото на втората половина на Бизнес плана 2017-2021“, предаде репортер на  Агенция „Фокус“ . Тренев добави, че има нула отклонение в качеството на доставената вода по домовете и нула отклонение от измерваните нормативно параметри на пречистената вода. „Съвсем наскоро като доказателство за това, „Софийска вода“ стана първия в страната воден оператор, който получи регистрация от МОСВ и Европейската общност за управление на околната среда и одит – ЕМАС. Това е признание за прилагане на най-висок европейски екологичен стандарт“, каза още той. Тренев подчерта, че през последните две години и половина работят в една здравословна среда. „Получихме своевременно одобрение от регулатора на идеите ни на развитие, защитихме визията си за бъдещето. Срещнахме подкрепа и разбиране от Столична община, с които работим постоянно. Сключеното трето допълнително споразумение със Столична община, която е наш съдружник и собственик на активите на ВиК структурите на столицата, позволява стабилното ни финансово развитие напред“, обясни той.  \r\nТеодора ПАТРОНОВА", "date": "2019.06.25", "title": "Васил Тренев, „Софийска вода“: Качеството на питейната вода надхвърля изискванията на регулаторните органи и съответствието трайно е над 99.22%"}
{"url": "http://www.focus-news.net/news/2019/06/25/2673677/plovdiv-shest-sela-v-oblastta-sa-s-narusheno-vodopodavane-zaradi-avarii.html", "text": "Жителите на шест села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК , обслужващо областта. Без вода за неопределен период от време са населените места Червен, Мулдава, Маноле, Стряма, Брестовица и Васил Левски. \r\nЕкипите на водоснабдителното дружество работят също по отстраняването на аварии в района на ул. „Копринарска“ в град Асеновград и и ул. „Захари Стоянов“ в град Карлово. С нарушено водоподаване до 17.00 часа ще са също живущите в района на улиците „Хъшовска“, „Велбъжд“ и „Капитан Райчо“ в град Пловдив. \r\nТони МИХАЙЛОВ", "date": "2019.06.25", "title": "Пловдив: Шест села в областта са с нарушено водоподаване заради аварии"}
{"url": "http://www.focus-news.net/news/2019/06/25/2673670/premierat-boyko-borisov-nezavisimite-regulatori-da-se-proiznesat-po-sdelkata-za-chez.html", "text": "Считам, че както и предишния път, трябва да проявим отговорност и независимите регулатори да се произнесат по сделката за ЧЕЗ. Това каза премиерът Бойко Борисов в отговор на въпрос кои стои зад „Еврохолд България“ АД в Министерски съвет след заседанието на Коалиционния съвет, на което бяха обсъдени субсидиите за партиите, предаде репортер на  Агенция „Фокус“ . „Този, който стои сутринта беше по БТВ и говори ясно. Вие не знаете ли кой е?“, коментира той. „Сделката е извършена в Чехия от частна компания. Така че ако визирате написаното, че Цветанов стои зад сделката- Цветанов е извън ГЕРБ“, посочи премиерът. „Колкото БСП могат да ги питат какво прави Жан Виденов или ДПС за Лютви Местан, толкова можете да ми зададете въпроса дали Цветанов е там или не“, каза още Бойко Борисов. „Като премиер нямам право да коментирам такава сделка, защото подобно изказване може да нанесе тежки последици. Да бъдем осъдени като държава и да платим огромни пари“, подчерта министър- председателят. Попитан, ако има съмнения около сделката, би ли се намесил, Борисов изтъкна: „Не се меся в работата на независимите регулатори. Както не се намесихме, когато имаше предишен купувач, така и днес. И предишния път се направи политическа атака, впоследствие се оказа, че не е основателна“.", "date": "2019.06.25", "title": "Премиерът Бойко Борисов: Независимите регулатори да се произнесат по сделката за ЧЕЗ"}
{"url": "http://www.focus-news.net/news/2019/06/25/2673651/prezidentat-na-iran-hasan-rouhani-sasht-lazhat-za-predlozhenieto-za-razgovori.html", "text": "Държавният глава на Иран Хасан Роухани обвини САЩ в лъжа, като посочи, че Вашингтон не е отправил предложение за преговори към Техеран, предава  AFP . \r\nПо-рано съветникът на американския президент Доналд Тръмп по националната сигурност Джон Болтън определи като „оглушително\" мълчанието на Иран относно предложението за преговори с Вашингтон. „Президентът (на САЩ Доналд Тръмп) отвори вратата за реални преговори. В отговор на това мълчанието на Иран е оглушително\", подчерта Болтън по време на посещение в Ерусалим. \r\nСАЩ наложиха санкции на върховния лидер на Иран аятолах Али Хаменей и други представители на Техеран. От МВнР на Иран определиха новите ограничения като „перманентно затваряне на пътя към дипломацията\" с американската администрация. Тереза Герова", "date": "2019.06.25", "title": "Президентът на Иран Хасан Роухани: САЩ лъжат за предложението за разговори"}
{"url": "http://www.focus-news.net/news/2019/06/25/2673674/siyka-mileva-govoritel-na-spetsializiranata-prokuratura-prevezhdaneto-na-migrantite-e-izvarshvano-po-izklyuchitelno-opasen-nachin.html", "text": "Установено е, че членовете на организираната престъпна група превеждали големи групи лица 30-40 души, предимно чужди граждани – афганистанци, иракчани и пакистанци, от Турция през територията на Република България до Сърбия. Превеждането е извършвано по изключително опасен начин за живота и здравето на мигрантите.Това каза Сийка Милева, говорител на Специализираната прокуратура по време на брифинг на Специализираната прокуратура, ДАНС и ГДБОП по повод неутрализираната на територията на България международна организирана престъпна група за нелегален трафик на мигранти, предаде репортер на  Агенция „Фокус“ . „Те са превеждани през така наречените „зелени граници“, а именно гъсти, гористи местности“.  \r\nСийка Милева разказа, че дейността на престъпната група е започнала от Кабул, Афганистан и се е ръководила от лице, което било роднина на член на организираната престъпна група. „Това лице организирало набирането и транспортирането на мигрантите от Афганистан, през Иран до Турция, където те бивали посрещани от друго лице, което организирало ръководството на групата на територията на Турция. Той превеждал групата по канал от Турция към България през р. Марица“.  \r\nГоворителката на Специализираната прокуратура обясни, че на територията на Република България трафикираните лица са били превозвани със специални бусове, като са ги укривали и настанявали в наемани секретни квартири в кв. „Филиповци“ и кв. „Орландовци“. „Лицата престоявали от един до два дни на територията на страната ни с цел да не будят подозрение и да не се харчат допълнителни средства за тяхната прехрана и нощувка“.", "date": "2019.06.25", "title": "Сийка Милева, говорител на Специализираната прокуратура: Превеждането на мигрантите е извършвано по изключително опасен начин"}
{"url": "http://www.focus-news.net/news/2019/06/25/2673664/liderat-na-gerb-boyko-borisov-koalitsiyata-reshi-danachnite-zakoni-da-ne-se-promenyat-nyama-da-debatirame-namalyavaneto-na-dds.html", "text": "Коалицията реши, така както е записано в споразумението, и беше основният упрек към мен, данъчните закони в рамките на мандата да не се променят. Всички намалявания на ДДС влизат в този член от коалиционното споразумение. Това каза премиерът и лидер на ГЕРБ Бойко Борисов в Министерски съвет след заседанието на Коалиционния съвет, на което бяха обсъдени субсидиите за партиите, предаде репортер на  Агенция „Фокус“ . „За това по тази тема няма да дебатираме повече“, заяви Борисов. „ГЕРБ продължава да стои зад позицията си, която правителството внесе за субсидия от 1 лев“, посочи той. „Поканени сме на разговори от „Обединени патриоти“ и сме готови да говорим за Закона за политическите партии. Там трябва да се направят необходимите промени“, коментира лидерът на ГЕРБ. „Сега Министерството на финансите и правителството се занимават с изплащането на партийните субсидии. Това трябва да отиде в Закона за политическите партии“, каза още той.", "date": "2019.06.25", "title": "Лидерът на ГЕРБ Бойко Борисов: Коалицията реши данъчните закони да не се променят, няма да дебатираме намаляването на ДДС"}
{"url": "http://www.focus-news.net/news/2019/06/25/2673681/chez-firma-ostavi-bez-tok-blizo-4200-abonati-v-kv-druzhba-v-sofiya.html", "text": "Фирма скъса кабел 10 киловолта, собственост на ЧЕЗ Разпределение България, при извършване на несъобразени изкопни работи, в резултат на което близо 4200 клиенти от кв. „Дружба 1“ в София останаха без електрозахранване на 25 юни сутринта. Това съобщиха пт пресцентъра на  ЧЕЗ . Екипите на ЧЕЗ Разпределение реагираха незабавно и в рамките един час възстановиха електрозахранването. Ще бъде изготвен и констативен протокол за причинената авария и ще бъдат предявени претенции за нанасяне на имуществени вреди. \r\n„Лятото е активен сезон за строително-ремонтни дейности и фирми трябва отговорно да спазват процедурите и да съгласуват своевременно ремонтите, за да се предотвратят подобни неудобства за клиентите в бъдеще“, призова Васил Василев, директор „Експлоатация и поддържане“, в ЧЕЗ Разпределение България АД. \r\nИнформация за стартиращи изкопни дейности трябва да се подава поне две седмици предварително на телефон 0700 10 010 или на e-mail: klienti@cez-rp.bg.", "date": "2019.06.25", "title": "ЧЕЗ: Фирма остави без ток близо 4200 абонати в кв. „Дружба“ в София"}
{"url": "http://www.focus-news.net/news/2019/06/25/2673680/izvestiya-rusiya-v-pase-osporiha-pravomoshtiyata-na-ruskata-delegatsiya.html", "text": "Правомощията на руската делегация в Парламентарната асамблея на Съвета на Европа (ПАСЕ) бяха оспорени. В съответствие с правилата на организацията, те трябва да бъдат повторно потвърдени в рамките на 24 часа, съобщава вестник  „Известия“  . \r\nПрез тези дни руската делегация, както всички останали, може да работи в залата, но няма да може да гласува по въпроси, пояснява изданието. За оспорването се изисква подкрепата на 30 парламентаристи от пет държави. Необходимият брой гласове вече е събран, а най-отявлени бяха членовете на Украйна.  \r\nВъпросът за правомощията на руската делегация ще бъде разгледан на заседание в следобедните часове на сряда, 26 юни.  \r\nВъв вторник, 25 юни, ПАСЕ официално покани руската делегация да участва в юнската сесия. Въпреки това организацията си запазва право да оспорва правомощията на руската делегация. \r\nОт своя страна председателят на Държавната Дума Вячеслав Володин заяви, че руските парламентаристи вече са подали заявление за участие в ПАСЕ, след като органът подкрепи резолюция, защитаваща правомощията на националните делегации. \r\nПрез 2014 г. Русия бе лишена от право на глас, възможност да участва в мисии и да бъде избирана в ръководните органи на ПАСЕ. Причината – присъединяването на на Крим към Руската федерация. Впоследствие Москва прекрати изпращането на молби за участие в срещи, а през 2017 г. преустанови плащането на членски внос в Съвета на Европа. Тереза Герова", "date": "2019.06.25", "title": "„Известия“ (Русия): В ПАСЕ оспориха правомощията на руската делегация"}
{"url": "http://www.focus-news.net/news/2019/06/25/2673678/siyka-mileva-govoritel-na-spetsializiranata-prokuratura-povdignati-sa-obvineniya-na-8-litsa-za-uchastie-v-organizirana-prestapna-grupa.html", "text": "С нарочно постановление на водещия на разследването са повдигнати обвинения на 8 лица за участие в организирана престъпна група с цел превеждане на групи хора от територията на страната ни без разрешение на надлежните органи на властта и не през определените за това места. Това каза Сийка Милева, говорител на Специализираната прокуратура по време на брифинг на Специализираната прокуратура, ДАНС и ГДБОП по повод неутрализираната на територията на България международна организирана престъпна група за нелегален трафик на мигранти, предаде репортер на  Агенция „Фокус“ . „В сряда, Специализирана прокуратура ще поиска от Специализиран наказателен съд определяне на най-тежките мерки по отношение на всички обвиняеми, а именно задържане под стража“, допълни още Сийка Милева. Тя уточни, че в състава на организираната престъпна група влизат 2 български граждани, 1 сирийски гражданин, 1 иракчанин и 4 афганистански граждани. Ръководителят на групата е иракският гражданин.", "date": "2019.06.25", "title": "Сийка Милева, говорител на Специализираната прокуратура: Повдигнати са обвинения на 8 лица за участие в организирана престъпна група"}
{"url": "http://www.focus-news.net/news/2019/06/25/2673682/zam-ministar-nikolay-nankov-obhvatat-i-tarifite-na-tol-sistemata-shte-stanat-yasni-v-nachaloto-na-esenta.html", "text": "Обхватът и тарифите на тол системата ще станат ясни в началото на есента. Това каза на брифинг заместник-министърът на регионалното развитие и благоустройството Николай Нанков, предаде репортер на  Агенция „Фокус“ . Нанков посочи, че на 5 юли в 10.00 ч. в МРРБ ще се проведе първото заседание на Националния съвет по въвеждане и експлоатиране на тол системата. Той уточни, че на 3 юли ще има и среща с транспортния бранш по отношение на тарифирането на тол системата. „Темата с тарифирането и обхвата на пътищата не е поставена днес. Преди два месеца имахме среща с транспортния бранш, на които се представиха тарифите, изготвени от Световната банка. В тези два месеца не сме спирали работата по отношение актуализиране на данните, за да може да намерим необходимия баланс и компромис и с колегите от транспортния бранш. Балансът ще бъде намерен“, заяви той. По думите му по отношение на тарифирането всичко се случва в срок. „Във връзка с всичко това ще има промяна в Закона за пътищата“, обясни зам.-министърът. Той съобщи, че крайният вариант на обхвата и тарифите ще стане ясен около месец-два след 16 август – т.е. в началото на есента. \r\nНанков посочи, че първоначално обхватът на тол системата ще бъде редуциран, като ще е не повече от 6 хил. км., които обхващат основно автомагистрали и частично пътища от първи и втори клас.  \r\nОт своя страна, директорът на Националното тол управление проф. Олег Асенов посочи, че на 16 август ще има реална готовност за стартиране на системата. \r\nЦветилена СИМЕОНОВА", "date": "2019.06.25", "title": "Зам.-министър Николай Нанков: Обхватът и тарифите на тол системата ще станат ясни в началото на есента"}
{"url": "http://www.focus-news.net/news/2019/06/25/2673684/kaloyan-pargov-bsp-gerb-potopi-sofiya-gavrata-s-tarpenieto-na-sofiyantsi-e-palna.html", "text": "Летни бури винаги е имало. Това не е новина. Новината е, че след продължителен и широко прокламиран ремонт, струващ скъпо на столичани и европейските данъкоплатци, вчера знаковата улица „Солунска“ се превърна в езеро. Ситуацията предизвика кошмар за автомобилния трафик и за търговските обекти в района. Това каза лидерът на БСП – София и председател на групата на социалистите в СОС Калоян Паргов и допълни: „ГЕРБ потопи София“, съобщиха от пресцентъра на  БСП. \r\n„Истината е, че ръководството на Столична община от години нехае за здравето и сигурността на софиянци. Вглъбена единствено в усвояването на европейски средства, които отиват в незнайно чий джоб, управата на София подлага на изпитания гражданите и бизнеса в града“, констатира Паргов. \r\nТой припомни, че само преди дни човек бе поразен от мълния и загина в Люлин, а вчера гръм удари трафопост на кръстовището на булевард „Константин Величков“ и улица „Цар Симеон“ в София и предизвика пожар. „Азбучното правило да има ефективни гръмоотводи не се спазва. Кой, ако не Столична община, трябва да следи за сигурността на населението?“, риторично попита той. \r\n„Абдикацията на кмета на София от всички задължения по поддържането и качественото изграждане на инфраструктурни обекти и съоръжения вече дава своите трагични резултати. Оправданието, че вината е само и единствено на изпълнителите на ремонтите, е несъстоятелно. Възложителят – Столична община трябва да носи отговорност за случващото се в града. Гаврата с търпението на софиянци е пълна“, категоричен е Калоян Паргов.", "date": "2019.06.25", "title": "Калоян Паргов, БСП: ГЕРБ потопи София, гаврата с търпението на софиянци е пълна"}
{"url": "http://www.focus-news.net/news/2019/06/25/2673683/vasil-trenev-sofiyska-voda-za-perioda-2010-2018-g-sa-izgradeni-ili-rehabilitirani-590-km-vodoprovodi.html", "text": "За периода 2010-2018 г. са изградени или рехабилитирани 590 км водопроводи, както и 84 км канали с включени рехабилитирани и нови връзки към тях, с което общата дължина на ВиК мрежата в София вече надминава 5500 км. Това каза изпълнителният директор на „Софийска вода“ Васил Тренев по време на пресконференцията „Началото на втората половина на Бизнес плана 2017-2021“, предаде репортер на  Агенция „Фокус“ . Тренев добави, че усилено обновяват ВиК инфраструктурата на столицата. „В резултат на инженерните дейности и сериозната превантивна работа, която „Софийска вода“ осъществява, през периода е намален броят на възникналите течове с над 12%. За петгодишния период (2017-2021г.) са предвидени инвестиции в размер на 209 млн. лв., а за 2019 г. те са в размер на 46.3 млн. лв.“, каза още той. Тренев каза още, че освен във ВиК мрежата, интензивно се инвестира в иновации и модернизация на съоръженията. „Голям инвестиционен проект на дружеството е изграждането на нов метантанк в ПСОВ край „Кубратово“ на стойност 6,5 млн. лв. Строителството му вече стартира и се очаква новото съоръжение да допринесе за  достигането за още по-голяма енергийна независимост на цялото дружество с произвежданата „зелена енергия“, добави той.  \r\nТеодора ПАТРОНОВА", "date": "2019.06.25", "title": "Васил Тренев, „Софийска вода“: За периода 2010-2018 г. са изградени или рехабилитирани 590 км водопроводи"}
{"url": "http://www.focus-news.net/news/2019/06/25/2673673/makfaks-makedoniya-albanskata-opozitsiya-potvardi-boykota-na-mestnite-izbori.html", "text": "Обединената албанска опозиция не признава решението на комисията, която не уважи указа на президента Илир Мета за отлагане на изборите. Така опозицията потвърди позицията си, че няма да участва в гласуването на 30 юни, предава македонската информационна агенция  „Макфакс“ . \r\n„Тази седмица ще кулминират протестите на хората. Това не са избори. Ние не ги признаваме това, това са избори Рама и ще уважим указа на президента Мета да отложи изборния процес. На 30 юни няма да има избори, нашата съпротива ще бъде още по-голяма“, увери Дашамир Шехи от Движението за национално развитие след срещата на обединената албанска диаспора. \r\nПо думите му решението на избирателната комисия е нищожно. Тереза Герова", "date": "2019.06.25", "title": "„Макфакс“ (Македония): Албанската опозиция потвърди бойкота на местните избори"}
{"url": "http://www.focus-news.net/news/2019/06/25/2673686/zam-ministar-nikolay-nankov-do-sredata-na-yuni-nad-4-mln-sa-prodadenite-elektronni-vinetki-prihodite-ot-koito-sa-nad-240-mln-lv.html", "text": "До средата на юни имаме над 4 млн. продадени електронни винетки, приходите от които са над 240 млн. лв. Това каза на брифинг заместник-министърът на регионалното развитие и благоустройството Николай Нанков, предаде репортер на  Агенция „Фокус“ . \"Хубавото на тол система е, че факторът време, прекарано в страната, ще бъде минимализиран. С бъдещата тол система пътуването в рамките на страната  - т.е. времето, което превозното средство ще прекарва в страната, няма да бъде водещо“, заяви Николай Нанков.  \r\nОт своя страна, директорът на Националното тол управление проф. Олег Асенов посочи, че по отношение на транзитния трафик на товарни автомобили в момента се попълват ръчни карти, в които се отбелязват крайните точки и маршрута. Те важат за 24 часа, за които превозното средство трябва да напусне пределите на страната. \r\nЦветилена СИМЕОНОВА", "date": "2019.06.25", "title": "Зам.-министър Николай Нанков: До средата на юни над 4 млн. са продадените електронни винетки, приходите от които са над 240 млн. лв."}
{"url": "http://www.focus-news.net/news/2019/06/25/2673685/siyka-mileva-govoritel-na-spetsializiranata-prokuratura-migrantite-sa-zaplashtali-ot-8-do-10-hilyadi-leva-za-nelegalnoto-preminavane-na-granitsata.html", "text": "Сумата, която се е заплащала за трафикирането на едно лице, е варирала от 8 до 10 хиляди лева на човек. Това каза прокурор Сийка Милева, говорител на Специализираната прокуратура, предаде репортер на  „Агенция Фокус“ . „Заплащането се извършвало чрез метода „хавала“. Чрез този метод паричните средства не се превеждат по банков път или чрез други финансови институции. По този начин се избягват комисионни, такси и се спестяват пари от обръщането на паричните средства в различна валута“, обясни тя и допълни, че парите са се предавали на доверен човек, така нареченият „хавалдар“, който предоставя съответна парола. Сийка Милева съобщи, че някои от членовете на престъпната група чужди граждани  са женени за българки, които изцяло били запознати с престъпната дейност на групата и помагали за нейната дейност.", "date": "2019.06.25", "title": "Сийка Милева, говорител на Специализираната прокуратура: Мигрантите са заплащали от 8 до 10 хиляди лева за нелегалното преминаване на границата"}
{"url": "http://www.focus-news.net/news/2019/06/25/2673691/daily-sabah-turski-sad-razporedi-osvobozhdavaneto-na-sluzhitel-na-amerikanskoto-konsulstvo-ot-domashen-arest.html", "text": "Турският съд разпореди освобождаването на служител на американското консулство от домашен арест, съобщава вестник  Daily Sabah . \r\nУточнява се, че Назми Мете Джантюрк е освободен от домашен арест поради здравословни причини. Забраната да напуска страната обаче остава в сила – поне докато трае процесът. \r\nДжантюрк, служител по сигурността в консулството на САЩ в Истанбул, неговата съпруга и дъщеря са обвинени в връзки с мрежата на духовника Фетхулах Гюлен (ФЕТО), сочена от Анкара като организатор на опита за държавен преврат от 15 юли 2016 г. \r\nОт редакцията поясняват, че съдът е постановил отмяна на мерките спрямо съпругата и дъщерята на обвиняемия. \r\nНяколко служители на американска дипломатическа мисия са обвиняеми във връзка с контактите им с ФЕТО. Турция обвинява САЩ в прикриването им. Тереза Герова", "date": "2019.06.25", "title": "Daily Sabah: Турски съд разпореди освобождаването на служител на американското консулство от домашен арест"}
{"url": "http://www.focus-news.net/news/2019/06/25/2673690/vasil-trenev-sofiyska-voda-iztsyalo-be-zavarshen-detaylen-hidravlichen-model-na-vodoprovodnata-mrezha-na-stolichna-obshtina.html", "text": "Изцяло бе завършен детайлен хидравличен модел на водопроводната мрежа на Столична община. Това каза изпълнителният директор на „Софийска вода“ Васил Тренев по време на пресконференцията „Началото на втората половина на Бизнес плана 2017-2021“, предаде репортер на  Агенция „Фокус“ . „Това  представлява компютърен модел на цялата водопроводна мрежа. Моделът за симулации на поведението на мрежата при прекъсване на водоснабдяването“, допълни той. „Като част от усилията ни да сме зелена компания, бе осъществен проект за използването на портативни водни турбини, разположени на някои от захранващите водопроводи. Това от една страна дава възможност за производство на зелена енергия, а от друга осигурява непрекъснато захранване за измерителни устройства, монтирани на водопроводите. Също така бе стартиран мащабен проект с Университета по архитектура, строителство и геодезия  за проучване на реалното потребление на вода на глава от населението“, обясни Тренев и допълни, че се завършва реконструкцията на Втори водоснабдителен ринг и паралелните му консумативни водопроводи, с който ще се осигури дългосрочно надеждно водоснабдяване на райони Кремиковци, Нови Искър, Сердика, Надежда, Връбница. „Предстои внедряването на софтуер за мониторинг на подаваните количества към водопроводната мрежа, който ще даде тласък на усилията за контрол на количествата вода. Очаква се софтуерът да бъде напълно функционален през първата половина н 2020 година“, допълни той. Тренев каза още, че в управлението на водопроводната мрежа посоката е една – дигиталиция на процесите, мониторинга, както на инструментите за взимане на решения за подобряване на работата на мрежата и количествата вода\", каза още Васил Тренев. „За изминалите две години и половина, дружеството вече има много нововъведения за удобство на клиентите си, в това число безплатна денонощна телефонна линия, мобилен център за обслужване на клиенти, модерни и функционални нови локации на клиентските центрове, възможност за управление на консумацията на вода чрез използване на „умни водомери“ и много др“, обясни още той.  \r\nТеодора ПАТРОНОВА", "date": "2019.06.25", "title": "Васил Тренев, „Софийска вода“: Изцяло бе завършен детайлен хидравличен модел на водопроводната мрежа на Столична община"}
{"url": "http://www.focus-news.net/news/2019/06/25/2673679/dimitar-nikolov-kmet-na-obshtina-burgas-nastoyavam-kogato-ima-problemi-svarzani-s-gradskata-infrastruktura-vaprosite-da-sa-nasocheni-kam-men-ili-obshtinata.html", "text": "Настоявам, когато има проблеми свързани с градската инфраструктура, въпросите да са насочени към мен или Общината. Това каза пред журналисти кметът на Община Бургас – Димитър Николов, предаде репортер на  Радио „Фокус“ – Бургас . „Ние винаги се опитваме максимално подробно да обясним какво върши Общината или какво следва от тук нататък“, добави Николов. По думите му много отдавна в Общината е разработен подробен план какви действия да се предприемат, когато се получи сигнал от такъв тип. „Когато получим такъв сигнал, ние уведомяваме РИОСВ-Бургас, както и службите на РЗИ-Бургас, защото те са компетентни, да кажат дали има някакъв риск за населението, успоредно с това уведомяваме и Нефтозавода, както и дежурния на „Кроношпан“. По отношение на сигналите, които получихме преди два дни се оказа, че на централното ни пристанище в момента се разтоварва танкер с газ, в зоната на Пристанище „Росенец“ се разтоварва танкер със суров петрол за нуждите на Нефтокомбината , а успоредно с това пък се товари друг танкер с вече готово дизелово гориво за пазарите на Западна Европа“, заяви кметът. Той увери, че Нефтозаводът работи в нормален режим както и Кроношпан, в зоната на пристанището около разтоварването на танкера с газ са го уверили, че има достатъчно датчици и контролери, които ако има някакво замърсяване, те са автоматични и веднага ще сработят и добави, че всичко е под контрол. \r\nМария КУРТЕВА", "date": "2019.06.25", "title": "Димитър Николов, кмет на Община Бургас: Настоявам, когато има проблеми свързани с градската инфраструктура, въпросите да са насочени към мен или Общината"}
{"url": "http://www.focus-news.net/news/2019/06/25/2673689/veliko-tarnovo-ministerstvo-na-kulturata-ima-gotovnost-da-osiguri-dopalnitelno-finansirane-za-razkopki-na-krepostta-kaleto-v-svishtov-za-dogodina.html", "text": "Министерство на културата има готовност да осигури допълнително финансиране за разкопки на крепостта Калето в Свищов за следващата година. Това стана ясно по време на посещението на министъра на културата Боил Банов в града, предаде репортер на  Радио „Фокус“ – Велико Търново . Археологът проф. Николай Овчаров, който бе ръководител на дейностите, припомни, че те продължиха месец, а средствата за тях бяха в размер на 30 хиляди лева от Община Свищов. С тях бе разкрита част от цитаделата на крепостта. Той прогнозира също, че при финансиране от около 50-60 хиляди лева, с екип от около 30 човека, цялата крепост може да бъде разкрита за около 2 години.  \r\n„Обектът определено представлява интерес. Това означава, че ако се поискат нови пари, те ще бъдат отпуснати, като правим уточнението, че това ще се случи през 2020 година. Проблемът е, че по международните конвенции, когато се разкрият основи, не може да се доизгражда ако няма ясни архивни данни, но тук това не важи, защото имаме писмени сведения за обекта, което означава, че няма пречки за това проучването да продължи“, коментира министъра на културата Боил Банов и увери, че Калето със сигурност ще привлича много туристи в Свищов в бъдеще. Това потвърди и кметът Генчо Генчев, който благодари за съдействието на държавата и за всичко, което проф. Овчаров успя да направи с екипа си само за 30 дни. Той допълни, че финансиране може да се търси и чрез програмите за трансгранично сътрудничество с Румъния, както и по ОП „Региони в растеж“ в оста за обекти с национално значение. Освен това увери, че това, което се случи през тази година е само началото и интересните открития предстоят. \r\nЛуиза ТРАНЧЕВА", "date": "2019.06.25", "title": "Велико Търново: Министерство на културата има готовност да осигури допълнително финансиране за разкопки на крепостта Калето в Свищов за догодина"}
{"url": "http://www.focus-news.net/news/2019/06/25/2673692/burgas-festivalat-leten-bulevart-koyto-shte-se-provede-ot-4-do-6-yuli-predlaga-na-pochitatelite-na-ulichnoto-izkustvo-bogata-programa-ot-sabitiya.html", "text": "Фестивалът „Летен БулевАРТ“, който ще се проведе от 4 до 6 юли,  предлага на почитателите на уличното изкуство богата програма от събития. Това съобщиха от пресцентъра на  Община Бургас  Театрални представления, концерти, арт кътове и още много приятни изненади очакват бургазлии и гостите на града. \r\nПълната програма на събитията е публикувана  .", "date": "2019.06.25", "title": "Бургас:  Фестивалът „Летен БулевАРТ“, който ще се проведе от 4 до 6 юли,  предлага на почитателите на уличното изкуство богата програма от събития"}
{"url": "http://www.focus-news.net/news/2019/06/25/2673693/sport-miroslav-kirchev-se-klasira-za-polufinalite-v-misnk-v-distsiplinata-1000-metra-ednomesten-kayak.html", "text": "Мирослав Кирчев се класира за полуфиналите в дисциплината 1000 метра едноместен каяк на Европейските игри в Минск. Българинът завърши четвърти в своята серия. Първи стана унгарецът Балинт Копаш, втори е Максим Спесивцев от Русия, а трети - Якуб Спицар от Чехия. \r\nСъстезателите, финиширали от втора до седма позиция се класираха за участие на полуфиналите.", "date": "2019.06.25", "title": "Спорт: Мирослав Кирчев се класира за полуфиналите в Миснк в дисциплината 1000 метра едноместен каяк"}
{"url": "http://www.focus-news.net/news/2019/06/25/2673694/inzh-plamen-petkov-upravitel-na-obshtinska-stroitelna-firma-s-deynosti-po-organizatsiya-i-bezopasnost-na-dvizhenieto-i-remont-na-shahti-i-ottotsi-prodalzhavat-tekushtite-remonti-v-pleven.html", "text": "С дейности по организация и безопасност на движението и ремонт на ревизионни шахти и оттоци продължават текущите ремонти в Плевен. Това каза за  Радио „Фокус“  инж. Пламен Петков, управител на общинска строителна фирма. „Тази седмица до 28 юни ще изкърпваме  дупки в настилката на улиците „Синчец”, „Люляк”, „Анастасия Димитрова”, подготовка за такава дейност ще се извърши и на улиците „Незабравка” и „Мрамор”. В доставка и полагане на бордюри се изразява подготовката тази седмица за ремонт на тротоара до тролейбусното депо в жк „Дружба”, ще бъде направена и задигната асфалтобетонова ивица за предпазване от повърхностни води до бл. 335 в жк „Дружба”, посочи инж. Пламен Петков. Той допълни, че е предвидено също изкърпване на части от настилката по трасето на тролея в ж. к „Кайлъка”, както и на ул. „Ильо Войвода”.  \r\nВиолета КРЪСТЕВА", "date": "2019.06.25", "title": "Инж. Пламен Петков, управител на общинска строителна фирма: С дейности по организация и безопасност на движението и ремонт на шахти и оттоци продължават текущите ремонти в Плевен"}
{"url": "http://www.focus-news.net/news/2019/06/25/2673696/kyustendil-125-godini-ot-rozhdenieto-na-dimitar-peshev-byaha-otbelyazani-v-grada.html", "text": "125 години от рождението на Димитър Пешев бяха отбелязани в Кюстендил, предаде репортер на  Радио „Фокус” – Кюстендил . Годишнината беше отбелязана с поднасяне на цветя пред паметника на Димитър Пешев на площад „Велбъжд”. Цветя бяха поднесени от зам.-кмета на Община Кюстендил Надя Каратова, Дима Укалска – началник на отдел „Култура и духовно развитие” към Община Кюстендил. Димитър Пешев е роден на 25 юни 1894 година в град Кюстендил. В политическата си кариера е известен със своята роля за спасяването на българските евреи. Пешев е почетен гражданин на Израел, а през 1997 г. получава посмъртно най-високия български орден „Стара планина“. Удостоен е със званието „Почетен гражданин на Кюстендил“ през 1997 година. \r\nВенцеслав ИЛЧЕВ", "date": "2019.06.25", "title": "Кюстендил: 125 години от рождението на Димитър Пешев бяха отбелязани в града"}
{"url": "http://www.focus-news.net/news/2019/06/25/2673687/faktor-makedoniya-folksvagen-saobshti-reshenieto-za-noviya-zavod-sarbiya-i-makedoniya-otpadat-balgariya-i-turtsiya-ostavat.html", "text": "Ръководството на „Фолксваген“ елиминира Сърбия и Македония като възможни кандидати за новия завод на германския концерн. Инвестицията от два милиарда евро ще бъде направена в Турция или България в близко време, съобщава скопското електронно издание  „Фактор“ . \r\n„Фолксваген“ определи двете страни като финалисти за местоположението на новия завод за автомобили. В началото на годината от компанията обявиха, че ще произвеждат електрически превозни средства в своите заводи в Германия и ще обмислят промяна на производството на някои модели с конвенционални двигатели във фабрика, която ще бъде установена някъде в Източна Европа. \r\nПървоначално списъкът на потенциалните кандидати включваше пет страни, но компанията сведе избора си до Турция или България. \r\nПрез последните три месеца представители на германския автомобилен производител посещават и провеждат преговори в двете страни-кандидатки. Германският Frankfurter Allgemeine Zeitung съобщи, че Хърбърт Дийс, председател на борда на директорите на „Фолксваген“, е бил на посещение в Турция миналата седмица, за да обсъди въпросите, свързани с инфраструктурата на завода, който производителят на автомобили може да установи в Западна Маниса.  \r\nВ доклада се посочва също, че Дийс вероятно ще проведе разговори с правителствени служители в столицата Анкара. Според източници, „Фолксваген“ може да обяви окончателно решение в полза на Турция в рамките на две седмици.  \r\nИзточници също така предполагат, че планираната фабрика в Маниса ще има годишен производствен капацитет за 300 000 автомобила. \r\nПоследният път, в който в Турция бяха направени големи инвестиции в автомобилната индустрия, бе през 1997 г. – от „Тойота“ и „Хонда“. През последните 22 години в страната не е инвестирала друга компания. \r\nАко „Фолксваген“ произвежда модели с висока добавена стойност, това ще бъде важна стъпка напред за Турция. Тереза Герова", "date": "2019.06.25", "title": "„Фактор“ (Македония): „Фолксваген“ съобщи решението за новия завод: Сърбия и Македония отпадат, България и Турция остават"}
{"url": "http://www.focus-news.net/news/2019/06/25/2673699/pazardzhik-v-rezultat-na-padnaliya-proliven-dazhd-sa-otvodneni-mazeta-v-sarnitsa-strelcha-bratsigovo-malniya-e-zapalila-darvo-v-peshtera.html", "text": "На девет сигнала са реагирали огнеборците в област Пазарджик през изминалото денонощие, съобщиха от  ОДМВР-Пазарджик . В резултат на падналия проливен дъжд са отводнени мазета в Сърница, Стрелча, Брацигово. Екипи на пожарната са разчистили паднали дървета в Пазарджик, и село Карабунар, както и запалило се дърво от мълния в Пещера. Неизправност в газова бутилка е станала причина за пожар вчера следобед в апартамент в областния град. Екип от РСПБЗН-Пазарджик е потушил огъня, нанесени са неголеми щети на помещението с бутилката.", "date": "2019.06.25", "title": "Пазарджик: В резултат на падналия проливен дъжд са отводнени мазета в Сърница, Стрелча, Брацигово, мълния е запалила дърво в Пещера"}
{"url": "http://www.focus-news.net/news/2019/06/25/2673688/redzhep-tayip-erdogan-turtsiya-zapochva-da-priema-s-400-ot-yuli.html", "text": "Държавният глава на Турция Таийп Ердоган потвърди, че доставките на зенитнО-ракетните системи С-400, закупени от Руската федерация, ще започнат през юли тази година. Съответното той потвърди пред парламента в Анкара, предава  TACC . \r\n„Започваме да приемаме С-400 от следващия месец. Купуването на системите е в областта на нашите суверенни права, така че няма да се откажем от този въпрос\", подчерта турският президент. \r\nПървите доклади от преговорите на Руската федерация и Турция относно доставката на С-400 се появиха през ноември 2016 г. Фактът на сключване на договора бе потвърден от руската страна на 12 септември 2017 г. Турският министър на отбраната Хулуси Акар заяви по-рано, че разполагането на С-400 може да започне през октомври 2019 година. Сергей Чемезов, генерален директор на държавната корпорация „Ростек\", съобщи през декември 2017 г., че цената на доставката на системите С-400 в Анкара е 2,5 милиарда долара. \r\nСАЩ активно се опитват да попречат на Турция да финализира сделката. По-рано Вашингтон предупреди Анкара, че в случай на придобиване на тези оръжейни системи САЩ могат да откажат на Турция доставките на изтребителите F-35. . Тереза Герова", "date": "2019.06.25", "title": "Реджеп Тайип Ердоган: Турция започва да приема С-400 от юли"}
{"url": "http://www.focus-news.net/news/2019/06/25/2673698/plovdiv-zaradi-prognozite-za-losho-vreme-se-otlaga-kontsertat-ne-na-drogata.html", "text": "Планираният за утре концерт в Цар-Симеоновата градина под надслов „Изборът е твой – живей, мечтай, обичай!” се отменя заради синоптичната прогноза и очаквания код „жълто“ за Пловдив. Това съобщиха за  Радио „Фокус“ – Пловдив  организаторите от Общинския съвет по наркотични вещества с Превантивно-информационен център. Те уточниха, че концертът ще се проведе в по-късен момент през годината. \r\nТони МИХАЙЛОВ", "date": "2019.06.25", "title": "Пловдив: Заради прогнозите за лошо време се отлага концертът „НЕ на дрогата!“"}
{"url": "http://www.focus-news.net/news/2019/06/25/2673702/d-r-milena-katosheva-po-povod-110-godishnina-ot-rozhdenieto-na-dimitar-dimov-organizirame-izlozhba-v-natsionalnata-biblioteka.html", "text": "По повод 110-годишнина от рождението на Димитър Димов организираме изложба в Националната библиотека. Това каза главният уредник в къщата музей „Димитър Димов“ д-р Милена Катошева в интервю за  Агенция „Фокус“  по повод 110 години от рождението на писателя Димитър Димов. „Младите хора се интересуват първо от това да прочетат романа „Тютюн“, който задължително се изучава по литература в 12 клас. Доколкото знам от следващата учебна година ще се изучава в 10 клас. Интересът към личността и къщата музей на Димитър Димов се появява в момента, в който романът започва да се изучава“, заяви д-р Катошева. Тя посочи, че интересът към писателя е провокиран от една страна от четенето на „Тютюн“, а от друга – от преподавателите от български език и литература в съответното училище.  \r\n„Идват много млади хора, които не са част от организирано посещение. Идват и групи ученици от столични училища. Тази година имахме посетители и от Благоевград, миналата година имахме и от Шумен и Плевен. Интерес има, защото учениците харесват романа „Тютюн“ и го четат, но другите романи на Димов не са включени в програмата“, обясни д-р Катошева. \r\nТя подчерта, че през цялата година има планирани различни мероприятия по повод 110-ата годишнина от рождението на Димитър Димов. „Основното предстои през тази седмица – в четвъртък, 27 юни, когато в Националната библиотека „Св. св. Кирил и Методий“ ще бъде открита изложба за Димитър Димов, която музеят подготви специално за 110-годишнината - „Димитър Димов в писма и спомени“. Така че който има възможност, може да заповяда от 11.00 часа на откриването или да разгледа изложбата до 7 юли“, заяви д-р Катошева. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.06.25", "title": "Д-р Милена Катошева: По повод 110-годишнина от рождението на Димитър Димов организираме изложба в Националната библиотека"}
{"url": "http://www.focus-news.net/news/2019/06/25/2673701/veliko-tarnovo-lyatna-zanimalnya-za-detsa-organizira-i-tazi-godina-parvo-balgarsko-narodno-chitalishte-v-svishtov.html", "text": "Летни занимания за деца организират и през тази година служителите на Първо българско народно читалище „Еленка и Кирил Д. Аврамови“ в Свищов. Записванията стават в деня на самото посещение, а инициативата стартира в началото на юли и ще продължи през целия месец. Това обобщи в предаването  „Добре дошли в Свищов“  на  Радио „Фокус“ – Велико Търново  Дария Първанова, библиотекар в културната институция. Тя уточни, че се предвиждат спортни игри под надслов „Бързи, смели, сръчни“, както и разходка до комплекс „Свищов“. „Идеята е да се наблегне повече върху активността на децата и младежите, тъй като знаете, че проблемът със затлъстяването, който е доста сериозен, набира скорост в последните години. Ще се осъществим и културни събития като рисуване в Светиниколовското училище, тихи игри като „Не се сърди човече“,  федербал, футбол и други. Децата ще могат  да се насладят на  кино, да посетят музея „Алеко Константинов“  и Етнографския музей, и да се научат на свищовско хоро на сцената на читалището“, поясни още Дария Първанова. \r\nПо повод 65-годишнината на школата по изкуствата при ПБНЧ  ще има  и концерт  на преподаватели  с различни инструменти, за да се  запознаят децата с музиката. \r\nВ инициативите могат да се включат  всички малчугани и младежи до 18-годишна възраст, като тези под 6 трябва да са с придружител. Входната такса е  2 лв. Началото на инициативата ще е на 2 юли. \r\nЛуиза ТРАНЧЕВА", "date": "2019.06.25", "title": "Велико Търново: Лятна занималня за деца организира и тази година Първо българско народно читалище в Свищов"}
{"url": "http://www.focus-news.net/news/2019/06/25/2673697/gabriela-merkore-targovski-direktor-na-sofiyska-voda-vliza-v-sila-harta-na-klienta-na-druzhestvoto.html", "text": "От днес влиза в сила „Харта на клиента“ на „Софийска вода“. Това каза търговският директор на „Софийска вода“ Габриела Меркоре по време на пресконференцията „Началото на втората половина на Бизнес плана 2017-2021“, предаде репортер на  Агенция „Фокус“ . „През 2018 година започнахме проекта „Харта на клиента“. Поставихме си за цел да отговорим в по-голяма степен на очакванията на нашите клиенти в две отношения – какви са услугите, които много ги интересуват, отговарят ли сроковете, в които работим на представите на клиентите и за колко време трябва да реагираме и да свършим определена работа“, обясни тя. Меркоре обясни, че ангажиментът пред клиентите е да реагират до два часа на сигнали. „Знаем, че работата ни понякога създава неудобство за нашите клиенти, защото работим по ценна инфраструктура и понякога се налага прекъсване на водата, за да се извършват ремонти или подмяна на тръбите. Още от миналата година направихме една крачка напред в информирането на нашите клиенти чрез безплатен смс. Телефонният ни център връща обаждания на оставени гласови съобщения до два часа“, обясни тя. Меркоре каза още, че в хартата са включени и достъпни клиентски центрове, в които ще откриете отлично обслужване, разбиране на проблемите ви и обслужването им. „Затова записахме в нашата харта, която е първата в ВиК сектора в България, че работим с удължено работно време и също така, че обикаляме отдалечените от София селища с нашия мобилен център за обслужване“, подчерта тя.  \r\nТеодора ПАТРОНОВА", "date": "2019.06.25", "title": "Габриела Меркоре, търговски директор на „Софийска вода“: Влиза в сила „Харта на клиента“ на дружеството"}
{"url": "http://www.focus-news.net/news/2019/06/25/2673704/pregled-na-mezhdunarodnite-novini-do-1300-chasa-agentsiya-fokus.html", "text": "Ръководството на „Фолксваген“ елиминира Сърбия и Македония като възможни кандидати за новия завод на германския концерн. Инвестицията от два милиарда евро ще бъде направена в Турция или България в близко време, съобщава скопското електронно издание  „Фактор“ . \r\n„Фолксваген“ определи двете страни като финалисти за местоположението на новия завод за автомобили. В началото на годината от компанията обявиха, че ще произвеждат електрически превозни средства в своите заводи в Германия и ще обмислят промяна на производството на някои модели с конвенционални двигатели във фабрика, която ще бъде установена някъде в Източна Европа. \r\nПървоначално списъкът на потенциалните кандидати включваше пет страни, но компанията сведе избора си до Турция или България. \r\nПрез последните три месеца представители на германския автомобилен производител посещават и провеждат преговори в двете страни-кандидатки. Германският Frankfurter Allgemeine Zeitung съобщи, че Хърбърт Дийс, председател на борда на директорите на „Фолксваген“, е бил на посещение в Турция миналата седмица, за да обсъди въпросите, свързани с инфраструктурата на завода, който производителят на автомобили може да установи в Западна Маниса.  \r\nВ доклада се посочва също, че Дийс вероятно ще проведе разговори с правителствени служители в столицата Анкара. Според източници, „Фолксваген“ може да обяви окончателно решение в полза на Турция в рамките на две седмици.  \r\nИзточници също така предполагат, че планираната фабрика в Маниса ще има годишен производствен капацитет за 300 000 автомобила. \r\nПоследният път, в който в Турция бяха направени големи инвестиции в автомобилната индустрия, бе през 1997 г. – от „Тойота“ и „Хонда“. През последните 22 години в страната не е инвестирала друга компания. \r\nАко „Фолксваген“ произвежда модели с висока добавена стойност, това ще бъде важна стъпка напред за Турция. \r\n***  Държавният глава на Турция Таийп Ердоган потвърди, че доставките на зенитнО-ракетните системи С-400, закупени от Руската федерация, ще започнат през юли тази година. Съответното той потвърди пред парламента в Анкара, предава  TACC . \r\n„Започваме да приемаме С-400 от следващия месец. Купуването на системите е в областта на нашите суверенни права, така че няма да се откажем от този въпрос\", подчерта турският президент. \r\nПървите доклади от преговорите на Руската федерация и Турция относно доставката на С-400 се появиха през ноември 2016 г. Фактът на сключване на договора бе потвърден от руската страна на 12 септември 2017 г. Турският министър на отбраната Хулуси Акар заяви по-рано, че разполагането на С-400 може да започне през октомври 2019 година. Сергей Чемезов, генерален директор на държавната корпорация „Ростек\", съобщи през декември 2017 г., че цената на доставката на системите С-400 в Анкара е 2,5 милиарда долара. \r\nСАЩ активно се опитват да попречат на Турция да финализира сделката. По-рано Вашингтон предупреди Анкара, че в случай на придобиване на тези оръжейни системи САЩ могат да откажат на Турция доставките на изтребителите F-35. \r\n***  Новият държавен глава на Украйна Владимир Зеленски сподели разочарованието си от решението на Парламентарната асамблея на Съвета на Европа, което отвори пътя за връщането на руската делегация в организацията, съобщава киевското електронно издание  „Европейская правда“ . \r\n„Разочарован съм от решението на ПАСЕ да одобри без ограничение правомощията на делегацията на Руската федерация\", написа Зеленски в социалната мрежа „Фейсбук“. \r\nТой припомни, че лично е обсъдил този въпрос с френския си колега Еманюел Макрон и канцлера на ФРГ и се е опитал да ги убеди, че връщането на руската делегация в ПАСЕ е възможно, само след като Москва изпълни основните изисквания на ПАСЕ. \r\n„Жалко е, че нашите европейски партньори не ни послушаха и не действаха по различен начин. Благодарен съм на украинската парламентарна делегация и приятелски настроените към нас национални делегации, които смело се бориха до края\", пише още украинският президент. \r\nТой изрази надежда, че по въпроса за защита на демократичните ценности „никой не е имал предвид материални ценности\". \r\n„И аз също искам да видя как поддръжниците на завръщането на руската делегация в Асамблеята - организация, която защитава върховенството на закона в Европа в продължение на 70 години - ще защитава и иска още едно завръщане – на заловените украински моряци. Именно днес, 25 юни, изтича срокът за изпълнение на съответната заповед на Международния трибунал за морско право. Очакваме с нетърпение как декларираните разпоредби за върховенството на закона се прилагат в реалния живот”, се казва в изявлението. \r\nПо-рано ПАСЕ прие резолюция относно промяната на механизма за санкции, в която тя покани Русия да се върне на работа в Асамблеята, без да ограничава правото й глас. Впоследствие това бе оспорено. Окончателното решение ще бъде взето в сряда. \r\n***  Обединената албанска опозиция не признава решението на комисията, която не уважи указа на президента Илир Мета за отлагане на изборите. Така опозицията потвърди позицията си, че няма да участва в гласуването на 30 юни, предава македонската информационна агенция  „Макфакс“ . \r\n„Тази седмица ще кулминират протестите на хората. Това не са избори. Ние не ги признаваме това, това са избори Рама и ще уважим указа на президента Мета да отложи изборния процес. На 30 юни няма да има избори, нашата съпротива ще бъде още по-голяма“, увери Дашамир Шехи от Движението за национално развитие след срещата на обединената албанска диаспора. \r\nПо думите му решението на избирателната комисия е нищожно. \r\n***  Държавният глава на Иран Хасан Роухани обвини САЩ в лъжа, като посочи, че Вашингтон не е отправил предложение за преговори към Техеран, предава  AFP . \r\nПо-рано съветникът на американския президент Доналд Тръмп по националната сигурност Джон Болтън определи като „оглушително\" мълчанието на Иран относно предложението за преговори с Вашингтон. „Президентът (на САЩ Доналд Тръмп) отвори вратата за реални преговори. В отговор на това мълчанието на Иран е оглушително\", подчерта Болтън по време на посещение в Ерусалим. \r\nСАЩ наложиха санкции на върховния лидер на Иран аятолах Али Хаменей и други представители на Техеран. От МВнР на Иран определиха новите ограничения като „перманентно затваряне на пътя към дипломацията\" с американската администрация. \r\n***  Сръбският член на Тристранното председателство на Босна и Херцеговина Милорад Додик изпрати покана към президента на Косово Хашим Тачи да присъства на срещата на върха в Баня Лука на Процеса за сътрудничество в Югоизточна Европа (ПСЮИЕ). Той обаче подчерта, че поканата към Тачи не е като към президент на Република Косово, съобщава електронното издание на прищинския ежедневник  Gazeta Express . \r\nДодик поясни, че Тачи може да присъства като представител на Прищина. „Ако иска да дойде в Баня Лука при това условия, нека го направи. След като няма да е проблем за него, защо да е за нас“, отбеляза политикък от Република Сръбска. \r\nОсвен това Додик заяви, че е изразил ясно позицията си за Тачи, добавяйки, че той трябва да разбере, че Косово е част от Сърбия. \r\nСпоред кабинета на Додик участието на Косово в ПСЮИЕ е решено през 2014 г. със съгласието на всички участници, които не признават Косово: Сърбия, Гърция, Румъния, Молдова и Босна и Херцеговина. \r\n***", "date": "2019.06.25", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/06/25/2673703/chez-razpredelenie-balgariya-shte-dade-preskonferentsiya-za-proekt-zhivot-za-ptitsite-negovite-tseli-i-predstoyashti-deynosti-v-regiona-na-pernik-na-28-yuni.html", "text": "ЧЕЗ Разпределение България изпълнява мащабен проект за защита живота на птиците, опазване на биоразнообразието, както и за предпазване на мрежата от възникване на аварии и пожари в резултат от досега с тях, съобщиха от пресцентъра на дружеството. В хода на проекта и в партньорство с Българско дружество за защита на птиците, бяха извършени теренни проучвания и бяха локализирани най-рисковите за птиците райони.  \r\nНа 28 юни от 10:30 ч. в гр. Перник, пл. „Кракра Пернишки“ №1, Ресторант Двореца – конферентна зала, ще се проведе пресконференция, на която ще бъде дадена повече информация за проект „Живот за птиците“, неговите цели и предстоящи дейности в региона на Перник. По време на събитието ще бъдат показани и новите изрисувани разпределителни касети в гр. Перник от художници, припознали каузата на ЧЕЗ Разпределение.", "date": "2019.06.25", "title": "ЧЕЗ Разпределение България ще даде пресконференция за проект „Живот за птиците“, неговите цели и предстоящи дейности в региона на Перник на 28 юни"}
{"url": "http://www.focus-news.net/news/2019/06/25/2673700/vladimir-zelenski-za-reshenieto-na-pase-evropeyskite-partnyori-ne-ni-poslushaha-razocharovan-sam.html", "text": "Новият държавен глава на Украйна Владимир Зеленски сподели разочарованието си от решението на Парламентарната асамблея на Съвета на Европа, което отвори пътя за връщането на руската делегация в организацията, съобщава киевското електронно издание  „Европейская правда“ . \r\n„Разочарован съм от решението на ПАСЕ да одобри без ограничение правомощията на делегацията на Руската федерация\", написа Зеленски в социалната мрежа „Фейсбук“. \r\nТой припомни, че лично е обсъдил този въпрос с френския си колега Еманюел Макрон и канцлера на ФРГ и се е опитал да ги убеди, че връщането на руската делегация в ПАСЕ е възможно, само след като Москва изпълни основните изисквания на ПАСЕ. \r\n„Жалко е, че нашите европейски партньори не ни послушаха и не действаха по различен начин. Благодарен съм на украинската парламентарна делегация и приятелски настроените към нас национални делегации, които смело се бориха до края\", пише още украинският президент. \r\nТой изрази надежда, че по въпроса за защита на демократичните ценности „никой не е имал предвид материални ценности\". \r\n„И аз също искам да видя как поддръжниците на завръщането на руската делегация в Асамблеята - организация, която защитава върховенството на закона в Европа в продължение на 70 години - ще защитава и иска още едно завръщане – на заловените украински моряци. Именно днес, 25 юни, изтича срокът за изпълнение на съответната заповед на Международния трибунал за морско право. Очакваме с нетърпение как декларираните разпоредби за върховенството на закона се прилагат в реалния живот”, се казва в изявлението. \r\nПо-рано ПАСЕ прие резолюция относно промяната на механизма за санкции, в която тя покани Русия да се върне на работа в Асамблеята, без да ограничава правото й глас. Впоследствие това бе оспорено. Окончателното решение ще бъде взето в сряда. Тереза Герова", "date": "2019.06.25", "title": "Владимир Зеленски за решението на ПАСЕ: Европейските партньори не ни послушаха, разочарован съм"}
{"url": "http://www.focus-news.net/news/2019/06/25/2673706/sofiya-kontsert-posveten-na-mezhdunarodniya-den-za-borba-sreshtu-upotrebata-na-narkotitsi-i-narkotrafika.html", "text": "На 26 юни 2019 г. в парка „Заимов“ ще се проведе концерт по повод Международния ден за борба с наркотиците и наркотрафика. Това съобщиха от пресцентъра на  Столична община . Програмата включва арт работилница с художника-авангардист Иван Яхнаджиев от 16.00 часа и концерт от 18.00 часа. Събитието е организирано от Общински съвет по наркотични вещества – София и Превантивно-информационен център по проблемите на наркоманиите – София и е част от Програмата за превенция на употребата на психоактивни вещества „Изкуството като алтернатива“.", "date": "2019.06.25", "title": "София: Концерт посветен на Международния ден за борба срещу употребата на наркотици и наркотрафика"}
{"url": "http://www.focus-news.net/news/2019/06/25/2673695/ivan-ivanov-kevr-mezhduvedomstvena-grupa-shte-izgotvi-kriterii-za-sdelkata-za-chez.html", "text": "С моя заповед вече се сформира междуведомствена група, която включва не само представители на КЕВР, но и на другите заинтересовани институции, които имат отношение към реализирането на такова становище и на критерии. Това каза пред журналисти председателят на Комисията за енергийно и водно регулиране Иван Иванов за сделката за закупуване на ЧЕЗ от „Еврохолд България“ АД, предаде репортер на  „Агенция Фокус“ . „Още тази седмица започва заседание. Бъдете сигурни, че тази работна група ще изготви критерии, които са обективни и които трябва да бъдат норма в прилагането на закона“, заяви той. „Оттук нататък тези критерии,  които трябва да бъдат неутрални, по отношение на купувач, продавач и на конкретна сделка, ще бъдат прилагани и за всички други бъдещи сделки от такъв характер“, посочи Иван Иванов и прогнозира, че критериите могат да бъдат изготвени в рамките на 2-3 седмици.", "date": "2019.06.25", "title": "Иван Иванов, КЕВР: Междуведомствена група ще изготви критерии за сделката за ЧЕЗ"}
{"url": "http://www.focus-news.net/news/2019/06/25/2673707/s-polagane-na-venets-na-grobnitsata-na-neznayniya-voin-v-moskva-zapochna-poseshtenieto-na-balgarskata-delegatsiya-vodena-ot-predsedatelya-na-parlamenta-tsveta-karayancheva.html", "text": "С полагане на венец на гробницата на Незнайния воин в Александровската градина до стената на Кремъл започна официалното посещение в Москва на българската парламентарна делегация, водена от председателя на Народното събрание Цвета Караянчева, съобщиха от  пресцентъра на парламента . \r\nВ състава на делегацията са съпредседателите на Групата за приятелство България – Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов.  \r\nБългарските парламентаристи положиха цветя пред вечния огън. С минута мълчание беше почетена паметта на героите.", "date": "2019.06.25", "title": "С полагане на венец на гробницата на Незнайния воин в Москва започна посещението на българската делегация, водена от председателя на парламента Цвета Караянчева"}
{"url": "http://www.focus-news.net/news/2019/06/25/2673708/ministar-boil-banov-prez-avgust-shte-bade-osigureno-finansirane-za-remont-na-pokriva-na-kashtata-muzey-aleko-konstantinov-v-svishtov.html", "text": "През август ще бъде осигурено финансиране за ремонт на покрива на къщата-музей „Алеко Константинов“ в Свищов. Това увери при посещението си в крайдунавския град министъра на културата Боил Банов, предаде репортер на  Радио „Фокус“  – Велико Търново.  Той уточни, че именно тогава предстои втората сесия, в която държавата отпуска средства за подпомагане на националните паметници на културата. Проектът за къщата-музей вече е внесен. „Покривът ще е първият етап, който ще реализираме тази година. През следващата година ще реализираме и останалата част, която включва ремонт на фасадата, енергийна ефективност и т. н. Заслужава си да се подпомогне този прекрасен град, който кметът активно развива“, допълни министър Банов. Той увери,  че държавата ще продължи да подкрепя Свищов в неговото развитие като предпочитана културна дестинация за българи и чужденци. \r\nЛуиза ТРАНЧЕВА", "date": "2019.06.25", "title": "Министър Боил Банов: През август ще бъде осигурено финансиране за ремонт на покрива на къщата-музей „Алеко Константинов“ в Свищов"}
{"url": "http://www.focus-news.net/news/2019/06/25/2673709/ministar-desislava-taneva-nad-92-hil-dekara-sas-zarneni-kulturi-sa-porazeni-na-100-ot-gradushkite.html", "text": "Над 92 хил. декара със зърнени култури са поразени на 100 % от градушките. Това съобщи по време на старта на жътвата в Сливенско министърът на земеделието Десислава Танева, предаде репортер на  Радио „Фокус“ – Сливен .  За пропадналите площи държавата ще компенсира една малка част от разходите на производителите, след приключване на сезона ще се вземе решение за размера и изплащането им тази година, допълни министър Десислава Танева. „Застраховката за градушките е въпрос на желание и убеденост от страна на земеделския производител, държавата не може и няма как да бъде застраховател“, посочи Танева. \r\nЛюдмила ЙОРГОВА", "date": "2019.06.25", "title": "Министър Десислава Танева: Над 92 хил. декара със зърнени култури са поразени на 100% от градушките"}
{"url": "http://www.focus-news.net/news/2019/06/25/2673705/plovdiv-55-sa-zadarzhanite-pri-politseyskata-operatsiya-v-selo-rozino.html", "text": "55 мъже са били задържани в полицията в рамките на тридневна специализирана операция за гарантиране на обществения ред в село Розино. Това съобщиха от пресцентъра на  МВР . Действията са осъществени под наблюдение на Районна прокуратура – Карлово. Припомняме, че около 16.00 часа в събота в РУ – Карлово бе получен сигнал за масово сбиване между два враждуващи рода в селото. Според първоначалната информация, по време на физическата саморазправа, участниците се замеряли с твърди предмети, а също така имало и стрелба с оръжие. Пристигналите незабавно на място екипи от районното управление и пловдивското Зонално жандармерийско управление предотвратили разрастването на конфликта. В болница били откарани шестима пострадали, трима от тях са оставени под лекарско наблюдение. Местопроизшествието е запазено, извършен е оглед. Иззети са веществени доказателства, които са приложени към материалите по образуваното досъдебно производство. Установени са материални щети по осем къщи и два микробуса. Като инициатори на сбиването в полицейския арест са отведени 8 мъже. До нормализиране на обстановката в селото са осигурени полицейски патрули, в резултат на чиято бърза намеса навреме е прекратено друго сбиване между фамилиите към 15.30 часа в неделя. Няма сериозно пострадали хора, нанесени са увреждания по къща и седем моторни превозни средства. В хода на действията същия ден и в понеделник служителите на реда са задържали други 47 участници. С постановление на Районна прокуратура – Карлово четирима са привлечени като обвиняеми и приведени в ареста за срок до 72 часа. Актове по Указа за борба с дребното хулиганство са съставени на шестима, а по силата на ЗМВР с полицейски протоколи са предупредени 40 души. Под ръководството на прокуратурата активните оперативно-издирвателни и процесуално-следствени по случая продължават. За осигуряване на спокойствието и реда в селото са ангажирани постоянни полицейски екипи.", "date": "2019.06.25", "title": "Пловдив: 55 са задържаните при полицейската операция в село Розино"}
{"url": "http://www.focus-news.net/news/2019/06/25/2673713/pazardzhik-intenziven-e-trafikat-po-glaven-pat-i-8-belovo-pazardzhik-plovdiv.html", "text": "Интензивен е трафикът по главен път I-8 Белово-Пазарджик-Пловдив, предаде репортер на  Радио „Фокус“ – Пазарджик . Автомобил на БГ ТОЛ е разположен в района на село Лозен, а патрул на КАТ „Пътна полиция“ следи за спазване ограниченията на скоростта в центъра на село Звъничево. Трафикът е натоварен и в двете посоки. Пътните настилки на места са мокри след падналия дъжд през нощта. На входа на Пазарджик в района на двете кръгови кръстовища на моста на река Марица се образуват колони от автомобили. \r\nВаня НИКОЛОВА", "date": "2019.06.25", "title": "Пазарджик: Интензивен е трафикът по главен път I-8 Белово-Пазарджик-Пловдив"}
{"url": "http://www.focus-news.net/news/2019/06/25/2673710/blagoevgrad-na-kulinarno-pateshestvie-do-malta-s-shef-trevor-porteli-v-kempinski-hotel-grand-arena-bansko.html", "text": "Кемпински Хотел Гранд Арена - Банско продължава да изненадва гумре любителите с нови тематични вечери през лятото. Това съобщиха от  хотела . На 20 юли хотелът организира Малтийска вечер, където главният готвач Тревор Портели ще разкрие тайната на родната си кухня. С менюто си шеф Портели ни връща в спомените си от детството, изпълнено с вкуса на домашно овче сирене, аромата на традиционния за семейството неделен заек на фурна с дърва и прясно уловени калмари от тюркоазено синьото море. Заради изгодното си стратегическо положение, Малта е завладявана многократно от различни народи, оставили траен отпечатък и в кулинарията на малката островна държава, в която днес намираме следи от италианска, английска, испанска, провансалска и арабска кухня.  \r\nЧетиристепенното меню на шеф Тревор Портели е съчетание от автентични вкусове и аромати и включва богат микс от най-типичните за Малта традиционни специалитети - известните малтийски наденици, овче сирене от Гозо, рибни деликатеси, класическото Браджоли с телешко месо, пълнени калмари, тиквички и печен заек. Интересно е вярването още от римско време, че консумирането на заешко месо разкрасява жените и още оттогава се е превърнало в едно от най-традиционните ястия, залегнало в малтийската кухня. Продуктите за кулинарното изкушение ще бъдат внимателно подбрани лично от шеф Портели и внесени директно от родната му Малта. За сладкия завършек на вечерята той е приготвил три различни класически десерта – топли рулца с ванилов сладолед, бадемова нуга и известната малтийска синица, която наподобява ароматна сладка баница. За синицата малтийският шеф разказва, че където и да я приготвя по света, тя се превръща в истински хит и гостите винаги го питат за рецептата. Всички ястия ще бъдат сервирани с чаша първокласно италианско вино според вкуса им с любезното съдействие на фирма БНК. \r\nАко желаете да се потопите във вкусовете на Малта, можете да резервирате специалния пакет за настаняване „Малтийска вечер“, валиден от 19 до 21 юли 2019 или да направите резервация само за вечерята на следния линк:  . \r\nВдъхновен от скорошния си престой за обмяна на опит с шеф Реми Жиро в двузвездния Мишлен ресторант “Les Hauts de Loire” във Франция, шеф Тревор Портели ни поднася и още една кулинарна изненада с Провансалска вечер на 24 август. Гостите ще могат да опитат класически провансалски специалитети, приятно съчетани с най-известните провансалски розе, бели и червени вина Шато д‘ Есклан и изискано шампанско. Събитието е планирано да бъде различно от всички останали досега и ще ви пренесе в атмосферата на известните Сен Тропе партита на открито край басейна на фона на пленителната Пирин планина. За Кемпински Хотел Гранд Арена Банско:    е единственият ski-in и ski-out хотел в района и се намира в сърцето на най-популярния и най-оживен зимен курорт на Балканите - Банско, точно срещу начална станция на кабинковия лифт, която дава достъп до 75 км ски писти, поддържани на високо международно ниво, подходящи за всички скиори от начинаещи до напреднали. Луксозният хотел е единственият международен хотел в тази част на Балканите и е отворен целогодишно. Разполага с 157   в алпийски стил, включително 25 апартамента и изключителен  , напълно обновен   с чисто нови и уникални термални съоръжения, четири   и осем   с невероятна гледка към величествената Пирин планина. Облечен в европейски стил, хотелът предлага най-доброто ски, гурме и спа изживяване. За „Кемпински”: \r\nСъздадена през 1897 г., „Кемпински” е най-старата верига за луксозни хотели в Европа. Богатото наследство от безупречно обслужване и невероятно гостоприемство се допълва от изключителността и индивидуалността на нейните хотели. В момента, портфолиото на „Кемпински” включва 78 петзвездни хотела и резиденции в 34 страни и продължава да добавя нови в Европа, Близкия Изток, Африка, Азия и Америка. Всеки хотел отразява силата и успеха на търговската марка, без да омаловажава неговото наследство. Портфолиото включва исторически сгради, лайфстайл хотели, удостоени с множество награди, известни курорти и престижни резиденции. Всеки хотел предлага качеството, което гостите очакват да намерят, съчетано с културните традиции на съответния регион. Кемпински е един от основателите на Global Hotel Alliance (GHA), най-големия алианс от независими хотели в света.", "date": "2019.06.25", "title": "Благоевград: На кулинарно пътешествие до Малта с шеф Тревор Портели в Кемпински Хотел Гранд Арена - Банско"}
{"url": "http://www.focus-news.net/news/2019/06/25/2673711/sport-angel-kodinov-se-klasira-za-polufinal-v-minsk.html", "text": "Ангел Кодинов намери място сред полуфиналистите на 1000 метра едноместно кану на Европейските игри в Минск. Българинът завърши шести в своята серия с време 3:58.653 минути. \r\nПолуфиналът с участието на Кодинов е от 15:44 часа. За него се класира и друг българин - Мирослав Кирчев, който завърши четвърти.", "date": "2019.06.25", "title": "Спорт: Ангел Кодинов се класира за полуфинал в Минск"}
{"url": "http://www.focus-news.net/news/2019/06/25/2673715/v-mosv-shte-bade-predstaven-piloten-proekt-za-sazdavane-na-sistema-za-upravlenie-na-reka-iskar-na-27-yuni.html", "text": "Дирекция „Управление на водите“ към Министерство на околната среда и водите (МОСВ) организира откриваща пресконференция за представяне на пилотния проект за „Създаване на Система за управление на басейна на река Искър (СУВ-БРИ) като първа фаза на Национална система за управление на водите в реално време (НСУВРВ)“. Това съобщиха от пресцентъра на  МРРБ . \r\nСъбитието ще се проведе на 27 юни от 10.00 часа в зала „Европа” на МОСВ на бул. „Мария Луиза“ 22. На него ще бъдат представени основните цели, дейностите, предвидени за изпълнение, както и очакваните резултати, които трябва да бъдат постигнати. В пресконференцията ще участват и представители на фирмите, спечелили поръчка за осъществяване на проекта. Поканени са и представители на общините и областните администрации, на територията на които ще се осъществяват дейностите, на областните информационни центрове в София и Враца, както и асоциираните партньори по проекта НЕК ЕАД, НИМХ и „Напоителни системи“ ЕАД.  Дирекция „Управление на водите“ е бенефициент по директно предоставяне на безвъзмездна финансова помощ.  Проект „Създаване на Система за управление на водите в басейна на река Искър (СУВ-БРИ) като първа фаза на Национална система за управление на водите в реално време (НСУВРВ)“ се финансира от Оперативна програма „Околна среда 2014 – 2020” в рамките на приоритетна ос „Превенция и управление на риска от наводнения и свлачища. Стойността на проекта е 6 964 000 лв., от които 85 %  или 5 919 400,00 лв. средства от Кохезионния фонд (КФ) на Европейския съюз (ЕС) и 15 % или 1 044 600 - национално съфинансиране).", "date": "2019.06.25", "title": "В МОСВ ще бъде представен пилотен проект за създаване на система за управление на река Искър на 27 юни"}
{"url": "http://www.focus-news.net/news/2019/06/25/2673712/dvama-balgari-i-shestima-chuzhdentsi-sa-obvineni-za-uchastie-v-nay-golyamata-prestapna-grupa-za-trafik-na-migranti-obzor.html", "text": "От Специализираната прокуратура обявиха, че на 8 лица е повдигнато обвинение за участие в най- голямата до момента престъпна група за трафик на мигранти. На 26 юни ще бъдат поискани мерки „задържане под стража“ за обвинените. Говорителят на Специализирания съд прокурор Сийка Милева съобщи, че обвинените са двама българи и шестима чужденци (сириец, иракчанин и четирима афганистанци). Групата е превеждала големи групи от 30-40 души, предимно чужди граждани – афганистанци, иракчани и пакистанци, от Турция през България до Сърбия. „Превеждането е извършвано по изключително опасен начин за живота и здравето на мигрантите“, коментира прокурор Милева. Мигрантите са превеждани през така наречените „зелени граници“, през гъсти, гористи местности. Дейността на престъпната група е започнала от Кабул в Афганистан и се е ръководила от роднина на член на организираната престъпна група. Това лице е организирало набирането и транспортирането на мигрантите от Афганистан, през Иран до Турция, където са посрещани от друг, който организирал ръководството на групата на територията на Турция. Той превеждал групата по канал от Турция към България през река Марица. Сийка Милева уточни, че през страната ни трафикираните лица са били превозвани със специални бусове, като са ги укривали и настанявали в наемани секретни квартири в кв. „Филиповци“ и кв. „Орландовци“. „Лицата престоявали от един до два дни на територията на страната ни с цел да не будят подозрение и да не се харчат допълнителни средства за тяхната прехрана и нощувка“, коментира тя. Мигрантите са заплащали между 8 и 10 хил. лева чрез метода „хавала“, като парите са се предавали на доверен човек, така нареченият „хавалдар“, който предоставя съответна парола. Сийка Милева съобщи, че някои от членовете на престъпната група чужди граждани са женени за българки, които изцяло били запознати с престъпната дейност на групата и помагали за нейната дейност.  „Фокус“ припомня:  На 24 юни 17 души бяха задържани за участие в най-голямата престъпна група за трафик на мигранти, която действа на територията на България. Зам. главният прокурор Иван Гешев определи структурата като „завършено търговско дружество за трафик на мигранти”. Той посочи, че за първи път в България има толкова сложна, голяма и мащабна организация. „Тя обхваща всички – от хазяи, до хора, които осъществяват транспорт, през хора, които посрещат, и хора, които координират“, обясни Гешев и допълни, че има информация, че в престъпната група са участвали и гранични полицаи. Първата информация за задържаните каналджии е дошла през 2017 г., когато по време на мащабната операция „Халифакс“ беше разбита международна мрежа за трафик на мигранти, включително и с българско участие. Тогава бяха арестувани над 40 души.", "date": "2019.06.25", "title": "Двама българи и шестима чужденци са обвинени за участие в най-голямата престъпна група за трафик на мигранти (ОБЗОР)"}
{"url": "http://www.focus-news.net/news/2019/06/25/2673717/kyustendil-kmetat-na-dupnitsa-inzh-metodi-chimev-vrachi-klyuchovete-na-novite-avtobusi-na-upravitelya-na-obshtinskoto-transportno-druzhestvo.html", "text": "Кметът на Дупница инж. Методи Чимев връчи ключовете на новите автобуси на управителя на общинското транспортно дружество. Това съобщи за  Радио „Фокус” – Кюстендил  Христо Апостолов, пресаташе на Община Дупница. Новите автобуси са четири на брой. Те ще обслужват линия № 5 в града. Автобусите са закупени по проекта „Интегриран градски транспорт” и ще свързват кварталите от новоизградените жилища до квартал „Байкал”. След два месеца, те вече ще обслужват жителите, както и гостите на града. „В момента тече подбор на кадри за шофьори, така че в края на месец август автобусите ще бъдат по улиците на града”, каза Христо Апостолов. Автобусите отговарят на всички европейски стандарти, могат да поемат 40 пътници едновременно, както и хора в неравностойно положение, за които има повдигащ механизъм и обособено място. По проекта се изгражда и сервизна база за автобусите. \r\nВенцеслав ИЛЧЕВ", "date": "2019.06.25", "title": "Кюстендил: Кметът на Дупница инж. Методи Чимев връчи ключовете на новите автобуси на управителя на общинското транспортно дружество"}
{"url": "http://www.focus-news.net/news/2019/06/25/2673720/pleven-dvama-dushi-sa-zadarzhani-a-oshte-dvama-se-izdirvat-za-poboy-nad-44-godishen-mazh-i-opit-za-otvlichane-na-20-godishno-momiche.html", "text": "Двама мъже са арестувани за побой, а още двама се издирват, над 44-годишен мъж и опит за отвличане на 20-годишно момиче. Това съобщиха от  МВР . Рано сутринта на 24 юни пред дома на 20-годишна от Летница дошли неколцина мъже с лек автомобил и влезли в къщата. Нанесли побой на 44-годишен роднина на момичето, като му причинили множество травми, сред които и счупване на черепа. Младата жена успяла да позвъни на спешния телефон 112 в 5.45 часа,  което осуетило отвличането и извършителите се оттеглили. Незабавно изпратените към мястото полицейски служители я открили невредима на адреса. Пострадалият е откаран в болница в Плевен с реална опасност за живота, но след  оказаната му медицинска помощ, състоянието му е стабилизирано. Извършен е оглед на място и е установена самоличността на извършителите – трима от Павликени, на 22, 47 и 38 години, в съучастие с 24-годишен от Летница.  След опита за отвличане, мъжете се укрили и са обявени за издирване с мярка \"принудително довеждане\". В следобедните часове на 24 юни 24-годишният е задържан от служители на ОДМВР – Ловеч, а в Павликени е арестуван 22-годишният извършител на побоя. Образувано е досъдебно производство. Материалите са докладвани в Окръжна прокуратура - Плевен. По документиране на престъплението работата продължават разследващ полицай и екип на РУ - Пордим.", "date": "2019.06.25", "title": "Плевен: Двама души са задържани, а още двама се издирват, за побой над 44-годишен мъж и опит за отвличане на 20-годишно момиче"}
{"url": "http://www.focus-news.net/news/2019/06/25/2673721/apelativna-prokuratura-varna-rakovoditel-na-napoitelni-sistemi-v-shumen-s-potvardena-osaditelna-prisada-za-umishlena-bezstopanstvenost.html", "text": "Ръководителят на хидротехническия район в „Напоителни системи“ ЕАД – клон Черно море в Шумен Юлиян В. е с потвърдена осъдителна присъда за умишлена безстопанственост. Това се случи на третото поред въззивно производство и второ по отношение на проверяваната присъда, поставена от Шуменския окръжен съд,  съобщиха от пресцентъра на  Апелативна прокуратура-Варна. \r\nНа 17 юни тази година състав на Апелативния съд във Варна е потвърдил осъдителната присъда на Шуменския окръжен съд от 12 февруари 2018 г., като я е изменил частично. Тогава първата съдебна инстанция призна Юлиян В. за виновен за продължавано престъпление по член 219, ал. 3 от НК като длъжностно лице, което не е положило достатъчно грижи за възложената му работа, с което  е причинил значителни вреди за „Напоителни системи“ ЕАД в размер на 49 003 лева.  \r\nОкръжният съд в Шумен му наложи наказание 2 години лишаване от свобода с 3-годишен изпитателен срок. С присъдата на първата съдебна инстанция управителят бе лишен от право да заема държавна или обществена длъжност за срок от 2 години, което с решението си от 17 юни тази година Апелативният съд отмени.  \r\nСъдебната сага на осъдения ръководител на хидротехническия район Шумен към „Напоителни системи“ ЕАД – клон Черно море започва, след като от началото на месец август до 13 септември 2013 год. в землището на село Михайловски и с. Памукчи той не положил достатъчно грижи за язовир „Нови пазар 1“, собственост на търговското дружество. \r\nОсъденият ръководител наредил на пазача на язовира да изпусне водата, за да улесни нерегламентиран стопански риболов.  Така Юлиян В. причинил значителни вреди на „Напоителни системи“. По това време в язовира е имало близо 500 000 куб. метра вода на стойност 49 003 лева, а в края на инкриминирания период водата била едва 5000 куб. метра. Основното предназначение на язовир „Нови пазар 1“ е за напояване.   \r\nРешението на Апелативния съд подлежи на касационна проверка.", "date": "2019.06.25", "title": "Апелативна прокуратура-Варна: Ръководител на „Напоителни системи“ в Шумен с потвърдена осъдителна присъда за умишлена безстопанственост"}
{"url": "http://www.focus-news.net/news/2019/06/25/2673714/sergey-lavrov-moskva-privetstva-rezolyutsiyata-na-pase-koyato-vrashta-pravata-na-delegatsiyata-na-ruskata-federatsiya.html", "text": "Москва приветства резолюцията на Парламентарната асамблея на Съвета на Европа (ПАСЕ), която връща правата на руската делегация. Това съобщи на пресконференция във вторник руският външен министър Сергей Лавров, отговаряйки на въпрос на  ТАСС . \r\n„Резолюцията беше приета. Смятаме, че това е много, много положителна стъпка. Важно е, че делегациите, които гласуваха за тази резолюция и съставляват мнозинството, ясно заявиха, че правата, които се връщат на Руската федерация, не могат да бъдат оспорвани\", заяви Лавров, като посочи, че опитите за подкопаване на този процес продължават и „ще продължат днес и утре“. \r\n„Ще преценим как ще се сложи край на това положение, според резултатите от сесията на ПАСЕ... До края й ще можем да направим окончателно заключение”, допълни Лавров. \r\nКакто отбеляза руският външен министър, Москва ще изплати дължимите вноски към Съвета на Европа, когато възникне окончателна яснота около ситуацията с възстановяването на правата на руската делегация към ПАСЕ. Тереза Герова", "date": "2019.06.25", "title": "Сергей Лавров: Москва приветства резолюцията на ПАСЕ, която връща правата на делегацията на Руската федерация"}
{"url": "http://www.focus-news.net/news/2019/06/25/2673722/kyustendil-chitalishte-bratstvo-e-poluchilo-darenie-ot-knigi-ot-ruskiya-kulturno-informatsionen-tsentar-v-balgariya.html", "text": "Читалище „Братство” е получило дарение от книги от Руския културно-информационен център в България. Това съобщи пред журналисти Иван Андонов, председател на читалище „Братство”, предаде репортер на  Радио „Фокус” – Кюстендил . Във връзка с работно посещение в  Кюстендил, ръководителят на Руския културно-информационен център в България – Ирина Живихина, е дарила голяма колекция от ценни книги от руски класици на читалището. По време на церемонията е присъствал и зам.-кметът на Община Кюстендил –Росица Плачкова. „Бяха направени разговори, свързани с представянето на руската култура в Кюстендил и представянето на творчески състави от читалището в културно-информационния център”, каза Иван Андонов. \r\nВенцеслав ИЛЧЕВ", "date": "2019.06.25", "title": "Кюстендил: Читалище „Братство” е получило дарение от книги от Руския културно-информационен център в България"}
{"url": "http://www.focus-news.net/news/2019/06/25/2673724/kardzhali-sedem-novi-avtomobili-poluchiha-rayonnite-upravleniya-na-mvr-v-kardzhali-momchilgrad-krumovgrad-kirkovo-i-ardino.html", "text": "Нови автомобили получиха петте районните управления на МВР в Кърджали, Момчилград, Крумовград, Кирково и Ардино, предаде кореспондент на   Радио Фокус-Кърджали  . Директорът на ОД на МВР-Кърджали старши комисар Венцислав Момчилов връчи днес ключовете на седем нови автомобила „Шкода Рапид“. Колите веднага ще бъдат включени в охраната на обществения ред и осигуряване на пътната безопасност в областта. Патрулните автомобили за РУ-Кърджали са три, като единият от тях е за полицейския участък в община  Черноочене. Районните управления в Момчилград, Крумовград, Кирково и Ардино получиха по един автомобил.  \r\n“Новите автомобили са ни предоставени в момент, в който пред нас се очертават тежки задачи, свързани с летния сезон“, каза старши комисар Венцислав Момчилов и допълни, че самият факт, че пет от автомобилите са за районните управления по пътя за „Маказа“, е ясен знак. „ Подготвяме се за усложнената пътна обстановка през летните месеци, когато трафикът е изключително интензивен през цялото денонощие. Патрулните автомобили ще извършват засилен контрол на всички рискови кръстовища и участъци, полицаите ще подпомагат движението при създадени затруднения и ще се грижат да има повече сигурност по пътищата“, каза още директорът на ОДМВР-Кърджали. \r\nПротиводействието на престъпността в малките и отдалечени населени места е приоритетна задача за Областната дирекция, поясни още старши комисар Венцислав Момчилов и допълни, че подобряването на материалната база ще спомогне да се извършва работата на службите ефективно. „Очаквам да отговорим на изискванията на гражданите към нас да бъдем надеждна защита на живот, а здравето и имуществото им“, каза в заключение директорът на ОДМВР-Кърджали.  \r\nДарина ДЕЕНИЧИНА", "date": "2019.06.25", "title": "Кърджали: Седем нови автомобили получиха районните управления на МВР в Кърджали, Момчилград, Крумовград, Кирково и Ардино"}
{"url": "http://www.focus-news.net/news/2019/06/25/2673726/targovishte-41-godishen-mazh-e-postradal-pri-skandal-mezhdu-trima-mazhe-v-grad-popovo.html", "text": "41-годишен мъж е пострадал при скандал между трима мъже в град Попово. Това съобщиха от  МВР .  На 24 юни около 21.05 часа, на площадка пред апартамент на жилищен блок в кв. „Младост“ в града е възникнал скандал между трима мъже. Конфликтът по битов повод бил между 40-годишен мъж от поповското с. Водица, живеещ в блока, и двама мъже от Попово – на 41 и на 44 години. Скоро конфликтът прераснал в сбиване, при което 40-годишния мъж нанесъл удар по главата на пострадалия. Той е откаран в болницата в областния град и е настанен за лечение  без опасност за живота. Образувано е бързо производство за причиняване на средна телесна повреда.", "date": "2019.06.25", "title": "Търговище: 41-годишен мъж е пострадал при скандал между трима мъже в град Попово"}
{"url": "http://www.focus-news.net/news/2019/06/25/2673725/gabrovo-kola-e-izgoryala-pri-pozhar-v-oblastniya-grad-ognebortsi-sa-otstranili-padnalo-darvo-ot-patya-mezhdu-selata-ivanili-i-spantsite-sled-silni-vetrove.html", "text": "Сигнал за паднало дърво на платното по пътя между селата Иванили и Спанците, община Габрово, е подаден на тел. 112 около 17.00 часа вчера. Произшествието е предизвикано в следствие на силния вятър и проливния дъжд в района, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ в Габрово. Дурвото е отстранено от пътя от двама пожарникари от районната служба в областния център. Данни за сериозни материални щети и пострадали граждани няма. Около 2 часа след това, на тел. 112, е постъпило ново обаждане – за горящ автомобил на улица „Пенчо Постопиров“ в Габрово. Отново няма пострадали хора, но са нанесени щети по колата.  \r\nЛуиза ТРАНЧЕВА", "date": "2019.06.25", "title": "Габрово: Кола е изгоряла при пожар в областния град, огнеборци са отстранили паднало дърво от пътя между селата Иванили и Спанците след силни ветрове"}
{"url": "http://www.focus-news.net/news/2019/06/25/2673716/blagoevgrad-chetiri-intsidenta-s-peshehodtsi-sa-stanali-na-teritoriyata-na-oblastta-ot-nachaloto-na-mesets-yuni.html", "text": "Четири инцидента с пешеходци са станали на територията на област Благоевград от началото на месец юни, показва репортерска проверка на  Радио „Фокус“ – Пирин , базирана на данни от ежедневните бюлетини на Областна дирекция на МВР – Благоевград. Първият инцидент е станал на 10 юни около 10.05 часа на кръстовище между улиците „Цар Борис III“ и „Яне Сандански“ в Петрич. Лек автомобил, управляван от 48-годишен мъж от София, движейки се по улица „Цар Борис III“ и завивайки на ляво, не пропуска и блъска 81-годишна жена от град Петрич, пресичаща пътното платно на обозначено за целта място. Пешеходката е пострадала с контузия на главата и фрактура на китката на дясната ръка. Вторият инцидент е девет дни по-късно – на 19 юни. Той е станал на улица „Г. Бенковски“ в град Разлог. При него отново лек автомобил, управляван от 42-годишен мъж от град Разлог, извършвайки маневра на заден ход е блъснал 82-годишна жена от града. Пешеходката е пострадала с охлузване на дясно коляно и след извършен медицински преглед е освободена за домашно лечение. На следващият ден около 08.05 часа на улица „Перущица“ в град Сандански, лек автомобил, управляван от 42-годишен мъж от град Сандански, при движение на заден ход е блъснал 68-годишна пешеходка от града. Водачът на автомобила е транспортирал пострадалата до МБАЛ-Югозападна – Сандански, като след извършен медицински преглед е установено изкълчване на ляв крак и охлузни рани на пръстите на десен крак. Последният инцидент с пешеходец от преди три дни. На 22 юни около 22.05 часа в полицията в Сандански е постъпил сигнал за пострадало лице на автомагистрала „Струма“. В хода на работата по случая е установено, че лек автомобил, управляван от 41-годишен мъж от Сандански е блъснал, неправилно пресичащ пътното платно пешеходец, в резултат на което същият е починал на място. Самоличността на пешеходеца е в процес на установяване. По случая е образувано досъдебно производство. Работата продължава.", "date": "2019.06.25", "title": "Благоевград: Четири инцидента с пешеходци са станали на територията на областта от началото на месец юни"}
{"url": "http://www.focus-news.net/news/2019/06/25/2673723/faz-valnata-ot-goreshtini-v-germaniya-sazdavat-opasnost-ot-shteti-na-magistralite-v-iztochnata-chast-na-stranata.html", "text": "Поради високите температури, шофьорите, които шофират юг от федерална провинция Саксония-Анхалт трябва да се приспособяват към допълнителните ограничения на скоростта на магистралите, съобщава германският национален ежедневник  Die Frankfurter Allgemeine Zeitung . \r\nВъведени са ограничения за скоростта с оглед опасността внезапно отваряне на бетонните ставки, поясни ръководителят на Държавната пътна администрация Уве Лангкамер,. \r\nЗасегнатата е магистрала A9 между Шкойдитцер и Хале, където е сила забрана за движение над 120 км/ч. Лимит от 100 км/ч е определен за A9 в посока Мюнхен между Наумбург и Дройсиг, както и около Вайсенфелд. На А38 шофьорите трябва да карат по-бавно в двете посоки между Мерзебург-Юг и Мерзебург-Север и по посока на Лайпциг между Лютцен и границата със Саксония. През лятото на 2015 г. жегата доведе до надигане на магистрала А9 в Бад Дюренберг. Секцията беше блокирана и ремонтирана в продължение на седмици. Тереза Герова", "date": "2019.06.25", "title": "FAZ: Вълната от горещини в Германия създават опасност от щети на магистралите в източната част на страната"}
{"url": "http://www.focus-news.net/news/2019/06/25/2673718/violeta-ilieva-ruo-burgas-praktikata-pokazva-che-vsichki-profesionalni-gimnazii-koito-sa-na-obshtinsko-finansovo-podchinenie-se-razvivat-izklyuchitelno-dobre.html", "text": "През последните години практиката показва, че всички професионални гимназии, които са на общинско финансово подчинение, се развиват изключително добре. Това каза началникът на Регионално управление на образованието (РУО)-Бургас Виолета Илиева пред журналисти във връзка с решението на Общинския съвет за промяна на статута на Професионалната гимназия по морско корабоплаване и риболов „Свети Никола“, предаде репортер на  Радио „Фокус“ – Бургас . „Всичко това може да се види от родителите, които преминават през улиците на професионалните гимназии и наблюдават състоянието на материалната база и правят информиран избор за насочване на своите деца към професионалните паралелки. През годините Морското училище претърпя един застой поради несъответствие на материалната база, която трябва да имат съответните професии, които се обучават в училище и поради тази причина, броят на паралелките се сведе от 4 до 1, като всичко това мотивира общинския съвет и специалистите, които се занимават с образованието, да намерят изход от това положение. Ние мислим,  че един от правилните пътища е с промяната на финансирането, за да се завиши интересът към училището“, заяви Илиева.  \r\nПо думите й преди две години всички професионални гимназии по селскостопанство, които са били на финансово подчинение на Министерството на земеделието и храните, са преминали към съответните общини. „От тук нататък всички ние ще бъдем свиделите на тези регионални политики, на място да се управляват процесите в образователните структури и в образователните институции. Аз мисля, че няма нищо притеснително от това едно държавно училище да смени своето финансиране и да се види възобновяване на базата на морското училище. До един месец трябва да се издаде акт, с който вече училището ще бъде общинско и тогава всички тези специалисти, които сега по обективни причини са били съкратени, отново ще намерят своята реализация“ поясни Илиева. По думите й са спекулативни твърденията, че финансовото състояние на учлището е тежко и добави, че е напълно нормално състоянието на училище със 109 ученика да не е цветущо и отхърли търдението, че училището има финансови задължения. \r\nМария КУРТЕВА", "date": "2019.06.25", "title": "Виолета Илиева, РУО-Бургас: Практиката показва, че всички професионални гимназии, които са на общинско финансово подчинение, се развиват изключително добре"}
{"url": "http://www.focus-news.net/news/2019/06/25/2673728/veliko-tarnovo-rayonnata-prokuratura-predade-na-sad-mazh-za-uprazhneno-domashno-nasilie-i-otpravena-zakana-za-ubiystvo-kam-politseyski-sluzhiteli.html", "text": "Районната прокуратура в града предаде на съд мъж за упражнено домашно насилие и отправена закана за убийство към полицейски служители. Това съобщиха от пресцентъра на  Апелативна прокуратура-Велико Търново . Районна прокуратура – Велико Търново внесе в съда обвинителен акт срещу Г.Н. за това, че на 02.01.2019 г., в град Дебелец, не изпълнил заповед за защита от домашно насилие, с която му е била наложена мярка да се въздържа от извършване на домашно насилие спрямо майка си и упражнил психическо насилие, като предизвикал скандал с майка си и започнал да удря и да троши холната секция в жилището й, и упражнил физическо насилие като й нанесъл удар с ръка в главата - престъпление по чл. 296 от НК. \r\nПовдигнато му е обвинение за това, че по същото време и място  се заканил с убийство на длъжностни лица – двама служители на Участък „Килифарево“ при РУ на МВР Велико Търново при и по повод изпълнението на службата и функциите им и това заканване би могло да възбуди основателен страх от осъществяването му - престъпление по чл. 144 от НК. \r\nПрокуратурата е предала на съд Г.Н. и за това, че на 02.01.2019 г. в гр. Дебелец и в гр. В. Търново, при условията на опасен рецидив, извършил непристойни действия, грубо нарушаващи обществения ред и изразяващи явно неуважение към обществото – предизвикал скандал с майка си, унищожил мебели в жилището й, нанесъл удар с ръка на майка си, отправил заплахи и псувни към служители на РУ гр. Велико Търново в ОД на МВР гр. Велико Търново, като по време на задържането му и на съпровождането му, и в сградата на РУ на МВР В. Търново, в помещението за задържане, отправил обиди към цялата полиция, обиждал и псувал полицейските служители, като посягал да ги рита, обидил и ритнал дежурният лекар от ЦСМП Велико Търново, който бил дошъл, за да го прегледа, като деянието е съпроводено със съпротива срещу орган на властта, изпълняващ задължения по опазване на обществения ред, като деянието по своето съдържание се отличава с изключителен цинизъм и дързост – престъпление по чл. 325 от НК. \r\nПредстои насрочване на делото за разглеждане от съда.", "date": "2019.06.25", "title": "Велико Търново: Районната прокуратура предаде на съд мъж за упражнено домашно насилие и отправена закана за убийство към полицейски служители"}
{"url": "http://www.focus-news.net/news/2019/06/25/2673731/mvnr-elektronnata-sistema-za-plashtane-na-nalozheni-globi-na-chuzhdi-grazhdani-v-turtsiya-ne-otchita-sumi-pod-20-turski-liri.html", "text": "По информация на Генералното консулство на Република България в Одрин и на турските митнически власти електронната система за незабавно плащане на наложени глоби и натрупани лихви за неплатени пътни такси на чужди граждани в Турция е възможно да не отчита суми под 20 турски лири, съобщиха от  пресцентъра на Министерство на външните работи . Затова глобите за неплатени пътни такси на стойност под 20 турски лири могат бъдат платени на място на митническото гише за заплащане на такси на граничните пунктове с Република Турция.  \r\nАвтоматичната система за плащане на наложени глоби и санкции бе въведена на 11 април 2019 г. Те се заплащат  срещу издадени от турската страна квитанции с пълните задължения. Необходимо е да се обърне внимание, че предявената за заплащане сума може да бъде обжалвана, но след като бъде платена.  \r\nПри необходимост Генералното консулство на България в Одрин е готово да съдейства на българските граждани на дежурния телефон +90 533 6298164.", "date": "2019.06.25", "title": "МВнР: Електронната система за плащане на наложени глоби на чужди граждани в Турция не отчита суми под 20 турски лири"}
{"url": "http://www.focus-news.net/news/2019/06/25/2673730/pazardzhik-okrazhniyat-sad-shte-gleda-delo-za-nanasyane-na-tezhka-telesna-povreda.html", "text": "Окръжен съд-Пазарджик ще гледа дело за нанасяне на тежка телесна повреда, съобщи за  Радио „Фокус“ – Пазарджик  Маринела Георгиева от администрацията на съда. Делото е образувано по протест на Районна прокуратура против присъда на Районен съд – Пазарджик, с която подсъдимият е признат за виновен в това, че на 17.11.2016 година в град Пазарджик е причинил на друг мъж тежка телесна повреда. Осъден е на 2 години и 10 месеца лишаване от свобода с 5-годишен изпитателен срок. На пострадалия е присъдено обезщетение в размер на 60 000 лева за причинените му неимуществени вреди и 20 783 за имуществени вреди. Началото на съдебното заседание е в 14.00 часа, а докладчик по делото е съдия Веселин Петричев. \r\nВаня НИКОЛОВА", "date": "2019.06.25", "title": "Пазарджик: Окръжният съд ще гледа дело за нанасяне на тежка телесна повреда"}
{"url": "http://www.focus-news.net/news/2019/06/25/2673729/inzh-mariana-tsekova-zam-kmet-na-smolyan-asfaltirame-ulitsi-v-grada-po-koito-nikoga-ne-e-imalo-asfalt.html", "text": "Продължават ремонтните дейности по пътните настилки и асфалтирането на улиците в Смолян. Това каза за  Радио „Фокус“ – Смолян  заместник-кметът на града инж. Мариана Цекова. Тя уточни, че се движат по график, като тези дни се извършва асфалтиране на улици в квартал „Каптажа“, а преди това е направено такова в квартал Устово. По думите на инж. Цекова дейностите се осъществяват от местата, в които има най-големи проблеми, към тези с по-малките проблеми. „Асфалтирали сме до момента улици, по които досега никога не е имало асфалт. Средствата за тези ремонти са от капиталовите разходи на Община Смолян. Предвижда се ремонт на пътната настилка и асфалтиране и в селата на територията на община Смолян. Ремонтите ще продължат през лятото и есента“, каза още инж. Цекова. \r\nНели ГЕРГЬОВСКА", "date": "2019.06.25", "title": "Инж. Мариана Цекова, зам.-кмет на Смолян: Асфалтираме улици в града, по които никога не е имало асфалт"}
{"url": "http://www.focus-news.net/news/2019/06/25/2673727/pazardzhik-nezakonno-pritezhavan-pistolet-i-boepripasi-sa-izzeti-ot-kashta-v-selo-karabunar.html", "text": "Незаконно притежаван пистолет и боеприпаси са иззети от къща в село Карабунар. Това съобщиха от МВР. Те са иззети от служители на РУ - Септември. Претърсването в къщата на  80-годишен мъж от село Карабунар било извършено на 24 юни. На адреса полицаите открили боен пистолет „Макаров“ и 31 патрона за него. Стопанинът на имота не разполагал с разрешително за неговото притежаване и съхранение. Пистолетът и патроните са иззети, а по случая е образувано бързо производство.", "date": "2019.06.25", "title": "Пазарджик: Незаконно притежаван пистолет и боеприпаси са иззети от къща в село Карабунар"}
{"url": "http://www.focus-news.net/news/2019/06/25/2673733/mihail-popov-institut-za-patna-bezopasnost-burgas-golyama-chast-ot-patnite-intsidenti-sa-prichineni-ot-vloshenata-infrastruktura-a-ne-ot-uchastnitsite-v-dvizhenieto.html", "text": "Голяма част от пътните инциденти всъщност са причинени от влошената инфраструктура, а не от участниците в движението. Това каза за  Радио „Фокус“ – Бургас  Михаил Попов, член на управителния съвет на Института за пътна безопасност. Според него не е нормално постоянно да бъдат обвинявани водачите или останалите участници в движението за всички инциденти на пътя. „Неслучайно от Института за пътна безопасност насочваме вниманието именно към това – първо трябва да бъде променена средата. В чужбина хората са променили първо нея и именно заради промяната в средата, се е променило и поведението на всички участници в движението. По начина, по който създаваме средата, ние противопоставяме едните участници на движението на другите“, отбеляза Попов. Според него, макар че към Общината има структура за пътна безопасност, повече хора трябва да бъдат ангажирани с това да следят, от една страна, изготвянето и възлагането на проектите, свързани с инфраструктурата, а от друга – за създалите се конфликтни точки по пътищата. „Друг проблем е свързан с курсовете за придобиване на правоспособност. Дори да преминат успешно курса, самите изпити не гарантират, че шофьорите са готови да излязат на пътя. Трябва да има промяна в изискванията за шофьори и в изпитите, за да могат да бъдат бъдещите водачи да бъдат по-добри“, допълни още Попов. \r\nМария ПОПЧЕВА", "date": "2019.06.25", "title": "Михаил Попов, Институт за пътна безопасност – Бургас: Голяма част от пътните инциденти са причинени от влошената инфраструктура, а не от участниците в движението"}
{"url": "http://www.focus-news.net/news/2019/06/25/2673732/branimir-mitov-organizator-bez-podkrepata-na-obshtina-blagoevgrad-festivalat-talantino-ne-bi-mogal-da-sashtestvuva.html", "text": "ББез подкрепата на Община Благоевград фестивалът „Талантино“ не би могъл да съществува. Това каза за  Радио „Фокус“-Пирин  организаторът на фестивала Бранимир Митов. Той отправи специални благодарности към кмета на Общината д-р Атанас Камбитов за това, че през всичките тези години застава зад този театрален фестивал. На въпрос по колко представления на ден ще бъдат представяни в рамките на фестивала тази година, Бранимир Митов отговори: „Ще бъдат представяни по минимум 5 представления на ден като сутрешните започват от 10,00 часа и са подбрани за деца от детски градини по драматизации на приказки. След обяд също имаме представления, които са подходящи и за деца, и за малко по-големи. Вечерта от 19.00, 20.00 и 21.00 часа са по-сериозните представления, които са подходящи за възрастни хора, обичащи театъра. Хубавото при този фестивал е, че всички представления са с вход свободен. Надявам се, както всяка година публиката на „Талантино“ да бъде в залата, да се увеличава и да се радват младите актьори“. \r\nНатали СТЕФАНОВА", "date": "2019.06.25", "title": "Бранимир Митов, организатор: Без подкрепата на Община Благоевград фестивалът „Талантино“ не би могъл да съществува"}
{"url": "http://www.focus-news.net/news/2019/06/25/2673736/pazardzhik-64-godishna-zhena-e-s-50-izgaryaniya-sled-pozhar-v-apartament-v-grada.html", "text": "64-годишна жена е с 50% изгаряния след пожар в апартамент в Пазарджик, съобщиха от  ГД „Пожарна безопасност и защита на населението“ . На 24 юни 2019 година в 15:15 часа в РДПБЗН – Пазарджик е получено съобщение за пожар в апартамент на ул. „Петър Бонев“ в Пазарджик. В ликвидиране на произшествието е участвал един пожарен автомобил с 3 служители РСПБЗН – Пазарджик \r\nПри пожара е пострадала жена на 64г., която е с 50 % изгаряне по предната част на тялото от I и II степен, транспортирана е в ЦСМП – Пазарджик. Унищожени са мебели, аспиратор, опушени са 10 кв. м стени. Спасен е апартаментът.", "date": "2019.06.25", "title": "Пазарджик: 64-годишна жена е с 50% изгаряния след пожар в апартамент в града"}
{"url": "http://www.focus-news.net/news/2019/06/25/2673738/tass-aliansat-predlozhi-provezhdane-na-zasedanie-na-saveta-rusiya-nato-na-5-yuli.html", "text": "Алиансът предложи на Москва провеждането на ново заседание на Съвета Русия-НАТО на 5 юли, предава  TACC . От Брюксел уточниха, че засега не са получили отговор от руските власти.  \r\n„Предложихме на Русия да проведем заседание на Съвета Русия-НАТО на ниво посланици на 5 юли. Очакваме отговор. Засега Русия не е дала категоричен отговор. Важно е да се говори с Москва, обезпокоени сме от ситуацията в Украйна, призоваваме да освободят заловените моряци. Ще обсъдим също Договора за ракети със среден и малък обсег (ДРСМО), ще се радваме да го възобновим, ако Русия се върне към изпълнението му“, подчерта постоянният представител на САЩ при НАТО Кей-Бейли Хътчинсън на брифинг в Брюксел в навечерието на срещата на министрите на отбраната на НАТО. Тя ще се проведе в периода 25-27 юни. Тереза Герова", "date": "2019.06.25", "title": "ТАСС: Алиансът предложи провеждане на заседание на Съвета Русия-НАТО на 5 юли"}
{"url": "http://www.focus-news.net/news/2019/06/25/2673719/afp-moskva-tvardi-che-svaleniyat-amerikanski-bezpiloten-samolet-e-navlyazal-v-iranskoto-vazdushno-prostranstvo.html", "text": "Американският безпилотен самолет, свален от Техеран миналата седмица, е навлязъл във въздушното пространство на Иран. Това увери Николай Патрушев, председател на Съвета за сигурност на Руската федерация, предава  AFP . \r\n„Имам информация от Министерството на отбраната на Руската федерация, че този безпилотен самолет е бил в иранското въздушно пространство\", са думите на Патрушев от Ерусалим, където проведе разговори с американски и израелски официални лица. \r\nИран настоява, че безпилотният апарат е нарушил въздушното пространство на страната близо до Ормузкия пролив. Пентагонът отрича обвинението на Техеран. Тереза Герова", "date": "2019.06.25", "title": "AFP: Москва твърди, че сваленият американски безпилотен самолет е навлязъл в иранското въздушно пространство"}
{"url": "http://www.focus-news.net/news/2019/06/25/2673740/sport-dimitar-kuzmanov-zapochna-v-milano-s-pobeda.html", "text": "Димитър Кузманов започна участието си на турнира на клей от сериите „Чалънджър“ в Милано с победа. На старта българинът победи Корентен Деноли от Франция с 6:3, 6:4 в двубой, продължил час и 15 минути. \r\nВъв втория кръг Кузманов ще играе срещу Рикардо Балзерани от Италия.", "date": "2019.06.25", "title": "Спорт: Димитър Кузманов започна в Милано с победа"}
{"url": "http://www.focus-news.net/news/2019/06/25/2673737/dobrich-v-edna-ot-zalite-na-hudozhestvenata-galeriya-e-predstavena-izlozhba-na-detski-risunki-po-proekta-golemite-maystori-i-malkite-hudozhnitsi.html", "text": "В една от залите на Художествената галерия в Добрич е представена изложба на детски рисунки по проекта „Големите майстори и малките художници“, предаде кореспондентът на  Радио „Фокус” – Варна . Творбите са на ученици от СУ „Св. Климент Охридски“, с ръководител Мария Попова. Проектът е финансиран от Министерство на културата. В продължение на няколко месеца в творчески работилници и образователни игри ученици от три училища в града рисуваха, моделираха и колажираха по произведения на известни български художници, Също така учеха за предмети и обичаи от народния бит и култура, като така те се запознаваха с живота на българина в миналото. Изложбата е едно естествено продължение на проекта, дал на децата знания за емблематични художници на българското изкуство, в постоянната експозиция на галерията. Младите автори представят 38 рисунки, повлияни от сюжети на известни български творци. \r\nЖулиета НИКОЛОВА", "date": "2019.06.25", "title": "Добрич: В една от залите на Художествената галерия е представена изложба на детски рисунки по проекта „Големите майстори и малките художници“"}
{"url": "http://www.focus-news.net/news/2019/06/25/2673739/sliven-18-sredni-i-visshi-uchilishta-uchastvat-v-panorama-na-obrazovanieto-v-grada.html", "text": "18 средни училища, профилирани и професионални гимназии от Сливен, висши училища – Филиал Сливен на Медицински университет–Варна „Проф. д-р Параскев Стоянов“, ИПФ и Колеж–Сливен към Технически университет–София, както и Дирекция „Бюро по труда“-Сливен участват в тазгодишното издание на Панорамата на образованието. Заместник-кметът Пепа Чиликова поздрави участниците и пожела на всички деца да направят информиран избор. Това съобщиха от пресцентъра на  Община Сливен . \r\n„Радвам се, че за поредна година в нашия град се провежда Панорама на образованието. Благодаря на всички, които се включиха, защото това е един от най-важните избори, които правят нашите деца. Той е важен и определящ за сбъдването на техните мечти. Пожелавам на всички успех, а  на училищата – мотивирани и умни деца. На добър час!“, каза Пепа Чиликова. \r\nОт своя страна началникът на Регионалното управление на образованието в Сливен Милена Чолакова благодари на Община Сливен за помощта при организацията на изложението. \r\n„Искрено благодаря на Община Сливен за помощта, която ни оказа при организацията. Пожелавам днес всеки да направи своя информиран, правилен и мотивиран избор и на есен, когато започне в новото учебно заведение, да ходи не защото трябва, а защото му е хубаво, приятно и защото го желае“, обърна се към присъстващите Чолакова. \r\nСлед официалното откриване зам.-кметът посети щандовете и се запозна лично с възможностите, които предлагат образователните институции в града. \r\nСъбитието се организира от Регионално управление на образованието–Сливен, Община Сливен и ЦПЛР – Център за кариерно ориентиране–Сливен. Целта е образователните институции да представят възможностите за прием през учебната 2019/2020 година и условията, които предоставят. \r\nУчениците, родителите и гражданите, които проявяват интерес, биха могли да посетят Панорамата на образованието до 18.00 часа", "date": "2019.06.25", "title": "Сливен: 18 средни и висши училища участват в Панорама на образованието в града"}
{"url": "http://www.focus-news.net/news/2019/06/25/2673734/ministerstvo-na-finansite-nad-144-mln-leva-subsidii-tryabva-da-vazstanovyat-politicheskite-partii-i-koalitsii.html", "text": "В изпълнение на Закона за изменение на Закона за политическите партии Министерството на финансите преизчисли годишната държавна субсидия, отпусната на политическите партии и коалиции за периода от 26 май 2016 г. до влизането в сила на закона- 31.03.2019 г. Това съобщиха от пресцентъра на  министерството . За този период партиите и коалициите трябва да възстановят общо 14 463 706 лева. Министърът на финансите Владислав Горанов изпрати писма до политическите партии, получили държавни субсидии, в които са посочени конкретните суми, подлежащи на връщане - разликата между предоставената държавна субсидия и преизчисления размер. В писмата е описан и механизмът за възстановяването на сумите, съобразно изискванията на Закона за изменение на Закона за политическите партии. \r\nВ случай, че партия, включително от състава на коалиция, която получава държавна субсидия, не върне доброволно разликата до предоставянето на втората част от субсидията за 2019 г., разликата ще бъде възстановена в бюджета, като на партията ще бъде предоставена седемдесет на сто от сумата, която трябва да й бъде отпусната като втора част на субсидията за 2019 г., съответно петдесет на сто от сумата, която трябва да й бъде предоставена от всяка следваща част на субсидията в рамките до една година от влизането в сила на закона. При недостиг на средства или липса на следващи части от субсидията, разликата, която не е върната от съответната партия или коалиция, следва да бъде възстановена доброволно по централния бюджет в срок до 31 декември 2020 г. Политическа партия, включително от състава на коалиция, която не получава държавна субсидия, следва да върне разликата между предоставената държавна субсидия и преизчисления размер до 31 декември 2020 година. \r\nСлед изтичането на посочения законов срок – 31 декември 2020 г., средствата, които не са върнати в централния бюджет доброволно, подлежат на събиране по общия ред.", "date": "2019.06.25", "title": "Министерство на финансите: Над 14,4 млн. лева субсидии трябва да възстановят политическите партии и коалиции"}
{"url": "http://www.focus-news.net/news/2019/06/25/2673742/varna-katastrofa-mezhdu-avtobus-na-gradskiya-transport-i-lek-avtomobil-blokira-krastovishteto-do-mladezhkiya-dom-v-grada.html", "text": "Катастрофа между автобус на градския транспорт и лек автомобил блокира кръстовището до Младежкия дом във Варна. Инцидентът е регистриран около 13.40 часа. Това съобщи за  Радио \"Фокус\" – Варна  говорителят на Областната дирекция на МВР Ивана Милева. Автобусът се е движел по линия с номер 20. Засега няма данни за пострадали хора. По информация на Ивана Милева, до момента в ОД на МВР не са подавани сигнали във връзка с лошото време и проливният дъжд, който се изсипа над града в следобедните часове. \r\nДиана СТОЕВА", "date": "2019.06.25", "title": "Варна: Катастрофа между автобус на градския транспорт и лек автомобил блокира кръстовището до Младежкия дом в града"}
{"url": "http://www.focus-news.net/news/2019/06/25/2673747/dobrich-politseyski-sluzhitel-e-v-bolnitsa-sled-kato-e-blasnat-ot-patnicheski-mikrobus-spryan-za-proverka.html", "text": "На 24 юни в село Карапелит, област Добрич е спрян за проверка пътнически микробус с добричка регистрация, управляван от 56-годишен мъж от град Добрич. Това съобщиха от  ОДМВР-Добрич . В хода на проверката водачът на МПС не изпълнява полицейските разпореждания, като потегля рязко и събаря на земята полицейски служители, извършващ проверката. Вследствие на инцидента, служителя на МВР е настанен в МБАЛ-Добрич с контузия на главата, мозъчно сътресение и охлузвания, без опасност за живота. С полицейска мярка за срок от 24 часа е задържан 56-годишния водач на микробуса. Материалите по случая са докладвани в Окръжната прокуратура. По случая е образувано следствено дело.", "date": "2019.06.25", "title": "Добрич: Полицейски служител е в болница, след като е блъснат от пътнически микробус, спрян за проверка"}
{"url": "http://www.focus-news.net/news/2019/06/25/2673746/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-i-dunav-most-1-i-2.html", "text": "Интензивен е трафикът за товарни автомобили на изход на ГКПП „Кулата“ и „Дунав мост 1 и 2“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата със Сърбия, Северна Македония и Турция трафикът е нормален на всички гранични контролно-пропускателни пунктове.", "date": "2019.06.25", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“ и „Дунав мост 1 и 2“"}
{"url": "http://www.focus-news.net/news/2019/06/25/2673743/dobrich-46-godishen-mazh-e-nastanen-v-tsentara-za-psihichno-zdrave-v-grada-sled-opit-da-podpali-targovski-obekt.html", "text": "На 24 юни, около 06:55 часа е задържан 46-годишен мъж от град Добрич. Това съобщиха от  ОДМВР-Добрич . В хода на работа е установено, че същия прави опит да подпали търговски обект на ул. „Бойчо Огнянов” в град Добрич. Срещу извършителя на деянието са взети принудителни медицински мерки, и е настанен в Център за психично здраве-Добрич. По случая е образувано досъдебно производство. Материалите по случая са докладвани в Районната прокуратура.", "date": "2019.06.25", "title": "Добрич: 46-годишен мъж е настанен в Центъра за психично здраве в града след опит да подпали търговски обект"}
{"url": "http://www.focus-news.net/news/2019/06/25/2673735/valentina-aleksieva-chitalishte-zora-dupnitsa-dupnitsa-e-vtoriyat-roden-dom-na-pisatelya-dimitar-dimov.html", "text": "Дупница е вторият роден дом на писателя Димитър Димов. Това каза в интервю за  Радио „Фокус” – Кюстендил  Валентина Алексиева, главен библиотекар към читалище „Зора” – Дупница. „Димитър Димов в романите „Поручик Бенц”, в „Тютюн”, във всички свои произведения дава описания на Дупница и това е разбираемо, защото неговата майка Веса Харизанова е от Дупница, баща му Тотю Димов е роден в Габрово, но рода Харизанови привлича Димитър Димов към нашия град. Той е роден в Ловеч през 1909 година, на 25 юни, но едва четиригодишен остава сирак със семейството се премества в Дупница. Неговият баща е офицер, който загива в Междусъюзническата война, последните дни преди да се сключи примирието и това прави Димитър Димов сирак. След това среща подкрепа от втория си баща Руси Ганев, който също е офицер и има неговата грижа и внимание”, каза Алексиева. По думите й заради втората си професия, Руси Ганев дава на Димитър Димов възможност да се информира за тютюневите складове, за дейността, която извършва. Той е бил тютюнев експерт в града и тези негови познания след това му помагат в неговото творчество. „Димитър Димов е не само писател, той е учен и това е по – малко известно на хората, но той е с една прекрасна научна кариера. Той е ветеринарен специалист, лекар, бил и преподавател по ветеринарна медицина, чел е лекции. Бил е изключително отдаден и на научната си кариера. Не е искал да остави нито писателството, нито науката”, каза Алексиева. \r\nВенцеслав ИЛЧЕВ", "date": "2019.06.25", "title": "Валентина Алексиева, читалище „Зора” – Дупница: Дупница е вторият роден дом на писателя Димитър Димов"}
{"url": "http://www.focus-news.net/news/2019/06/25/2673750/sport-mezhdunarodnata-federatsiya-po-biatlon-diskvalifitsira-dvama-ruski-sastezateli-zaradi-narusheniya-na-antidopingovite-pravila.html", "text": "Руските биатлонисти Александър Печенкин и Алексанър Чернишов са дисквалифицирани за четири години заради нарушение на антидопинговите правила, потвърдиха от Международната федерация по биатлон. Двамата разполагат със срок от 21 дни, за да подадат жалба в Спортния арбитражен съд.  \r\nОбвиненията бяха повдигнати през август 2018 година, а освен Печенкин и Чернишов, под подозрение попаднаха и олимпийските шампиони Светлана Слепцова и Евгени Устюгов. Решенията по техните случаи все още не са взети.", "date": "2019.06.25", "title": "Спорт: Международната федерация по биатлон дисквалифицира двама руски състезатели заради нарушения на антидопинговите правила"}
{"url": "http://www.focus-news.net/news/2019/06/25/2673748/minka-salagyorova-obshtina-petrich-patyat-ot-selo-rupite-do-antichen-grad-herakleya-sintika-shte-bade-s-shirochina-8-metra.html", "text": "Пътят от село Рупите до античен град Хераклея Синтика ще бъде с широчина 8 метра – 2 ленти по 3 метра и два банкета по метър. Това каза за   Радио „Фокус“-Пирин  Минка Салагьорова, зам.-кмет по строителството към Община Петрич. „Предвижда се и изпълнението на защитни съоръжения за пресичанията на пътя с газопровода. Известно е, че през последните няколко години провежданите в обект Хераклея Синтика археологически разкопки, напреднаха сериозно, благодарение на голямата подкрепа на нашето правителство, а древният град и откритите при разкопките експонати придобиха широка известност, която далеч надхвърля границите на нашия район, а дори и границите на страната. Откритите до този момент находки са превърнали античния град в привлекателна туристическа дестинация“, коментира тя. Салагьорова допълни, че в непосредствена близост е и храмовият комплекс и построеният от пророчицата Ванга храм „Света Петка“, който е място за поклонение на хиляди нуждаещи се хора. По думите й в същата местност са лечебните минерални извори с температура 75 градуса, които също са посещавани от хиляди туристи. Заместник-кметът обобщи, че именно близостта на няколко обекта, предизвикващи голям туристически интерес, е предпоставка за техните действия по изграждането на пътя. \r\nНатали СТЕФАНОВА", "date": "2019.06.25", "title": "Минка Салагьорова, Община Петрич: Пътят от село Рупите до античен град Хераклея Синтика ще бъде с широчина 8 метра"}
{"url": "http://www.focus-news.net/news/2019/06/25/2673753/babh-startira-deynostta-na-rabotnata-grupa-za-promyana-na-naredbata-za-opazvane-na-pchelite.html", "text": "Стартира дейността на работната група, създадена със Заповед на министъра на земеделието, храните и горите Десислава Танева РД 09-577/14.06.2019 г. за промяна Наредбата за опазването на пчелите. Това съобщиха от пресцентъра на  Българската агенция по безопасност на храните  (БАБХ). \r\nНа комисията е даден тримесечен срок да изготви проект на Наредба за изменение и допълнение на Наредба № 13/2016 г. за мерките за опазване на пчелите и пчелните семейства от отравяне и начините на провеждане на растителнозащитни, дезинфекционни и дезинсекционни дейности. \r\nВодеща в дейността на работната група е Българска агенция по безопасност на храните, като в работата й са включени и експерти от МЗХГ, както и представители на браншови организации на пчеларите, които са членове на Консултативния съвет по пчеларство. Те имат ангажимент, от своя страна, да съгласуват предложенията за решения с останалите организации, членове на консултативния съвет. \r\nНа първото заседание бяха поставени на обсъждане конкретни текстове от проектонаредбата, свързани с въздушното третиране на посеви с инсектициди и други препарати за растителна защита. Бяха обсъждани възможните часови зони през деня, в които да се извършва третиране от въздуха, така че да не се повлияе негативно на пчелите. \r\nНа заседанието се поставиха и въпроси, свързани с взимането на проби за доказване подмор на пчели при съмнение за повлияване в следствие от нерегламентирана употреба на продукти за растителна защита. \r\nСпециален акцент в дебатите беше начинът на информиране за предстоящи пръскания, така че да се направи възможна бързата и коректна връзка между стопаните, които извършват пръскане на посеви и собствениците на пчелни семейства. \r\nОбщо бе мнението на участниците, че каквито и промени да се предприемат и по отношение на часовите пояси на пръскане и на начина на информиране, ще е необходимо стриктно спазване на правилата, за да има ефективен диалог между страните. \r\nБеше посочено още, че ще се извършва пълен контрол на пръсканията по въздух, както и че ще се предвидят обучения на всички областни структури с цел по-добър превантивен контрол по отношение на уведомяването за пръскане и самото му извършване.", "date": "2019.06.25", "title": "БАБХ: Стартира дейността на работната група за промяна на Наредбата за опазване на пчелите"}
{"url": "http://www.focus-news.net/news/2019/06/25/2673745/burgas-obshtinski-savet-v-grada-otpusna-oshte-40-000-leva-za-zasnemaneto-na-filmoviya-proekt-petya-na-moyata-petya.html", "text": "Общинският съвет в града отпусна още 40 000 лева за заснемането на филмовия проект „Петя на моята Петя“, предаде репортер на  Радио „Фокус“ – Бургас . Докладната записка беше внесена от кмета на Община Бургас – Димитър Николов и е относно даване на съгласие за предоставяне на допълнителни финансови средства в размер на 40 000 (четиридесет) хиляди лева по Културната програма на община Бургас за 2019 година, за реализиране на филмов проект „Петя на моята Петя“. Докладната записка беше приета с пълно мнозинство. Мотивите на тази докладна са свързани с кратките срокове за заснемане на филмовия проект, както и с невъзможността кадрите да се реализират под вода, поради недостатъчната бистрота на Черно море, както и от изключителната сложност да се изпълнят специалните движения на актьори и каскадьори на съответната дълбочина в неконтролирана среда, каквато е морето. Допълнителните средства са необходими, за да се изпълни замисленото в специализирания басейн на киноцентър „Ню Бояна“ в град София. Крайният срок за приключване на филмовия проект е 04.12.2019 г., когато се чества 40-годишнината от трагичната гибел на Петя Дубарова. \r\nМария КУРТЕВА", "date": "2019.06.25", "title": "Бургас: Общински съвет в града отпусна още 40 000 лева за заснемането на филмовия проект „Петя на моята Петя“"}
{"url": "http://www.focus-news.net/news/2019/06/25/2673752/dobrich-obshtinskiyat-savet-odobri-dva-kratkosrochni-zaema-ot-fond-flag-za-razplashtane-s-izpalniteli-na-stroitelni-deynosti-po-evropeyski-proekti.html", "text": "Общинският съвет одобри на своето редовно заседание два краткосрочни заема от Фонда за органите на местно самоуправление в България - ФЛАГ ЕАД за разплащане с изпълнители на строителни дейности по европейски проекти, предаде кореспондентът на  Радио „Фокус” – Варна . Единият проект е финансиран от ОП „Региони в растеж“ 2014-2020. Улиците, включени в него, са „Кирил и Методий“, „Максим Горки“, „Стоян Михайловски“, „Георги Кирков“, „Детелина“ и „Теменуга. Проектът предвижда цялостно преасфалтиране на пътните отсечки, възстановяване на тротоарите, ремонт на осветлението, на междублоковите пространства и изграждане на детски площадки. Проектът е на обща стойност 6 529 990 лева с продължителност 24 месеца. Дейностите по изпълнение на проекта ще приключат и до месец ноември следващата година. Необходимо е да бъдат извършени окончателните плащания към изпълнителите, което налага тегленето на краткосрочен кредит. Максималният размер на дълга е до 2 919 083 лева. Срокът на погасяване – до 12 месеца, считано от датата на подписване на договора за кредит, с възможност за предсрочно погасяване изцяло или на части, без такса за предсрочно погасяване. Другият проект е „Подобряване на връзката с TEN-T мрежата в трансграничния регион Меджидия – Добрич“, финансиран от Програма Интеррег V-А Румъния – България. Включени са ремонт и реконструкция на важни за градската среда на Добрич транспортни връзки – улица „Никола Петков“ и булевард „Добруджа“ в частта от кръстовището с булевард „Добричка Епопея“ до пътен възел с околовръстния градски пръстен. Ремонтът на булеварда включва и важно мостово съоръжение над ЖП линията Варна-Кардам-Констанца. Проектът е на обща стойност 8 087 085 лева с продължителност 36 месеца. Дейностите по изпълнение на проекта по булевард „Добруджа“ ще приключат  до края на месец септември тази година и следва да бъдат извършени окончателните плащания към изпълнителите. Дейностите по изпълнение на проекта по улица „Никола Петков“ ще приключат  до края на август 2019 г. и следва да бъдат извършени окончателните плащания към изпълнителите. Максималният размер на дълга е до 6 000 000 лева, срокът на погасяване – до 12 месеца, считано от датата на подписване на договора за кредит, с възможност за предсрочно погасяване изцяло или на части, без такса за предсрочно погасяване.  \r\nЖулиета НИКОЛОВА", "date": "2019.06.25", "title": "Добрич: Общинският съвет одобри два краткосрочни заема от Фонд ФЛАГ за разплащане с изпълнители на строителни дейности по европейски проекти"}
{"url": "http://www.focus-news.net/news/2019/06/25/2673751/pazardzhik-reka-topolnitsa-e-povishila-nivoto-si-s-96-sm-pri-selo-poibrene.html", "text": "В резултат на валежите от дъжд през последното денонощие се отчита повишение в нивата на някои от основните реки на територията на област Пазарджик, сочи справка в сайта на  Националния институт по метеорология и хидрология . Най-голямо е покачването в нивото на река Тополница при село Поибрене – с 96 см. Река Марица е повишила нивото си при град Белово с 4 см, а при Пазарджик – с 18 см. Река Чепинска запазва нивото си при Велинград.", "date": "2019.06.25", "title": "Пазарджик: Река Тополница е повишила нивото си с 96 см при село Поибрене"}
{"url": "http://www.focus-news.net/news/2019/06/25/2673754/kathimerini-ministar-na-gratskite-kiprioti-obvini-turtsiya-v-sauchastie-v-trafika-na-migranti.html", "text": "Министърът на вътрешните работи на Република Кипър обвини Анкара и турските киприоти в подпомагане на трафика на мигранти към международно признатата южна част на етнически разделения остров, съобщава електронното издание на атинския ежедневник  Kathimerini . \r\nКонстантинос Петридес заяви пред държавното радио, че «сега е сигурно\", че масовото навлизане на мигранти се реализира посредством въздухоплавателни средства на отцепилата се северна част на острова. \r\nТой определи властите на турските киприоти като посредници на трафикантите на хора в сътрудничество с Турция, добавяйки, че това „не може да бъде толерирано на европейско равнище“. \r\nПетридес каза, че само през май 747 мигранти са навлезли на територията на Република Кипър от северната част на острова. Много от пристигащите са от Африка и Азия, като сирийците са само 25-30 процента от новодошлите. Съгласно думите му, тази ситуацията не може да продължава, затова ще бъде преразгледана политиката на Кипър за приемане на молбите за убежище от трети страни. Тереза Герова", "date": "2019.06.25", "title": "Kathimerini: Министър на гръцките киприоти обвини Турция в съучастие в трафика на мигранти"}
{"url": "http://www.focus-news.net/news/2019/06/25/2673758/gencho-genchev-kmet-izgotvyame-proekt-za-rehabilitatsiya-remont-i-spasyavane-na-tsarkvata-sv-sv-kiril-i-metodiy-v-svishtov.html", "text": "Изготвя се проект за рехабилитация, ремонт и спасяване на църквата „Св. Св. Кирил и Методий“ в Свищов. Дейностите ще струват между 2 и 3 млн. лв., уточни в ефира на  Радио „Фокус“ – Велико Търново  кметът на общината Генчо Генчев. Той припомни, че храмът е паметник с национално значение. „От около 25-30 години, след голямото земетресение, той е затворен и нефункциониращ. Покривната конструкция е изцяло унищожена и съборена. Това е един уникален паметник на културата, за чието възобновяване ние ще търсим средства, защото по своята същност е една от емблемите на Свищов – уникален архитектурен обект“, увери още градоначалникът. Механизмите за осигуряване на парите са чрез държавна помощ или чрез кандидатстване по програмите за опазване на историческото наследство на Европейския съюз.  Предстоят довършителни дейности и в църквата в село Червена, където ремонт бе започнат през миналата година. \r\nЛуиза ТРАНЧЕВА", "date": "2019.06.25", "title": "Генчо Генчев, кмет: Изготвяме проект за рехабилитация, ремонт и спасяване на църквата „Св. Св. Кирил и Методий“ в Свищов"}
{"url": "http://www.focus-news.net/news/2019/06/25/2673761/varna-katastrofa-mezhdu-avtobus-na-gradskiya-transport-i-lek-avtomobil-blokira-krastovishteto-do-mladezhkiya-dom-v-grada.html", "text": "Катастрофа между автобус на градския транспорт и лек автомобил блокира кръстовището до Младежкия дом във Варна. Инцидентът е регистриран около 13.40 часа. Това съобщи за  Радио „Фокус“ – Варна  говорителят на Областната дирекция на МВР Ивана Милева. Автобусът се е движил по линия с номер 20. Засега няма данни за пострадали хора.  \r\nПо информация на Ивана Милева до момента в ОДМВР не са подавани сигнали във връзка с лошото време и проливния дъжд, който се изсипа над града в следобедните часове. \r\nДиана СТОЕВА", "date": "2019.06.25", "title": "Варна: Катастрофа между автобус на градския транспорт и лек автомобил блокира кръстовището до Младежкия дом в града"}
{"url": "http://www.focus-news.net/news/2019/06/25/2673759/prezidentat-rumen-radev-prizova-balgarskite-ucheni-v-tsern-da-podkrepyat-razvitieto-na-nauka-s-visoka-dobavena-stoynost-v-balgariya.html", "text": "Европейската организация за ядрени изследвания – ЦЕРН се утвърди като стандарт за качество. Гордея се, че български специалисти имат принос за развитието на науката, която тук се създава на световно ниво. Това заяви президентът на среща с наши сънародници, които работят в организацията в Женева, съобщиха от  прессекретариата на държавния глава .  \r\nДържавният глава  призова българските учени в ЦЕРН да подкрепят развитието на наука с висока добавена стойност в България. \"Бъдещето ще принадлежи на държавите, които успеят да използват в максимална степен потенциала на своите учени\", подчерта Румен Радев.    \r\nНад 13 000 учени от 97 държави от цял свят провеждат научни изследвания в ЦЕРН, а общо над 100 български специалисти сътрудничат с организацията. Президентът заяви, че ръководството на ЦЕРН е дало прекрасна оценка за работата на нашите специалисти там.   \r\nПо думите на президента България има потенциал да бъде водещата държава при създаването на Международен институт за устойчиви технологии в Югоизточна Европа с апаратура, предоставена от ЦЕРН и в тази насока подкрепата на младите български учени от ЦЕРН с доказана експертиза и опит е от изключително значение.   \r\nВ ЦЕРН Румен Радев беше посрещнат от Генералния директор на организацията Фабиола Джаноти. Държавният глава посети тунела, в който е разположен Големият адронен колайдер (LHC)  - ускорител, в който се сблъскват частици при скорост близка до тази на светлината. Тунелът с апаратурата се затваря в кръг с периметър около 27 км.  \r\nПрезидентът се запозна с работата и на детектора CMS, конструирането на който е с голямо българско участие. В него се наблюдават и записват резултатите от сблъсъка на частици.", "date": "2019.06.25", "title": "Президентът Румен Радев призова българските учени в  ЦЕРН да подкрепят развитието на наука с висока добавена стойност в България"}
{"url": "http://www.focus-news.net/news/2019/06/25/2673755/240-mln-leva-sa-prihodite-ot-4-mln-elektronni-vinetki-do-sredata-na-yuni-obzor.html", "text": "На 16 август ще стартира реалното тестване на тол системата на терен, а в началото на есента се очаква да станат ясни крайният ѝ обхват и тарифите. Първоначално в обхвата на системата ще влязат 6 хил. км. от пътната мрежа на страната, предимно транзитните коридори – магистралите, пътищата от първи клас и частично от втори. За различните видове пътища ще има и различно таксуване. \r\nЗа надеждното функциониране на системата вече е изградено Национално тол управление, което беше представено от директора му проф. Олег Асенов и заместник-министъра на регионалното развитие и благоустройството Николай Нанков. В управлението вече работят 629 служители в специално оборудвани помещения – диспечерски пункт, стая за контрол, кол-център и други. Разработен е и специален онлайн калкулатор, с който всеки превозвач може да изчислява разхода за преминаването по определен маршрут.  \r\n\"Реалната търговска експлоатация на тол системата няма да започне преди да изчистим всички проблеми\", заяви Нанков и припомни, че въвеждането на системата за таксуване на база време и изминато разстояние е един от приоритетите на кабинета „Борисов 3“. \"Хубавото на тол система е, че факторът време, прекарано в страната, ще бъде минимализиран. С бъдещата тол система пътуването в рамките на страната – т.е. времето, което превозното средство ще прекарва в страната, няма да бъде водещо, както е сега“, посочи той. Нанков съобщи още, че до средата на юни са продадени над 4 млн. електронни винетки, а приходите от тях са над 240 млн. лв. От своя страна, проф. Олег Асенов посочи, че на 16 август ще има реална готовност за стартиране на системата. \r\nПървото заседание на специално създадения от парламента Обществен съвет по въвеждането на тол системата ще се проведе на 5 юли в МРРБ. На 3 юли пък се проведе среща с превозвачите, на която ще бъдат обсъдени тарифите и обхватът на системата. \r\nЦветилена СИМЕОНОВА", "date": "2019.06.25", "title": "240 млн. лева са приходите от 4 млн. електронни винетки до средата на юни (ОБЗОР)"}
{"url": "http://www.focus-news.net/news/2019/06/25/2673762/plovdiv-do-kraya-na-godinata-shte-prodalzhi-predostavyaneto-na-sotsialnata-usluga-topal-obyad-v-asenovgrad.html", "text": "Община Асеновград сключи анекс с Агенцията по социално подпомагане за удължаване срока на услугата „Топъл обяд“ за хора в неравностойно положение до края на календарната година. Това съобщиха за  Радио „Фокус“ – Пловдив  от отдел „Връзки с обществеността“ на Общината. Проектът е насочен към оказване на подкрепа с топъл обяд на 250 лица от община Асеновград. Потребителите от града са 118, а в селата Козаново, Избеглии, Боянци, Леново, Тополово, Новаково, Конуш, Нареченски бани и Мулдава са 142. \r\nПроектът стартира на 1 октомври 2016 година с продължителност 39 месеца до 31 декември 2019 година. Общата му стойност възлиза на 536 623.68 лв.", "date": "2019.06.25", "title": "Пловдив: До края на годината ще продължи предоставянето на социалната услуга „Топъл обяд“ в Асеновград"}
{"url": "http://www.focus-news.net/news/2019/06/25/2673757/afp-noviyat-britanski-premier-shte-bade-obyaven-na-23-yuli.html", "text": "Победителят в надпреварата за наследник на Тереза Мей на лидерския пост в Консервативната партия и премиер на Обединеното кралство ще бъде обявен на 23 юли. Това обявиха от управляващата в Лондон партия, предава  AFP . \r\nКъм настоящия момент фаворит за поста е бившият министър на външните работи на страната – Борис Джонсън. Негов съперник е настоящият първи дипломат на Лондон Джереми Хънт. Тереза Герова", "date": "2019.06.25", "title": "AFP: Новият британски премиер ще бъде обявен на 23 юли"}
{"url": "http://www.focus-news.net/news/2019/06/25/2673760/korneliya-ninova-bsp-pravim-pasport-na-vsyaka-obshtina-v-nad-60-ot-tyah-sme-parva-politicheska-sila-koeto-e-mnogo-dobar-start-za-mestnata-vlast.html", "text": "Правим паспорт на всяка община –в над 60 сме първа политическа сила, което е много добър старт за местната власт. Това каза лидерът на БСП Корнелия Нинова по време на пресконференция след заседание на Изпълнителното бюро на партията в Ямбол, предаде репортер на  Агенция „Фокус“ . „Взехме решение Изпълнителното бюро да заседава извън София, да правим срещите си в страната. Желанието, амбицията ни е до септември да посетим всички области и да обсъдим с всички общински организации проблемите на всяка община и да начертаем възможните решения. Започнахме с Ямбол, символно, защото искаме да поздравим всички, които тук работиха така усърдно на европейските избори и имаме този прекрасен резултат. В над 60 общини БСП сме първа политическа сила, което е много добър старт за местната власт и за изборите, които ни очакват“, каза Нинова. Тя посочи, че БСП прави паспорт на всяка община. „Местните избори са специфични. Всяка община има специфични проблеми и трябва да се решават на място и конкретно за всяка една. Днес обсъдихме с всички колеги в областта проблемите на общините. Поставихме си приоритети, които са и национални, но и местни да сложим в центъра на нашата политика икономическото развитие на общините и социалната политика в частност задържането на младите хора по места“, допълни Корнелия Нинова. Тя посочи, че в областта БСП има много добри практики като безплатни детски градини, безплатен транспорт за учениците и по-евтини дърва за хората. „Ще стъпим на добрите практики, които имаме, за да развиваме политиката си за местна власт в подготовка на местните избори“, заяви лидерът на БСП. Тя посочи, че в областта структурите на БСП са поставили въпроса за обезлюдяването. „Тези райони, граничните райони искат специфични грижи и ние представихме, обсъждаме нашият план за развитието на Странджа – Сакар“, уточни още Нинова.  \r\nДеница КИТАНОВА", "date": "2019.06.25", "title": "Корнелия Нинова, БСП: Правим паспорт на всяка община –в над 60 от тях сме първа политическа сила, което е много добър старт за местната власт"}
{"url": "http://www.focus-news.net/news/2019/06/25/2673763/mitko-kizhev-sayuz-na-avtoinstruktorite-v-burgas-naplivat-kam-shofyorskite-kursove-namalyava-poradi-lipsa-na-kandidati.html", "text": "Напливът към шофьорските курсове намалява поради липса на кандидати. Това каза за  Радио „Фокус“ – Бургас  Митко Кижев, член на УС на Съюза на автоинструкторите в Бургас. По думите му причината не е в липсата на желание, а в демографския срив, който се отразява на потока от кандидати. „Интересът за курсове през лятото не се е променил особено. През този период светлата част на деня е дълга, може да се борави във времето, т.е. да се направи така, че  по време на курсовете да бъдат избегнати пиковите часове за шофиране“, посочи още Кижев. Според него има вероятност да бъде прието и въведено т.нар. „придружаващо управление“, според което новите водачи трябва да шофират задължително с придружител за период от две години. „За да се случи това обаче, трябва да се промени тотално нормативната уредба. В закона трябва да се опише кой може да бъде придружител, защото отговорността ще бъде споделена. Нормативната уредба не е подготвена. След като в чужбина се случва и има ефект от това, може да се случи и тук“, допълни още Кижев. По думите му към момента няма липса или нужда от автоинструктори. „Колегите, които работят в Бургас, са около 200. Тези 200 души поемат цялото  натоварване. Някои повече, други по-малко. Но в различните периоди това се променя“, посочи още Кижев. Според него, за редуциране на пътните инциденти са необходими преди всичко толерантност и колегиалност от страна на всички участници в движението. \r\nМария ПОПЧЕВА", "date": "2019.06.25", "title": "Митко Кижев, Съюз на автоинструкторите в Бургас: Напливът към шофьорските курсове намалява поради липса на кандидати"}
{"url": "http://www.focus-news.net/news/2019/06/25/2673764/dobrich-obshtinskiyat-savet-obyavi-25-septemvri-za-praznichen-i-neprisastven-den.html", "text": "Общинският съвет обяви 25 септември за празничен и неприсъствен на територията на Общината, предаде кореспондентът на  Радио „Фокус” – Варна . Като празник на града тази дата се чества от 1990 година, когато официално е отбелязана 50-годишнината от възвръщането на Южна Добруджа към пределите на България и с Указ на президента на Република България е възстановено старото име на града - Добрич. След подписване на Ньойския мирен договор Южна Добруджа и град Добрич са в границите на Румъния. Това положение продължава до 1940 г., когато е подписан Крайовският договор и Южна Добруджа е върната отново на България. Крайовският договор е подписан в град Крайова, на 7 септември 1940 година, между България и Румъния. Условията на договора налагат Румъния да върне на България Южна Добруджа, както и да се осъществи обмен на населението от Северна и Южна Добруджа. На 19 август 1940 г. протичат мъчителни и трудни преговори между двете държави. Румънската страна се стреми да направи възможно най-малки отстъпки, но в крайна сметка на нея ѝ се налага да върне южната част на Добруджа на Царство България. Така над 88 000 румънци, заселени от румънските власти след края на Втората Балканска война през 1913 г. са принудени да напуснат и да се преместят на север, докато 65 000 българи от северната част емигрират в родината. На 25 септември 1940 г. българската армия влиза в Добрич. На тази дата се чества Денят на град Добрич. \r\nЖулиета НИКОЛОВА", "date": "2019.06.25", "title": "Добрич: Общинският съвет обяви 25 септември за празничен и неприсъствен ден"}
{"url": "http://www.focus-news.net/news/2019/06/25/2673744/gerb-po-razporezhdane-na-predsedatelya-boyko-borisov-partiyata-parva-vazstanovi-nadvzetite-sredstva-ot-partiynata-subsidiya.html", "text": "Политическа партия ГЕРБ първа възстанови надвзетите средства от партийната си субсидия, съобщиха от пресцентъра на  партията . Това се случи днес след като бяха обнародвани в Държавен вестник промените в Закона за политическите партии и Министерството на финансите публикува информацията за сумите, които подлежат на доброволно възстановяване по централния бюджет от страна на политическите партии и коалиции. По разпореждане на председателя на ПП ГЕРБ Бойко Борисов партията преведе по сметката на финансовото ведомство в БНБ цялата дължима сума.", "date": "2019.06.25", "title": "ГЕРБ: По разпореждане на председателя Бойко Борисов партията първа възстанови надвзетите средства от партийната субсидия"}
{"url": "http://www.focus-news.net/news/2019/06/25/2673767/inzh-angel-nestorov-upravitel-na-obshtinska-transportna-firma-obshtina-pleven-shte-poluchi-15-mln-leva-za-14-novi-elektrobusa.html", "text": "Община Плевен ще получи 15 млн. лева за 14 нови електробуса. Това каза за  Радио „Фокус“  инж. Ангел Несторов, управител на общинска транспортна фирма. \"Кандидатстваме по процедура „Мерки за адресиране на транспорта като източник на замърсяване на атмосферния въздух” по приоритетна ос 5 „Подобряване качеството на атмосферния въздух” на Оперативна програма „Околна среда 2014-2020 г. Община Плевен е определена като бенефициент по програмата, като според първоначалните разчети можеше да кандидатства с проект за доставката на 10 нови електробуса на стойност 7 600 000 лв.“, обясни инж. Ангел Несторов и уточни, че в мотивирано писмо кметът Георг Спартански е обосновал необходимостта от по-голям брой екологични транспортни средства. \"Сумата е завишена на 15 млн. лева. Проектните намерения на Община Плевен са с тях да бъдат осигурени 14 електробуса, зарядни станции и обслужваща техника. Крайният срок за разработване и депозиране на проекта е 31 август. Очаква се до края на годината проектът да бъде одобрен. С неговото изпълнение Плевен ще има 100% екологичен градски транспорт“, каза още инж. Ангел Несторов. С новите електробуси ще се обслужват линии предимно в Индустриалната зона на Плевен, за които няма кандидати при обявените търгове, както и ще бъдат подобрени връзките между отделните квартали на града.  \r\nВиолета КРЪСТЕВА", "date": "2019.06.25", "title": "Инж. Ангел Несторов, управител на общинска транспортна фирма: Община Плевен ще получи 15 млн. лева за 14 нови електробуса"}
{"url": "http://www.focus-news.net/news/2019/06/25/2673749/mezhduvedomstvena-grupa-shte-izgotvi-kriterii-za-sdelkata-za-chez-obzor.html", "text": "Председателят на Комисията за енергийно и водно регулиране Иван Иванов съобщи, че с негова заповед се сформира междуведомствена група за изготвяне на критерии за сделката за придобиването на ЧЕЗ. В групата ще участват КЕВР и останалите заинтересовани институции. „Бъдете сигурни, че тази работна група ще изготви критерии, които са обективни и които трябва да бъдат норма в прилагането на закона“, заяви Иван Иванов. По думите му критериите ще бъдат неутрални и ще се прилагат за всички други бъдещи сделки от такъв характер. Председателя на енергийния регулатор прогнозира, че критериите могат да бъдат изготвени в рамките на 2-3 седмици.  \r\nПо-рано председателят на Надзорния съвет на \"Еврохолд България“ АД Асен Христов обясни, че дружеството се интересува от сделката повече от 8 месеца и води преговори от февруари. Той уточни, че ЧЕЗ са предпочели „Еврохолд“, защото другата компания в надпреварата, за втори път е дала оферта на разсрочено плащане, което не показва добра финансова стабилност. „Еврохолд България” АД ще плати 335 милиона евро за акциите на ЧЕЗ. Парите са от два източника – 30% собствени средства от увеличението на капитала, а останалите над 300 милиона евро са банков кредит“, поясни Христов и изтъкна, че сделката е по силите на дружеството и парите ще бъдат платени веднага. Асен Христов категорично отрече зад сделката да стоят политически интереси и призова политиците и жълтите медии да се въздържат от пазарни манипулации.  „Трябва да проявим отговорност и независимите регулатори да се произнесат по сделката за ЧЕЗ“, заяви премиерът Бойко Борисов в отговор на въпрос кои стои зад „Еврохолд България“ АД в Министерски съвет. „Сделката е извършена в Чехия от частна компания. Така че ако визирате написаното, че Цветанов стои зад сделката- Цветанов е извън ГЕРБ“, посочи премиерът. „Колкото БСП могат да ги питат какво прави Жан Виденов или ДПС за Лютви Местан, толкова можете да ми зададете въпроса дали Цветанов е там или не“, допълни Бойко Борисов. Той подчерта, че като премиер няма право да коментира такава сделка, защото подобно изказване може да нанесе тежки последици, да бъдем осъдени като държава и да платим огромни пари.", "date": "2019.06.25", "title": "Междуведомствена група ще изготви критерии за сделката за ЧЕЗ (ОБЗОР)"}
{"url": "http://www.focus-news.net/news/2019/06/25/2673765/predsedatelyat-na-parlamenta-tsveta-karayancheva-rusiya-e-vazhen-partnyor-na-balgariya-v-energiynata-sfera-koyato-zaema-vodeshto-myasto-v-dvustrannite-otnosheniya.html", "text": "Русия е важен партньор на България в енергийната сфера, която заема едно от водещите места в двустранните отношения. Това подчерта председателят на Народното събрание Цвета Караянчева на срещата си с председателя на Съвета на федерацията на Федералното събрание на Руската федерация Валентина Матвиенко, съобщиха от пресцентъра на  Народното събрание .  \r\nЦвета Караянчева уточни, че България води политика, насочена към гарантиране на енергийната сигурност както за страната, така и за Европейския съюз. „Страната ни подкрепя възможността за преминаване на на разклонение на „Турски поток“ през нейната територия към Сърбия и Европа. В този контекст бих предложила да наричаме това разклонение „Балкански поток“. С доставките на газ по тази тръба ще бъде засилена и ролята на газовия хъб „Балкан“, посредством което ще се постигне реална диверсификация на доставките на газ и конкурентни цени както за България, така и за Европа“, отбеляза председателят на българския парламент.   \r\nЦвета Караянчева сподели желанието на страната ни да продължи реализацията на АЕЦ „Белене“ и подчерта, че процедурата за търсене на стратегически инвеститор вече тече и всеки участник е добре дошъл да участва в конкурса, включително и „Росатом“. Тя подчерта, че проектът ще бъде реализиран напълно на пазарен принцип и България няма да предоставя държавни гаранции или договори за изкупуване на електроенергия на преференциални цени.  \r\nАктивизирането на контактите между законодателните институции и волята за развитие на двустранния политически диалог обсъдиха още по време на срещата си Цвета Караянчева и Валентина Матвиенко. На разговора беше изразено мнение, че визитата на българските парламентаристи ще даде допълнителни стимули за развитие на двустранния политически диалог и особено на междупарламентарното партньорство.  \r\nПредседателят на Народното събрание подчерта, че народните представители от групите за приятелство могат да допринесат много за воденето на равнопоставен и взаимноизгоден двустранен политически диалог. Този факт, наред с традиционно добрите отношения и искрено приятелство между българския и руския народ, биха могли да доведат до много добри резултати в нашето сътрудничество, добави Цвета Караянчева.  \r\nПредседателите на двете законодателни институции оцениха изключително високо активизирането на двустранните отношения на най-високо политическо ниво, като подчертаха размяната на визити между премиерите и президентите на България и Русия през последните години.  \r\nИзразено бе общо задоволство и от възстановяването на работата на Междуправителствената комисия за икономическо и търговско сътрудничество. Заинтересовани сме от политически диалог, при който се ръководим от своите национални интереси и същевременно се придържаме към общата политика на държавите-членки на ЕС и НАТО, подчерта на срещата Цвета Караянчева. Председателят на българския парламент посочи, че като пълноправен член на ЕС и НАТО България може да бъде мост в отношенията между двете организации и Русия.  \r\nЗагрижени сме от спада в двустранния стокообмен през 2018 г. в сравнение с предходната година и особено от намаляването на българския износ, отбеляза Цвета Караянчева. Тя посочи, че има потенциал за увеличаване на износа на български изделия, които са добре познати на руския пазар.  \r\nДадена беше висока оценка на положителната динамика в развитието на двустранното сътрудничество в областта на образованието и науката, както и вече установените ползотворни и конструктивни отношения между български средни и висши учебни заведения и техните руски партньори. Обсъдени бяха възможностите за увеличаване на изучаването на български и руски език в двете страни. По време на срещата Цвета Караянчева постави темата за възможността българските студенти в Руската федерация да могат да работят почасово. От своя страна председателят на Съвета на федерацията на Федералното събрание на Руската федерация съобщи, че са предприети законодателни промени и от септември те ще имат тази възможност. Валентина Матвиенко съобщи още, че от догодина руската страна ще увеличи броя на стипендиите за български студенти от 225 на 300.   \r\nПредседателят на българския парламент сподели желанието на страната ни да продължи да развива сътрудничеството с Русия в областта на икономиката, транспорта, науката и културата. Като особено важни за страната ни бяха подчертани връзките в сферата на туризма. Като пример Цвета Караянчева посочи увеличения брой на изнесените бюра за издаване на визи на руски туристи.   \r\nНа срещата бяха отбелязани вековните традиционно близки връзки между народите на България и Русия.  \r\nБългарска парламентарна делегация, водена от председателя на Народното събрание Цвета Караянчева, е на двудневно официално посещение в Москва. В състава на делегацията са съпредседателите на Групата за приятелство България – Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов.", "date": "2019.06.25", "title": "Председателят на парламента Цвета Караянчева: Русия е важен партньор на България в енергийната сфера, която заема водещо място в двустранните отношения"}
{"url": "http://www.focus-news.net/news/2019/06/25/2673769/sliven-obshtinskiyat-savet-prie-godishniya-otchet-za-izpalnenieto-na-byudzheta-na-obshtinata-za-2018-g.html", "text": "Годишният отчет за изпълнението на бюджета на общината за 2018 г. бе приет от Общински съвет – Сливен по време на редовното му заседание. Това съобщиха от пресцентъра на  Община Сливен . \r\nПо време на дискусиите по точката кметът Стефан Радев заяви, че с изпълнението на предходния бюджет, Ощината затвърждава положителните тенденции, свързани със все по-доброто му изпълнение и финансово оздравяване. „Община Сливен вече не се намира във финансово затруднение, няма просрочени задължения и се движи със все по-добри темпове по отношение на финансовата рамка. Една от основните ни задачи е да достигнем до максимално изпълнение от сто процента“, подчерта кметът. Той припомни, че преди три години и половина изпълнението на бюджета е било под 60 %. \r\nНа събранието беше приета и Програма за намаляване риска от бедствия на територията на община Сливен за периода 2019-2030 г., както и Програма за работата на Общинския съвет през третото тримесечие на 2019 г. \r\nС 38 гласа „за“ общинските съветници гласуваха промяната на бюджета на Общината за 2019 г. По думите на кмета Радев то се налага заради увеличаване на средствата за субсидия за спортни клубове и разходи за финансиране на спортни прояви, ремонтни дейности на здравната служба в с. Драгоданово, закупуване на външен климатичен агрегат и изпарител за климатична инсталация за общински пазари, ремонт на водопроводната мрежа на с. Въглен, допълнителни разходи за доизграждане на детската площадка в с. Раково и други. \r\nВ хода на днешната сесия беше прието и изменението на план-сметката по събиране, извозване и обезвреждане на депа и на други съоръжения. \r\nИ на днешното заседание бяха гласувани обичайните разпоредителни сделки с недвижими имоти, общинска собственост, отпускане на финансови средства и помощи, касаещи образованието и културата.", "date": "2019.06.25", "title": "Сливен: Общинският съвет прие годишния отчет за изпълнението на бюджета на Общината за 2018 г."}
{"url": "http://www.focus-news.net/news/2019/06/25/2673770/gl-komisar-nikolay-nikolov-obstanovkata-na-teritoriyata-na-oblast-veliko-tarnovo-e-spokoyna-kam-tozi-chas.html", "text": "Обстановката на територията на област Велико Търново е спокойна към този час. Координацията между институциите е на много високо ниво и място за притеснение няма. Това увери пред журналисти във Велико Търново главен комисар Николай Николов, директор на Главна дирекция „Пожарна безопасност и защита на населението“, предаде репортер на  Радио „Фокус“ – Велико Търново . Той бе в града в рамките на посещение в областите Ловеч и Велико Търново, за да провери готовността за реакция с оглед очакваните обилни валежи на двете територии. Думите му потвърди и зам. областният управител на Велико Търново инж. Детелина Борисова. Гл. комисар Николов подчерта, че плановете, разработени за критични ситуации, са актуални и трябва да се следват.  \r\n„Предвид очакваното влошаване на обстановката трябва да се направят няколко неща. На първо място да се наблюдават критичните участъци - там, където всеки път при по-сериозни валежи има тежка обстановка. Да се обърне особено внимание на застрашените домове – ако има такива, с идеята хората да са максимално бързо евакуирани, за да не се получи застрашаване на живота им“, обясни още директорът на ГДПБЗН и увери хората, че, ако това се наложи, структурите на МВР ще охраняват домовете им от мародерства. Освен това гл. комисар Николов допълни, че не очаква критични ситуации, но подчерта, че институциите имат готовност да действат при такива. \r\nЛуиза ТРАНЧЕВА", "date": "2019.06.25", "title": "Гл. Комисар Николай Николов: Обстановката на територията на област Велико Търново е спокойна към този час"}
{"url": "http://www.focus-news.net/news/2019/06/25/2673766/the-independent-boris-dzhonsan-izklyuchi-udalzhavane-na-sroka-za-brekzit.html", "text": "Кандидатът за наследник на Тереза Мей на лидерския пост в Консервативната пария Борис Джонсън изключи възможността за ново удължаване на срока за Брекзит, съобщава националният ежедневник  The Independent . Претендентът за Даунинг стрийт 10 бе категоричен, че Обединеното кралство ще напусне структурите на Европейския съюз до 31 октомври тази година – и нито ден по-късно.  \r\nДжонсън отново отказа да обсъди подробно инцидента от преди няколко дни, когато полицията се е отзовала на сигнал за битов скандал. В интервю пред ВВС той определи като „просто несправедливо“ въвличнае на любимите му хора в битката на политическата арена. \r\nПо-рано през деня стана ясно, че победителят в надпреварата за лидерския пост в Консервативната партия и премиер на Обединеното кралство ще бъде обявен на 23 юли. Към настоящия момент фаворит за поста е бившият министър на външните работи на страната – Борис Джонсън. Негов съперник е сегашният първи дипломат на Лондон Джереми Хънт. Тереза Герова", "date": "2019.06.25", "title": "The Independent: Борис Джонсън изключи удължаване на срока за Брекзит"}
{"url": "http://www.focus-news.net/news/2019/06/25/2673771/blagoevgrad-v-profesionalnata-gimnaziya-po-elektronika-i-energetika-v-bansko-na-26-yuni-shte-bade-otkrit-renoviraniyat-fizkulturen-salon-na-uchilishteto.html", "text": "В Професионалната гимназия по електроника и енергетика в Банско от 09.00 часа на 26 юни 2019 г. ще бъде открит реновираният физкултурен салон на училището. Това съобщиха от пресцентъра на  Общината . Ремонтните дейности са на стойност 38 590 лева и са финансирани по Инвестиционната програма на Министерството на образованието и науката за 2019 година.", "date": "2019.06.25", "title": "Благоевград: В Професионалната гимназия по електроника и енергетика в Банско на 26 юни ще бъде открит реновираният физкултурен салон на училището"}
{"url": "http://www.focus-news.net/news/2019/06/25/2673756/varna-uchilishte-za-bilki-sabra-detsa-i-vazrastni-na-enyovden-v-muzeya-po-istoriya-na-meditsinata.html", "text": "Повече от 4 часа деца и възрастни от Варна изучаваха тайните на лечебните растения в „Училището за билки“, което отвори врати на Еньовден в Музея по история на медицината. Това съобщиха от  Медицински университет-Варна . Знанията за разпознаване, бране, съхранение, безопасна употреба и въздействие върху здравето на билките предадоха доц. Илия Желев – ръководител на учебния сектор по фармакогнозия и фармацевтична ботаника и ас. Галина Димова към Факултета по Фармация в МУ-Варна. Освен обучителните модули, по време на празника бяха организирани творчески билкови работилници, викторина с награди и богата културно-артистична програма. \r\nПреди училищният звънец да даде началото на образователните занимания, празникът Еньовден бе открит с „Душа на самодива“ в изпълнение на талантливите Моника Парушева и танцьорите от ансамбъл „Диана“ към МУ-Варна, а доц. Емануела Мутафова приветства всички присъстващи. Организатор на празничното събитие „Училище за билки на Еньовден“ е Медицинският университет с подкрепата на фонд „Култура“ на Община Варна. \r\n„Еньовден е един от най-значимите празници в българския народен календар и семействата трябва да направят всичко възможно да приобщят децата колкото може по-близо до природата.“ Това каза доц. Илия Желев. „С радост забелязвам, че децата проявяват интерес и бързо възприемат наученото. Опитваме се да покажем и на родителите им, че от детството е добре да запознаят малчуганите със свойствата на билките – коя за какво помага. Билките помагат за лечение на хронични неостри състояния и за превенция, като предците ни са ги използвали от векове. Трябва да знаем обаче, че действието на лечебните растения не е бързо като при лекарствата. Ако ни боли глава например, отиваме в аптеката и си купуваме хапче. Знаем, че то ще подейства веднага. Билките обаче  действат в по-отложен период във времето. През лятото вместо чайове, могат да се ползват студени извлеци. Не бива да забравяме, че подправките, които използваме на ястията си, също са билки и макар в по-малко количество, те също ни въздействат и лекуват“, обясни също доц. Желев. \r\nПо време на училището, посетителите научиха, че билка не се къса с ръка, а се подрязва с ножичка, за да не се изтръгне коренът й, като стръкчето растение трябва да е около 25 – 30 см. След набирането, се връзва на малки букетчета и се изсушава бавно надолу с цвета или в специални сушилни. Посетителите се запознаха със свойствата на отделните билки, как се приготвят чай, маслен извлек и други билкови продукти. Всички посетители имаха възможност да получат информационни карти за 20 вида билки, които се срещат по Северното Черноморие, както и пресни билки, които да изсушат у дома. В „Училището за билки“ бяха приготвени и етикирани стъкленици със сушени билки, с които ще бъде обогатена експозицията на аптеката в Музея по история на медицината във Варна.", "date": "2019.06.25", "title": "Варна: „Училище за билки“ събра деца и възрастни на Еньовден в Музея по история на медицината"}
{"url": "http://www.focus-news.net/news/2019/06/25/2673776/korneliya-ninova-bsp-iskame-po-barzo-otpadane-na-sanktsiite-v-zasegnatite-ot-uzh-zabolyavaneto-po-drebnite-prezhivni-zhivotni-rayoni.html", "text": "Искаме по-бързо отпадане на санкциите в засегнатите от уж заболяването по дребните преживни животни райони. Това каза лидерът на БСП Корнелия Нинова по време на пресконференция след заседание на Изпълнителното бюро на партията в Ямбол във връзка с чумата по дребните преживни животни, предаде репортер на  Агенция „Фокус“ . „Не ни е променена позицията от първия ден на уж заболяването. Спомняте си, че когато бяхме много активни по този въпрос ни обвиниха в държавен преврат. През цялото време и колегите депутати и аз поддържаме връзка с пострадалите хора, помагаме им с каквото можем по съдебните дела. Днес обсъдихме, попитах кмета Христов нещо ново има ли. И до днес няма неоспорими доказателства, че там имаше такова заболяване. Факт е, че стадото на Анна е все още живо и здраво и че жената се бори по съдебен ред да си докаже правата, е показателна. Отсрещната страна никога не ни предостави безспорни доказателства, че там има такова заболяване. Нашата позиция си остава същата“, посочи лидерът на БСП. Корнелия Нинова подчерта, че искането на БСП е по-бързо да се махнат санкциите, за да могат хората да търгуват свободно млякото и месото.  \r\nПо темата за ямболското депо, Нинова отговори, че по-скоро чрез депутатите в парламента ще задават въпроси, за да се запознаят с информация от министерствата.  \r\nВъв връзка със сделката за продажба на ЧЕЗ, лидерът на БСП отчете, че сделката е във фаза да се произнесат Комисията за финансов надзор(КФН) и Комисията за защита на конкуренцията (КЗК). „Нашата позиция е тези държавни институции да си дадат мнението и становището. Ще изчакаме тяхното решение и становище. Нещо принципно, че БСП е за това такива стратегически обети, които са важни за националната сигурност и живота на хората, да бъдат държавна собственост. Не сме се отказали от нашата идея, залегнала във „Визия за България“ стратегически обекти от националната сигурност да бъдат държавна собсвеност. Конкретно по казуса да се произнасят КФН и КЗК“, допълни още тя.  \r\nДеница КИТАНОВА", "date": "2019.06.25", "title": "Корнелия Нинова, БСП: Искаме по-бързо отпадане на санкциите в засегнатите от уж заболяването по дребните преживни животни райони"}
{"url": "http://www.focus-news.net/news/2019/06/25/2673778/branimir-mitov-organizator-na-na-festivala-talantino-v-vinagi-e-imalo-interes-kam-teatara.html", "text": "Винаги е имало интерес към театъра. Това каза за  Радио „Фокус“-Пирин  организаторът на фестивала „Талантино“ в Благоевград Бранимир Митов. „В момента дори има едно възраждане към това изкуство и всеки иска да бъде на сцена и да покаже своя талант. Школите са пълни с деца. Има много сериозни школи, в които нивото е дори професионално. Бих казал, че някои от представленията са много по-добри от тези на професионалните театри. Чрез тези школи възпитаваме не само бъдещи актьори, но и бъдеща добра публика, която да разбира от театър и да знае как да се държи в салона“, отбеляза той.  \r\nМитов посочи, че за първи път тази година в последния ден от програмата на фестивала „Талантино“, 29 юни, е включено едно съпътстващо събитие - международна научна конференция с много преподаватели от страната и чужбина, които ще дискутират темата за театъра при най-малките, за фестивалите и как те помагат за професионалното развитие на младите актьори. По думите му тази конференция започва от 12.00 часа в зала 5 на бившия Младежки дом. \r\nНатали СТЕФАНОВА", "date": "2019.06.25", "title": "Бранимир Митов, организатор на на фестивала „Талантино“ в : Винаги е имало интерес към театъра"}
{"url": "http://www.focus-news.net/news/2019/06/25/2673775/api-ot-26-yuni-se-spira-dvizhenieto-po-blizo-5-km-uchastak-ot-patya-kalotina-slivnitsa-zaradi-za-stroitelstvoto-na-badeshtata-am-evropa.html", "text": "От 26 юни се спира движението по близо 5 км участък от път I-8 Калотина - Сливница, като трафикът се насочва по стария път Калотина - София. Това съобщиха от пресцентъра на  Агенция „Пътна инфраструктура“ . Ограничаването на превозните средства в участъка от км 15+600 до км 20+940 е за изграждането на отсечка от бъдещата автомагистрала „Европа“, която ще свързва София с ГКПП „Калотина“. Предвижда се до 20 ноември т. г. трафикът да преминава по стария път за Калотина - общински път SFО3214. Пътуващите от София към българо-сръбскта граница по път I-8 ще преминават по новоизградена пътна връзка, в близост до отбивката за Алдомировското блато, и ще продължават по старото трасе в посока Драгоман. На 300 м преди газстанцията /“Сара“/, при входа на Драгоман, ще се връщат по новоизградена пътна връзка на първокласния път за Калотина. Идващите от ГКПП „Калотина“ към столицата ще се пренасочват на 300 м след газстанцията /“Сара“/, която е при изхода на гр. Драгоман в посока София, по новоизградена отбивка, водеща към старото трасе на път I-8 и ще се връщат обратно на първокласния път по новоизградена отбивка в района на надлеза, по който преминава общинския път за Алдомировското блато. Модернизацията на 17 км от първокласния път I-8 между км 15+500 и км 32+447 започна в средата на май. В участъка ще бъде изградено второ платно, а старото ще бъде реконструирано. Инвестицията е за 117,3 млн. лв. и е от републиканския бюджет. Срокът за завършване на строителните работи е 2021 г. Трасето на АМ „Европа“ между ГКПП „Калотина“ и Софийския околовръстен път е с дължина 48 км и е разделено на три части. Строителството на първите два участъка включва модернизация на съществуващия първокласен път I-8 между Калотина и Сливница. Първият участък от ГКПП „Калотина“ до Драгоман /от км 1 до км 15+500/, с дължина 14,5 км, ще бъде финансиран от Механизъма за свързана Европа и националния бюджет. Предстои стартиране на строителните работи. Изграждането на средния участък между Драгоман и Сливница, на който предстои спиране на движението, започна през май. Трасето ще бъде с две платна за движение във всяка посока, като във всяко платно ще има по две активни и една аварийна лента. На 16-километровия участък ще бъдат изградени 11 големи съоръжения - 3 бр. селскостопански подлези, 2 бр. подлези, 5 бр. надлези и мост над р. Сливнишка с дължина 50 м. Ще бъдат построени два пътни възела – „Сливница 1“ - при 25-ти км, и „Сливница 2“ при 29-ти км, както и 8 бр. площадки за отдих. Пътните възли ще бъдат и с енергоефективно осветление. Ще бъде направена реконструкция на водопроводи, електропроводи, телеграфно-телефонни и оптични кабели. За опазване на биоразнообразието в района на Алдомировското блато ще се направят пътеки за влечуги, които ще преминават през водостоците на магистралата. Ще бъдат поставени и шумозагалушителни стени и мрежи за птици, а каломаслоуловители ще пречистват повърхностните води от трасето в района Алдомировското блато. Третият участък от Сливница до връзката със Северната скоростна тангента /от км 32+447 до км 48+61/, с дължина 16 км, ще преминава по ново трасе. В момента се изготвя техническият проект за отсечката.", "date": "2019.06.25", "title": "АПИ: От 26 юни се спира движението по близо 5 км участък от пътя Калотина – Сливница заради за строителството на бъдещата АМ „Европа“"}
{"url": "http://www.focus-news.net/news/2019/06/25/2673772/korneliya-ninova-bsp-modelat-na-upravlenie-na-gerb-na-varha-se-prenasya-i-po-mesta-a-nashata-viziya-za-balgariya-shte-prerasne-vav-viziya-za-vsyaka-obshtina.html", "text": "Моделът на управление на ГЕРБ на върха се пренася и по места, a нашата „Визия за България“ ще прерасне във визия за всяка община. Това каза лидерът на БСП Корнелия Нинова по време на пресконференция след заседание на Изпълнителното бюро на партията в Ямбол, предаде репортер на  Агенция „Фокус“ . „Що се отнася до Ямбол обсъждахме всички проблеми, включително три – проблемът с депото, болницата и заема, който взе кметът на общината. Моделът на ГЕРБ на управление на върха се пренася и по места“, посочи Нинова. Според нея там, където има кметове на ГЕРБ има еднолично управление, което не уважава усилията на БСП и на много жители да се провеждат референдуми по важни въпроси. Тя отчете, че такива инициативи са били поети от организации на БСП, но въпреки това са останали неуважени. „Имаме своята програма за развитие на Ямбол. Разбира се, ще се стъпи на всичко добро постигнато дотук от всички кметове, но ще се търси още по-добро развитие за жителите на общините. Днес приключихме тази среща с решение за план за развитие на всяка от общините в Ямбол. Хубаво е и че организациите ни са в много висока степен на готовност за номинации за кметове и общински съветници. По време на тези срещи ще провеждаме и разговори с потенциални партньори по места. Търсим съюзи и партньорства с хора, които споделят нашите идеи и които искат местната власт да се развива самостоятелно, да е силна, да е близо до хората и споделят програмата ни „Визия за България“, която ще прерасне във визия за всяка една община. Възможни са партньорства по места, имаме и тук такива, така че това сме правили, това ни е целта и занапред и на следващото заседание, което ще бъде в друга област“, коментира Нинова.  \r\nНа въпрос с кого ще направи БСП партньорство, Нинова заяви, че трябва да се чакат разговорите. „Щом ги проведем, ще ви кажем“. Попитана дали БСП е склонна да подкрепи независим кандидат, Нинова обясни, че въпрос на конференциите по места какъв кандидат ще издигнат. „Тези конференции трябва да се проведат до края на август. Няма да имаме намеса от центъра да им диктуваме конкретни неща“, уточни още Нинова.  \r\nТя посочи, че БСП си поставя в Ямболско цел за най-много кметове. \r\nВъв връзка с гражданската квота в листите на БСП, Нинова посочи, че това е разширяване към гражданското общество. „Включително днес на днешната ни среща някои от общините споделиха, че имат намерение в общинските листи да включат гражданска квота. Смятаме, че това е удачен вариант за приобщаване на гражданското общ3ество към правене на политика“, каза лидерът на партията. Попитана дали БСП ще влоши отношенията си с ПЕС, Корнелия Нинова отговори, че не очаква такова нещо. „По такива спорни въпроси, които сме имали – нашата практика е следната: свикваме си Националния съвет, който е един от висшите колективни органи. Поставяме въпроса, решаваме с мнозинство и демократично и такова, каквото е решението, такова отстояваме в рамките на ПЕС. Така постъпихме с Истанбулската конвенция. Ако възникне такъв нов въпрос, ще го решат колективните органи на партията и ние просто ще го изпълняваме“, обясни Нинова. Тя допълни, че БСП не е единствената партия, която има противоречие по Истанбулската конвенция. „Не бих нарекла това влошаване на отношенията, а свободно изразяване на мнение“, каза още лидерът на БСП.  \r\nВъв връзка с темата за Стратегията за детето и на въпрос защо БСП няма позиция по документа, Нинова отговори: „Не сме пренебрегнали този въпрос, но предпочетохме тя да стане факт и тогава да я коментираме. Много пъти, включително и по Истанбулската конвенция стана така – управляващите декларират едно нещо сутринта, на обяд го променят, вечерта го изтеглят и ние сме в ситуация постоянно да коментираме като коментатори, а не като сериозна политическа сила нещо, което не е факт. Стратегията за детето така и не влезе в Народното събрание. Имаше такъв проект, гласуван на Министерски съвет, който след това не видя бял свят. Когато влезе и трябва да се гласува, да се даде конкретно глас с гласуването на депутатите, ще имате нашата позиция. За сега стратегията на детето няма никакво движение“. \r\nДеница КИТАНОВА", "date": "2019.06.25", "title": "Корнелия Нинова, БСП: Моделът на управление на ГЕРБ на върха се пренася и по места, a нашата „Визия за България“ ще прерасне във визия за всяка община"}
{"url": "http://www.focus-news.net/news/2019/06/25/2673773/gl-komisar-nikolay-nikolov-nyama-yazoviri-koito-da-predstavlyavat-potentsialna-opasnost-za-naselenieto-na-velikotarnovska-oblast-kam-tozi-moment.html", "text": "Няма язовири, които да представляват потенциална опасност за населението на Великотърновска област към този момент. Това заяви пред журналисти във Велико Търново главен комисар Николай Николов, директор на  Главна дирекция „Пожарна безопасност и защита на населението“, предаде репортер на  Радио „Фокус“ – Велико Търново . От Държавната агенция за метеорологичен и технически надзор уточниха, че се извършва превантивно изпускане на язовир „Чешме дере“ край село Камен, който преди дни преля и унищожи земеделски площи в района. З \r\nа областта отговаря Димитър Йорданов, началник на Регионалния отдел на Северна централна България за надзор на язовирни стени и съоръжения към Държавната агенция за метеорологичен и технически надзор. В неговата юрисдикция са язовирите и от областите Габрово, Разград, Русе и Силистра, които са общо 406. „Ако ме попитате колко язовира се наблюдават, мога да Ви отговоря – всичките. Това правим със системата за наблюдение, която е координирана общините и областните администрации. Потенциално опасните тепърва ще се класифицират според новата наредба. Всички са рискови. Нашата задача е да се правят проверки и да се пишат предписания, и агенцията да издава постановления“, коментира Димитър Йорданов.  \r\nГл. комисар Николов допълни, че се очаква обстановката да се влоши. За момента са регистрирани две критични точки с градоносни облаци в района на Варна и Бургас, но има и осигурени противоградни ракети, които при нужда ще се използват незабавно. \r\nЛуиза ТРАНЧЕВА", "date": "2019.06.25", "title": "Гл. комисар Николай Николов: Няма язовири, които да представляват потенциална опасност за населението на Великотърновска област към този момент"}
{"url": "http://www.focus-news.net/news/2019/06/25/2673774/babh-predostavi-informatsiya-v-prouchvaneto-na-es-za-nalichie-na-dvoen-standart-pri-hranite.html", "text": "Българската агенция за безопасност на храните (БАБХ) предостави информация в проучването на ЕС за наличие на двоен стандарт при храните. Това съобщиха от пресцентъра на  БАБХ . Съвместният изследователски център към Европейската Комисия анализира 1380 проби от 128 различни хранителни продукта в 19 държави в Европейския съюз   \r\nБългарската агенция по безопасност на храните (БАБХ) участва в общомащабната кампания на Европейския съюз (ЕС) за оценка на качествените характеристики на храните, продавани под определена марка. Инициативата е популярна и като „проучване за наличие на двоен стандарт при храните”, а неин организатор е Съвместният изследователски център (JRC) към Европейската комисия.   \r\nНа базата на предварителни пазарни анализи на JRC бяха взети мостри за оценка на информацията от етикетите. След извършените анализи от Съвместния изследователски център, до БАБХ бе изпратен списък с предложените за оценка марки храни. Агенцията събра информация и взе проби в обекти от търговската мрежа на София на посочените в списъка храни, които са налични на пазара в България и в частност на храните, продавани под определени марки. На всички визуално съпоставими продукти бяха направени снимки на съответните етикети от различни групи храни.  \r\nБългария изпрати информация за 95 съпоставими продукта, открити на нашия пазар, с цел оценка на състава, търговската марка, наименованието, допълнителните данни, минималната трайност, количеството и броя на единиците в опаковката, баркода, ветеринарнорегистрационния номер на предприятието производител (за храни от животински произход) и енергийна стойност. За етикетите и опаковките беше попълнена отчетна форма на JRC, разработена специално за целта. \r\nАнализът на събраната информация от участващите страни членки бе извършен независимо и изцяло от JRC, в резултат на което е изготвен доклад и резултатите с направените от Центъра заключения са предоставени на ЕК. Тази информация е предоставена и на държавите членки. \r\nВ рамките на проучването са анализирани 1380 проби от 128 различни хранителни продукта от 19 държави от ЕС – България, Германия, Гърция, Дания, Естония, Испания, Италия, Кипър, Латвия, Литва, Малта, Нидерландия, Полша, Словакия, Словения, Унгария, Франция, Хърватия и Чехия. Извадката обаче не е представителна за голямото разнообразие от хранителни продукти на пазара на ЕС.  \r\nСлед проучването като основна констатации се откроява това, че в повечето от случаите съставът е отговарял на начина на представяне на продуктите. 23% от продуктите са били с еднаква лицева страна на опаковката и еднакво съдържание, а при 27% от продуктите разликите в състава им в различните страни от ЕС са били съпроводени от различна лицева страна на опаковката. 9% от продуктите, представени като еднакви в целия ЕС, са имали различен състав (те са имали еднаква лицева страна на опаковката, но различен състав). \r\nДруги 22% от продуктите, представени по сходен начин, са имали различен състав (те са имали сходна лицева страна на опаковката, но различен състав). При използването на еднаква или сходна опаковка на продукти с различен състав не се наблюдават географски тенденции. Разликите в състава, открити в тестваните продукти, не означават непременно разлики в качеството. \r\nПредоставена е и възможност на притежателите на марките с констатирани различия в състава на храните на отделните пазари да изразят позицията си, в случай че желаят. \r\nПодробна информация за проучването на ЕК, може да намерите на следните линкове: \r\nДоклад: \r\nПриложение към доклада:", "date": "2019.06.25", "title": "БАБХ предостави информация в проучването на ЕС за наличие на двоен стандарт при храните"}
{"url": "http://www.focus-news.net/news/2019/06/25/2673777/iskra-cherneva-balgarski-turisticheski-sayuz-interesni-za-razhodka-sa-marshrutite-do-hizha-aleko-i-cherni-vrah-kakto-i-do-hizhite-momina-skala-kamen-del-i-tintyava.html", "text": "Хубав маршрут за разходка е до този до хижа \"Алеко\" и оттам до Черни връх, където може да отпочинете на заслона. Това каза в интервю за  Агенция „Фокус“  Искра Чернева от Информационния център към Български туристически съюз. „Естествено близостта на София до Витоша предопределя и заниманията на софиянци и гостите в свободното им време. Интересен планински маршрут на Витоша е и разходката - най-напред с кола до хижа \"Момина скала\", оттам пеша до хижа \"Камен дел\" и до хижа \"Тинтява\", посочи тя. „Живописен е и районът около хижите \"Кумата\", \"Борова гора\" и \"Планинарска песен\". А хижа „Планинец“ е съвсем близо до София, там можете да прекарате един чудесен уикенд. Бояна също е наблизо, походът до Боянския водопад доставя вълнуващи преживявания и спомени“, добави Чернева. Според нея туристическите обекти в Софийска област, които са неизвестни за повечето хора са водопадът Скакля и Вазовата пътека – в Западна Стара планина. „Водопадът се намира в с. Заселе, красотата му е привлякла вниманието на Иван Вазов, който често ходел до там; Кътинските пирамиди – намират се в Софийска планина в долината на р. Кътинска при с. Кътина; мегалитният храм –кладенец край с. Гърло – намира се в Завалската планина в местността Пусто гърло, западно от язовир Красава“, обясни тя. Чернева допълни, че има и още много други интересни места, за които разказват повече пътеводителите, които могат да се намерят в Информационния център. \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.06.25", "title": "Искра Чернева, Български туристически съюз: Интересни за разходка са маршрутите до хижа \"Алеко\" и Черни връх, както и до хижите \"Момина скала\", \"Камен дел\" и \"Тинтява\""}
{"url": "http://www.focus-news.net/news/2019/06/25/2673781/pencho-petkov-proizvoditel-na-ohlyuvi-razvazhdaneto-na-ohlyuvi-ne-e-mnogo-dobre-razvit-sektor-v-balgariya-i-kato-tsyalo-ne-e-stabilen-biznes.html", "text": "Развъждането на охлюви не е много добре развит сектор в България и като цяло не е стабилен бизнес. Това каза в интервю за  Радио „Фокус“ – Варна  собственикът на развъдник за охлюви в село Българево Пенчо Петков. Той обясни, че се занимава охлювъдство от 2010 г., като във фермата му се отглеждат охлюви от вида Helix Aspersa Maxima и Helix Aspersa Minima, или така наречените малък и голям сив охлюв. По думите му, в световен мащаб съществуват два метода за отглеждане – френски и италиански, като той използва италианския метод. Според него, основният проблем при развиването на този бизнес е липсата на информация в началото на начинанието, което води до редица проблеми за собствениците на развъдници.  \r\n„Вече с годините и натрупването на опит всеки един стопанин става все по зрял в действията си, начинанията, придобива опит, практика и така постепенно усъвършенства технологията и метода, защото липсата на информация за отглеждането на охлювите води до доста сериозни грешки от страна на начинаещите охлювъди. На мен ми костваше изключително дълго време и доста грешки, за да мога да усъвършенствам методите си и начините си за отглеждане, защото едно е теория- някаква информация, която може да срещнеш в интернет, съвсем друго е когато започнеш да работиш на практика. Така, че трудностите са доста и най-вече, защото е и жива стока“, посочи Пенчо Петков. По думите му в този бизнес е изключително трудно да се прогнозира печалбата, като самият той е имал два фалита през 2013 и 2014 г.  \r\nПенчо Петков заяви, че през 2009 и 2010 г. в България е имало наченки за установяване на обща организация – Българската национална асоциация по охлювъдство. „Той след 2-3 години просто фалира и се оказа, че не е толкова добре работеща система. Имаше доста охлювъди, доста ферми, които фалираха, които не успяха да си продадат продукцията от охлюви“, разказа Пенчо Петков. Той съобщи, че към от миналата година се стреми да разнообрази бизнеса си, тъй като развъждането на охлюви само по себе си е рисково. Затова фирмата му вече предлага и козметика, а скоро престои и изграждането на цех за преработване на охлюви. \r\nБояна АТАНАСОВА", "date": "2019.06.25", "title": "Пенчо Петков, производител на охлюви: Развъждането на охлюви не е много добре развит сектор в България и като цяло не е стабилен бизнес"}
{"url": "http://www.focus-news.net/news/2019/06/25/2673780/pernik-tvorbi-na-22-ma-tvortsi-ot-grada-i-na-svarzali-zhivota-si-s-nego-sa-izlozheni-v-hudozhestvenata-galeriya-lyuben-gaydarov.html", "text": "Творби на 22-ма творци от Перник и свързали живота си с града са изложени в Художествената галерия „Любен Гайдаров“, съобщиха от пресцентъра на  общината . Впечатляващата експозиция е посветена на 90-та годишнина от обявяването на Перник за град. Тя беше официално открита от кмета на Община Перник Вяра Церовска. „Щастлива съм да открия тази прекрасна изложба, която представя различните периоди от живота на Перник. Това са картини, които ще останат много след нас и ще разказват на идните поколения за развитието и възхода на града“, сподели кметът Вяра Церовска. В експозицията са наредени живопис, графики и пластики. На откриването присъстваха зам.-кметът  Севделина Ковачева, секретарят Радослава Манова, творци и приятели на изобразителното изкуство.", "date": "2019.06.25", "title": "Перник: Творби на 22-ма творци от града и на свързали живота си с него са изложени в Художествената галерия „Любен Гайдаров“"}
{"url": "http://www.focus-news.net/news/2019/06/25/2673782/dobrich-narodno-chitalishte-balgarski-iskritsi-2016-g-organizira-treta-mezhdunarodna-sreshta-praktikum-balgariya-i-yaponiya-most-mezhdu-dve-kulturi-traditsii-i-savremie.html", "text": "Народно читалище „Български искрици 2016 г.“ организира трета международна среща - практикум „България и Япония - мост между две култури, традиции и съвремие“, предаде кореспондентът на  Радио „Фокус” – Варна . Събитието ще се състои на 29 юни, реализира се с финансовата подкрепа на Община град Добрич. В 11.00 часа в Младежкия център „Захари Стоянов“ ще бъде представена книгата „Уки, уки Япония“ с автор Юлияна Антонова-Мурата. В 12.30 часа отново в Общинския младежки център е организирана демонстрация на български народни занаяти от децата в Народно читалище „Български искрици 2016 г.“ – дърворезба, везба, керамика и тъкачество. Гостите на събитието ще имат възможност да наблюдават и демонстрации на изработка на икебана, празнично облекло на кимона –мъже, техники и традиция.  В концертната програма ще се включат гости от град Тараклия и село Кайраклия в Република Молдова и град Татарбунар от Република Украйна, също гости от градовете Силистра и Дулово. В 18.30 часа в Младежкия център „Захари Стоянов“ ще се състои концерт на ансамбъла за Българско народно творчество „Родолюбие“ от град Тараклия, Република Молдова, със специалното участие на Галина Дурмушлийска. Събитието се организира и със съдействието на Регионален исторически музей - Добрич. \r\nЖулиета НИКОЛОВА", "date": "2019.06.25", "title": "Добрич: Народно читалище „Български искрици 2016 г.“ организира трета международна среща - практикум „България и Япония - мост между две култури, традиции и съвремие“"}
{"url": "http://www.focus-news.net/news/2019/06/25/2673779/stara-zagora-konkursat-svyat-bez-upotreba-na-droga-moyat-svyat-prodalzhava.html", "text": "От Превантивно-информационния център по зависимости информират за отлагане на датата на публичното представяне и награждаване на конкурсните творби от обявения през май 2019 г. конкурс за създаване на кратка литературна творба, рисунка, кратък видеоклип под надслов „Предпазването от рисково поведение – през моя поглед, с моето сърце и вълшебната сила на изкуството и дигиталните технологии”, с творческа тема: „Свят без употреба на дрога – моят свят“, провеждан в рамките на Кампания „За надежда и живот без зависимости“ и в подкрепа на Международния ден за противодействие на употребата на наркотици и наркотрафика – 26 юни. Това съобщиха от пресцентъра на  Община Стара Загора .  \r\nВ качеството си на организатор Превантивно-информационния център по зависимости прецени, че нелеката организация на такова мащабно и вълнуващо начинание изисква влагане на повече ресурс и отговорности, както от страна на организаторите, така и от страна на участниците, затова беше взето разумно и необходимо решение да се направи пауза и конкурсът да продължи в началните месеци на новата учебна 2019/2020 година. Всички, които са се регистрирали за участие и са изпратили творби, продължават участието си в конкурса, без да е необходима нова регистрация. \r\nПубличното представяне и награждаването на конкурсните творби се отлага за 20 ноември 2019 г. (сряда), от 14. 00 часа, когато се отбелязва Световният ден на децата.  \r\nДотогава  от Превантивно-информационния център по зависимости очакват мобилизация на повече талантливи деца, подрастващи и младежи за участие в инициативата, която се прави само в полза на младостта. Всички постъпили творби, посветени на обявената тема, ще се оценяват от конкурсното жури въз основа на нивото на творчество, оригиналност, емоционално и визуално въздействие.  \r\nИнформация за променените правила и за всичко, свързано с конкурса, е публикувана на уеб сайта на ПИЦ по зависимости: www.pic-starazagora.com.", "date": "2019.06.25", "title": "Стара Загора: Конкурсът „Свят без употреба на дрога-моят свят“ продължава"}
{"url": "http://www.focus-news.net/news/2019/06/25/2673768/korneliya-ninova-bsp-otsenyavam-sluchiloto-se-s-partiynite-subsidii-kato-zaguba-na-vreme.html", "text": "Оценявам случилото се с партийните субсидии като загуба на време – крайно време е да  разсъждаваме по същество и да решим въпроса. Това каза лидерът на БСП Корнелия Нинова по време на пресконференция във връзка с провелия се коалиционен съвет на ГЕРБ и „Обединени патриоти“ за партийните субсидии, предаде репортер на  Агенция „Фокус“ . \r\n„По-скоро ме впечатли друг резултат от днешната среща на коалиционните партньори, че тепърва искат да започнат диалог с парламентарните партии за намиране на разумно решение. Оценявам случилото се тук, като загуба на време и отклоняване на общественото внимание от съществени въпроси. Защо загуба на време? Може би преди десетина дни от БСП предложихме точно това. Нашият Национален съвет упълномощи групата да поканим другите парламентарни партии на разговори и много спокойно, аргументирано и без излишни емоции да решим този въпрос“, посочи Нинова. Тя припомни, че позицията на партията е „за“ намаляване на субсидията, но не на 1 лв. и не за отваряне на финансирането към олигарси. „За съжаление на тази наша покана ГЕРБ и патриотите не откликнаха. Днес са взели точно те - същото решение да започнем разговор. Загубихме може би две седмици, крайно време е да седнем и да разсъждаваме по същество и да решим въпроса“, допълни Нинова.  \r\nНа въпрос каква позиция ще защитава БСП, лидерът на партията  заяви, че няма крайно решение за размер на субсидията. „Ние сме за намаляване и сме направили разчети за различна сума. В диалог ще търсим разбирателство. Не искаме ние да налагаме нещо конкретно. Ще им покажем абсолютно аргументирано финансово какво е необходимо, за да може една партия да работи спокойно и независимо от частни и външни интереси“, посочи лидерът на БСП. Тя посочи, че не иска днес да посочва число, тъй като разговорът е отворен.  \r\nДеница КИТАНОВА", "date": "2019.06.25", "title": "Корнелия Нинова, БСП: Оценявам случилото се с партийните субсидии като загуба на време"}
{"url": "http://www.focus-news.net/news/2019/06/25/2673784/nikola-doychev-plovdiv-112-sobstvenata-bezopasnost-tryabva-da-e-parvata-grizha-na-chovek-po-vreme-na-mashtabni-sabitiya-kato-hills-of-rock-nyama-nuzhda-da-se-pravyat-geroystva.html", "text": "Собствената безопасност трябва да е първата грижа на човек по време на мащабни събития като „Hills of Rock“, няма нужда да се правят геройства. Това каза за  Радио „Фокус“ – Пловдив  Никола Дойчев, експерт по първа помощ към Доброволно формирование „Пловдив 112“ и Община Пловдив, които за поредна година ще се грижат за обезпечаване здравната безопасност на посетителите по време на фестивала, в дните 28-30 юни. Предвид прогнозите за фестивалните дни, Дойчев посочи, че Доброволно формирование „Пловдив 112“ е предприело всички възможни мерки за превенция от високите температури на околната среда. „Провели сме специално разработено обучение за събитието. Разгледали сме потенциалните казуси, които могат да възникнат с физическото и менталното състояние на човек. Набелязали сме така наречените „червени“ зони на мероприятието. С две думи – подготвени сме“, подчерта той. \r\nНикола Дойчев посъветва посетителите на фестивала да се снабдят със слънцезащитни продукти, светла шапка и задължително обилно количество минерална вода. „Казвам вода, защото газираните напитки и алкохолът не спомагат хидратирането при високите температури, както някои хора смятат. Голяма грешка също е утоляването на жаждата с бира. Бирата е доста голям диуретик и точно поради този факт има риск от влошаване на състоянието при дехидратация. Не са изключени състояния като топлинен удар, слънчев удар, различни видове изтощения и други, предизвикани от температурите на околната среда. Съветвам посетителите да потърсят съдействие от нас при такава симптоматика на такива състояния, предизвикани от високата температура, като главоболие, гадене, повръщане, нарушено потоотделяне, непоносимост към светлина и светлинни обекти, неволеви треперения на отделни мускулни групи, така наречените крампи, и други“, посочи той. \r\nНа въпрос как хората да осигурят своята безопасност в тълпата, Дойчев отговори, че тази грижа е и индивидуална. „Трябва да се внимава от удари в главата, конкретно в основата на черепа и тила, също от удари в коремната част и торса. Те биха навредили най-много за състоянието на човек. Трябва всеки един да се погрижи индивидуално за своята безопасност в тълпата“, информира експертът. \r\nПо време на фестивала „Hills of Rock“ екипите на Доброволно формирование „Пловдив 112“ ще бъдат облечени в червени дрехи с надпис, съдържащ името на формированието. „Ще бъдем разположени на ключови места по цялата зона на събитието. Ще имаме и един стационарен пункт, на който винаги ще има хора. Той ще бъде обозначен и на картите на събитието, като всеки един от посетителите ще знае за него. Хората винаги могат при нужда да ни потърсят на стационарния пункт или да сигнализират на наш служител по различните мобилни ключови позиции в рамките на събитието“, посочи още Никола Дойчев. \r\nТони МИХАЙЛОВ", "date": "2019.06.25", "title": "Никола Дойчев, „Пловдив 112“: Собствената безопасност трябва да е първата грижа на човек по време на мащабни събития като „Hills of Rock“, няма нужда да се правят геройства"}
{"url": "http://www.focus-news.net/news/2019/06/25/2673786/blagoevgrad-ansambal-pirin-poluchi-plaket-na-24-oto-izdanie-na-medzhunarodniya-festival-za-izkustva-v-grad-budapeshta.html", "text": "Ансамбъл „Пирин“ получи плакет на 24-ото издание на Меджународния фестивал за изкуства в град Будапеща. Това съобщиха от пресцентъра на  Община Благоевград . Творците от Ансамбъл „Пирин“ за пореден път впечатлиха  чуждестранната публика.  Те взеха участие в 24-ото издание на Международния фестивал за изкуства в град Будапеща, Унгария, откъдето се завърнаха с плакет. След изявата си в Будапеща, емблемата на Пиринския край се представи достойно на Международен фестивал в град Миява, Словакия. За турнето бе подготвен специален репертоар, като в него бяха дни от най-емблематичните музикално танцови платна на ансамбъла от Пиринския край, така и произведения от различни фолклорни области на България. Това е поредното участие за тази година на ансамбъл „Пирин“ на международна сцена. През април  2019 творците спечелиха първо място и на Световния фолклорен фестивал \"Майорка\".", "date": "2019.06.25", "title": "Благоевград: Ансамбъл „Пирин“ получи плакет на 24-ото издание на Меджународния фестивал за изкуства в град Будапеща"}
{"url": "http://www.focus-news.net/news/2019/06/25/2673788/blagoevgrad-predstoi-premiera-na-knigata-luna-na-prozoretsa.html", "text": "В Благоевград предстои премиера на книгата „Луна на прозореца“. Това съобщиха от пресцентъра на  Община Благоевград . „Луна на прозореца“ е най-новата книга на родената в Благоевград, но живееща в ЮАР, д-р Антоанета Славова. Това е психологически роман за вечното търсене на пътя и за болезнените конфликти, които хората преодоляват ежедневно, за да запълнят празнотата в себе си. Романът „Луна на прозореца“ ще бъде представен в Благоевград на 26 юни /сряда/ От 18.00 часа в книжарница „Хеликон“. Антоанета Славова е родена в Благоевград през 1953 година, където завършва началното и средното си образование. В тези години е повлияна силно от ясната представа за добро и лошо на семейството си, топлината и красотата на Рила и Пирин и от книгите – многобройни и безразборно четени. Завършва психиатрия в София. Антоанета Славова споделя: „Животът, историята на всеки човек е роман, написан от самия него и сега, 40 години по-късно, продължава да ме удивлява с неповторимостта си. Така, с работата си на психотерапевт, останах завинаги свързана и с литературата.“ Първата ѝ книга излиза през 1997 г. – „Картини от едно бягство, считано за спасително”, а през 2004 г. бял свят вижда романът на „Между”. \r\nКнигите на Антоанета Славова са силно свързани с лични преживявания и използват имиграцията като причина за преоценка на екзистенциални понятия като самотата, свободата, изборът, забравата, смисълът на съществуването ни.", "date": "2019.06.25", "title": "Благоевград: Предстои премиера на книгата „Луна на прозореца“"}
{"url": "http://www.focus-news.net/news/2019/06/25/2673783/pernik-90-godishninata-na-grada-shte-bade-otbelyazana-s-praznichna-programa-na-26-yuni.html", "text": "90-годишнината на града ще бъде отбелязана с празнична програма на 26 юни. Това съобщиха от пресцентъра на Община Перник. От общината канят жителите и гостите на града на грандиозно честване по повод 90 години от обявяването на Перник за град. На 26 юни е предвидено впечатляващо дефиле с представители на Гвардейската част. Поздрав за всички перничани е концертът на популярния български режисьор Люси Иларионов с участието на Диона, Невена Пейкова, Choko, ARTi, Vessou и Ани Хоанг. След тях на подгрятата сцена ще ескалира група „СкандаУ“. Празникът ще продължи с тържествения спектакъл- метафора „Вдъхнови бъдещето“. Финалът на вечерта ще поставят изпълненията на Невена Цонева, Йордан Йончев –Гъмзата и комикът Краси Радков. Празнична програма :  \r\n09.00 ч. – Храм „Св. Иван Рилски“ Молебен за здраве и благоденствие \r\n10,00 – 18,00 ч. \r\nПред Минната дирекция „(Не)Познатият Перник“ – мобилна изложба \r\n10.30 ч. \r\nПред Минната дирекция „Перник през годините“ – моден анонс, ревю \r\n11.30 ч. \r\nРегионален исторически музей „Нередактирано детство: Снимките оживяват“ – изложба за децата на Перник, съвместна изява с ЦПЛР Обединен детски комплекс \r\n12.00 – 16.00 ч. \r\nПлощад „Кракра“ „С Граово в сърцето“ – фолклорен концерт на АНПТ „Граовче“, „Граовска младост“ и „Граово“ \r\n14.00 ч. \r\nГалерия „Любен Гайдаров“ \r\nДворец на културата Връчване на награди за принос в изграждането и утвърждаването на Перник като съвременен град \r\n17.00 ч. \r\nПаметник на Кракра Пернишки Поднасяне на цветя \r\n17.30 ч. \r\nПаметник на Кракра – площад „Кракра“ – Дворец на културата Празнично дефиле \r\n17.45 ч. \r\nДворец на културата Ритуал за издигане националния флаг на Република България, знамето на Европейския съюз и на град Перник \r\n18.00 – 19.30 ч. \r\nПлощад „Кракра“ ТУРНЕТООО с …. DIONA, Невена Пейкова, VESSOU, ARTi, ЧОКО и ANI HOANG \r\n19.30 – 20.30 ч. \r\nПлощад „Кракра“ Концерт на група „СкандаУ“ \r\n20.30 – 21.30 ч. \r\nПлощад „Кракра“ „Вдъхнови бъдещето“ – спектакъл  \r\n21:30 ч. \r\nПлощад „Кракра“ – Невена Цонева, Йордан Йончев – Гъмзата и Краси Радков.", "date": "2019.06.25", "title": "Перник: 90-годишнината на града ще бъде отбелязана с празнична програма на 26 юни"}
{"url": "http://www.focus-news.net/news/2019/06/25/2673787/veliko-tarnovo-blizo-25-kg-kanabis-sa-izzeli-sluzhiteli-na-politseyskite-upravleniya-v-polski-trambesh-i-pavlikeni.html", "text": "Близо 2.5 кг канабис са иззели служители на полицейските управления в Полски Тръмбеш и Павликени. Това съобщиха от пресцентъра на  Областна дирекция на МВР – Велико Търново . Вчера при извършена проверка в дома на 62-годишен мъж от село Раданово са установени 6 растения с тегло на листната маса 2470 грама, която при полеви наркотест е реагирала на канабис. По случая е образувано досъдебно производство. При друга проверка в имот в град Бяла черква, обитаван от 23-годишен мъж са установени и иззети около 3 грама листна маса, която при полеви наркотест е реагирала на канабис. По случая е образувано бързо производство.", "date": "2019.06.25", "title": "Велико Търново: Близо 2.5 кг канабис са иззели служители на полицейските управления в Полски Тръмбеш и Павликени"}
{"url": "http://www.focus-news.net/news/2019/06/25/2673791/ministar-kiril-ananiev-predvizhda-se-uvelichenie-na-vaznagrazhdeniyata-v-obshtinskite-bolnitsi-mezhdu-150-i-250-leva-ot-1-yuli.html", "text": "До момента представих Методиката за формирането на разходите за персонал и формирането на работните заплати пред ръководителите на девет от областните болници, като днес следобед във Велико Търново ще се срещна с директорите на областните болници в градовете Велико Търново, Ловеч, Габрово и Русе. Мога да определя Методиката като комплексен документ, който дава решения на много от въпросите относно формирането на възнагражденията на персонала“. Това заяви министърът на здравеопазването Кирил Ананиев пред журналисти след посещението си във варненската многопрофилна болница „Света Анна“, съобщиха от пресцентъра на  министерството . Министърът посочи трите основни момента в изготвената от екипа му Методика, а именно: разходите за персонал трябва да бъдат не по-малко от 50% от общите приходи, които получава конкретното лечебно заведение. Второ – допълнителните плащания за постигнати резултати не могат да надхвърлят 50% от общите разходи за персонал, с изключение на допълнително разпределение на приходите, които идват от клинични проучвания и от приходите от извършени услуги, утвърдени по Ценоразпис на лечебното заведение. Трето – максималният индивидуален размер на допълнителното материално стимулиране за немедицинския персонал не може да надхвърля 80% от основната заплата, а за медицинския персонал не може да надхвърля три пъти размера на основната работна заплата. Картината в различните болници е различна и не може да се говори в абсолютни числа, тъй като и самите лечебни заведения обслужват различен брой пациенти, имат различни нива на компетентност и структури, съответно и разполагат с различен обем приходи, стана ясно още от думите на здравния министър. Той посочи, че важен акцент в Методиката е и съотношението при определянето на работните заплати между санитар, професионалист по здравни грижи и лекар. Предложението на МЗ е то да бъде 1 към 1,7 към 2,2. При други равни условия това съотношение ще осигури постигането на нивата, заложени в Колективния трудов договор. „Срещата ми с представителите на 9-те болници показва, че налице е различен механизъм за формиране на работните заплати – в едни болници предпочитат полученото увеличение да се използва за повишаване на основните работни заплати, с което съответно те се приближават до заложеното в КТД. В други лечебни заведения обаче ръководствата и самият медицински персонал избират увеличение на основните работни заплати с по-бавни темпове, а по-голямата част от получените средства да се дадат под формата на ДМС, като аргументът на вторите е, че по този начин се стимулира персоналът, който изнася най-голямата тежест в лечебния процес“, посочи Кирил Ананиев. \"Увеличението, което се предвижда в повечето от тези 9 областни болници, ще бъде между 150 и 250 лв. То трябва да е факт от 1 юли, като ръководството, персоналът и синдикатите ще преценят дали същото да бъде получено под формата на увеличение на основната работна заплата, под формата на ДМС, или съчетание от двете\", коментира още здравният министър. За пореден път министър Ананиев подчерта, че увеличение от две работни заплати е невъзможно, тъй като възнагражденията са в пряка зависимост от извършената дейност. Целта на МЗ е постигане на нивата, предвидени в КТД, категоричен беше Ананиев. „Важно е да подчертаем, че средните брутни работни заплати в тези 9 болници са между 1200 и 1400 лв. за професионалистите по здравни грижи, а на лекарите са значително по-високи“, уточни още министърът. Пред медии той коментира, че през месец септември предстои да бъде направен анализ на изпълнението на бюджета на НЗОК и в случай, че има спестен ресурс, същият ще бъде насочен приоритетно към болничната помощ.", "date": "2019.06.25", "title": "Министър Кирил Ананиев: Предвижда се увеличение на възнагражденията в общинските болници между 150 и 250 лева от 1 юли"}
{"url": "http://www.focus-news.net/news/2019/06/25/2673789/api-tol-sistemata-e-gotova-za-tehnicheska-eksploatatsiya-ot-16-avgust.html", "text": "Системата за електронно събиране на пътни такси на база изминато разстояние – тол, за пътните превозни средства с тегло над 3,5 тона е в готовност да бъде въведена в техническа експлоатация от 16 август. Това посочиха на пресконференция заместник-министърът на регионалното развитие и благоустройството Николай Нанков и директорът на Националното тол управление проф. Олег Асенов, съобщиха от пресцентъра на  Агенция \"Пътна инфраструктура\" . На 16 август ще започнат тестове на системата на терен с реални данни от бордови устройства и маршрутни карти, за да се добие представа за разходите на превозвачите. Най-рано през ноември се очаква системата да може да бъде въведена в търговска експлоатация, след като в диалог с транспортния бранш се постигне консенсус за тарифите и за обхвата на пътищата с тол и бъде доказана нейната ефективност при таксуването на база изминато разстояние. Дотогова тежкотоварните автомобили ще плащат електронна винетка. За целта се подготвят законодателни промени, които се очаква да бъдат приети до края на лятната сесия на Народното събрание.  \r\nНа 3 юли предстои пореден кръг от преговори с превозвачите, а на 5 юли ще бъде и първото заседание на Обществения консултативен съвет по въвеждането на тол системата към министъра на регионалното развитие и благоустройството. \r\nТол системата ще стартира с около 6000 км от републиканската мрежа. Това ще са основно автомагистрали, първи и част от пътищата втори клас, съобщи заместник-министър Нанков и отбеляза, че това съответства на решението след срещата при премиера Бойко Борисов с транспортния бранш в средата на месец май. Целта ни е да имаме най-балансираната ефикасна тол тарифа, обясни той. Очакваните приходи от тол такси са около 700 млн. лв. на година и общо около 1 млрд. лв. приходи заедно с продажбите на винетки. От 17 декември 2018 г. до 24 юни 2019 г., включително, са продадени над 4 150 000 е-винетки на стойност около 244 млн. лв. От тях е-винетките за тежкотоварни автомобили са 1 072 212 на стойност 55 765 507 лв.  \r\nПредвидени са три начина за тол таксуване – маршрутна карта, GPS тракери и бордови устройства. Маршрутната карта е подходяща за шофьорите, които по-рядко пътуват. Тя ще важи за 24 часа от момента на активирането й. Може да се купи един или 7 дни предварително в зависимост от това дали ползвателят на пътя е регистриран в системата. Той ще трябва да подаде и 4 междинни точки, освен началната и крайната точка на маршрута. Бордовите устройства и GPS тракерите са за редовните ползватели на републиканските пътища. Все още водим дискусия дали държавата и НТУ като оператор на тол системата ще предлага бордови устройства – чрез продажба или под наем, или ще продава само маршрутни карти, каза зам.-министър Нанков.  \r\nМаршрутните карти ще се продават чрез познатите канали – сайта www.bgtoll.bg, мобилното приложение, офисите на ОПУ и терминалите за самотаксуване. Проф. Олег Асенов посочи, че вече са проведени успешни тестове за генерирането на виртуални маршрутни карти и изчисляване на тол такса на база данни от виртуално бордово устройство, тестова тарифа и тестов обхват на пътнища с тол такса.  \r\nРазработен е и калкулатор, който ще бъде публикуван на www.bgtoll.bg след окончателно приемане на тарифите и обхвата на пътищата с тол, допълни той. Целта е всеки превозвач бързо и точно сам да може да изчисли таксата си съобразно характеристиките на превозното средство и маршрута, по който ще премине. \r\nДо момента са изградени 65 от 100 контролни точки с камери, които ще следят за редовността на ползвателите на пътя заедно с мобилните екипи на НТУ. Всичките 100 рамки трябва да са готови до старта на системата на 16 август, увери проф. Асенов. От 1 юли започва преоборудването на съществуващите 195 рамки за следене на трафика. Също от началото на следващия месец започва обучението на тол инспекторите за работа в режим тол, за да има техническа готовност за контрол на пътя, посочи проф. Асенов.  \r\nДо момента са проверени над 640 000 автомобила, от тях близо 90 000 са с чужда регистрация. За нарушения са наложени 33 230 компенсаторни такси и са съставени  около 3 900 акта за установяване на административно нарушение. Санкционираните чужди граждани са над 7 800.", "date": "2019.06.25", "title": "АПИ: Тол системата е готова за техническа експлоатация от 16 август"}
{"url": "http://www.focus-news.net/news/2019/06/25/2673792/api-utre-ot-1000-do-1500-chasa-dvizhenieto-v-trabata-za-varna-na-tunel-praveshki-hanove-na-am-hemus-shte-se-osashtestvyava-v-izprevarvashtata-lenta.html", "text": "Утре – 26 юни, от 10.00 до 15.00 часа, движението за Варна в тунел „Правешки ханове“ на АМ „Хемус“ ще се осъществява в изпреварващата лента, поради ремонтни дейности на антена на мобилен оператор в активната лента. Това съобщиха от  пресцентъра на Агенция \"Пътна инфраструктура\" . Необходимо е шофьорите да карат внимателно и със съобразена скорост, спазвайки пътната сигнализация.", "date": "2019.06.25", "title": "АПИ: Утре от 10.00 до 15.00 часа движението в тръбата за Варна на тунел „Правешки ханове“ на АМ „Хемус“ ще се осъществява в изпреварващата лента"}
{"url": "http://www.focus-news.net/news/2019/06/25/2673793/radio-svobodna-evropa-makedoniya-ungariya-ratifitsira-protokola-za-prisaedinyavane-na-makedoniya-kam-nato.html", "text": "Парламентът на Унгария във вторник ратифицира Протокола за присъединяване на Северна Македония към НАТО, предава македонската редакция на  Радио „Свободна Европа“ . \r\nНа гласуването е присъствал и председателя на македонското Събрание Талат Джафери по покана на унгарския си колега Ласло Ковер. От кабинета на Джафери съобщиха, че 153 народни представители са гласували единодушно „за“ предложението за ратификация на Протокола. \r\nПревод и редакция:", "date": "2019.06.25", "title": "Радио „Свободна Европа“ (Македония): Унгария ратифицира Протокола за присъединяване на Македония към НАТО"}
{"url": "http://www.focus-news.net/news/2019/06/25/2673794/kyustendil-rabotna-sreshta-seminar-po-proekt-priemi-me-se-provezhda-v-grada.html", "text": "Работна среща-семинар по проект „Приеми ме” се провежда в Кюстендил, предаде репортер на  Радио „Фокус” – Кюстендил . Националната среща е в залата на парк-хотел „Кюстендил”. Тази година в проекта е изведена приоритетна дейност, свързана с реализиране на планове за развитие на приемната грижа на областно ниво. „Ние искаме да осъществим помощ, да установим по-добри практики при развитие на услугата, чрез тази информационна среща”, каза Огнян Христов, национален ръководител на проекта „Приеми ме 2015”.  \r\nНа семинара се разискват въпроси за това, как се прави информационна кампания за набиране на приемни родители, какво трябва да бъде взаимодействието между общините, регионалните дирекции за „Социално подпомагане”, екипите по приемна грижа и неправителствените организации. Целта е да се определи и координиращо звено за всички тези дейности. „Кюстендил като област има доста прилични постижения по отношение на развитието на приемната грижа”, посочи Огнян Христов. По думите му взаимоотношенията между отделните институции зависят от добрата организация и определянето на всеки един участник в неговата роля в екип. \r\nВенцеслав ИЛЧЕВ", "date": "2019.06.25", "title": "Кюстендил: Работна среща-семинар по проект „Приеми ме” се провежда в града"}
{"url": "http://www.focus-news.net/news/2019/06/25/2673797/iskra-cherneva-balgarski-turisticheski-sayuz-v-planinata-tryabva-da-varvite-po-predvaritelno-razuchen-marshrut-pri-pohodi-da-ne-nadtsenyavate-vazmozhnostite-si.html", "text": "В планината трябва да вървите по предварително разучен маршрут, близките ви да знаят накъде тръгвате и по какъв маршрут. Това каза в интервю за  Агенция „Фокус“  Искра Чернева от Информационния център към Български туристически съюз. „Не само през лятото, но и през всички годишни времена при вземане на решения за походи в планината не бива да надценявате възможностите си. Винаги предварително да се осведомите за вида маркировка по пътеката, по която ще вървите, телефонът ви е да зареден, непременно да имате храна и вода в раничката“, обясни тя. „Задължително условие е да имате удобни планински обувки, през лятото – въпреки горещините – яке срещу дъжд и студ, защото нашите планини са високи, шапка срещу студ и слънце, слънчеви очила“, посочи Чернева. Тя подчерта, че при дългите преходи е добре да бъдете в група с опитен водач. Искра Чернева съобщи, че БТС организира екскурзионни летувания в Пирин, Рила, Стара планина и Родопите. „Това са 7-дневни преходи по предварително изработени от нас маршрути с планински водач. Спи се по хижи, къщи за гости или хотели\", каза още тя.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.06.25", "title": "Искра Чернева, Български туристически съюз: В планината трябва да вървите по предварително разучен маршрут, при походи да не надценявате възможностите си"}
{"url": "http://www.focus-news.net/news/2019/06/25/2673796/veliko-tarnovo-ot-utre-zatvaryat-patya-kray-manastira-velikata-lavra.html", "text": "От утре, 26 юни, ще бъде затворен пътят край средновековния манастирски комплекс „Великата лавра“ във Велико Търново, част от който е и църквата „Свети Четиридесет мъченици“. Това съобщиха от  пресцентъра на Община Велико Търново . Това се налага заради дейностите по укрепване на свлачището и възстановяване на засегната част от улица „Свети Климент Охридски“. Проектът на Общината предвижда изпълнение на пилотна система над 140 отделни елементи и укрепителни съоръжения. Финансирането в размер на 600 000 лева е осигурено от правителството.  \r\nСтроителните работи налагат временна организация на движението – улица „Свети Климент Охридски“ ще бъде затворена за движение от площад „Цар Асен I” до каменния мост в квартал „Асенов“. Обходният маршрут за пътуващите по направления към и от Арбанаси и Горна Оряховица е следният: Южен пътен възел – главен път Велико Търново – Варна – с. Шереметя – с. Арбанаси (двупосочно). \r\nОт утре се променят и част от маршрутите на движение на градския транспорт. Крайна спирка на автобусна линия №50 става площад „Цар Асен I”. Автобусна линия №110 на курсовете в 5,41ч. и 6,41ч. от кв. „Чолаковци“ ще достига до обръщалото си кв. „Асенов“ по улиците „Читалищна“, „Михаил Кефалов“ и по обходния път зад крепостта Царевец. През останалото време (от 7.41 до 19.41 часа) крайна точка на тази линия става площад „Цар Асен I“.  \r\nКвартал „Асенов“ ще бъде обслужван от градска линия №5. Временна крайна спирка на автобусите ще бъде обособена на паркинга до църквата „Св. св. Петър и Павел“ – срещу Помощно училище „Теодосий Търновски“. Към центъра на града и кв. „Колю Фичето“ те ще се връщат през кв. „Света гора“, ул. „Магистрална“, Южния пътен възел и ул. „Христо Ботев“.  \r\nВременната организация ще е в сила до приключване на строителните работи.", "date": "2019.06.25", "title": "Велико Търново: От утре затварят пътя край манастира „Великата лавра“"}
{"url": "http://www.focus-news.net/news/2019/06/25/2673795/kmetat-inzh-ivan-totev-plovdiv-zapochva-da-izgrazhda-kompetentna-voleybolna-publika-da-podkrepim-natsionalite.html", "text": "Кметът на Пловдив Иван Тотев призова съгражданите си да подкрепят мъжкия национален отбор на България по волейбол, който за първи път ще домакинства в града – от петък до неделя ще играе в зала „Колодрума“ мачовете си от заключителната пета седмица на Волейболната лига на нациите. Това съобщиха за  Радио „Фокус“ – Пловдив  от Общината. Пловдив е домакин на Група 19 от турнира, а България ще се изправи срещу много силните отбори на САЩ, Иран и Сърбия. \r\n„Много съм щастлив, че Пловдив и нашата прекрасна зала имат възможност да приеме мачове от най-високото ниво на мъжкия волейбол. След изиграването на този турнир ще се сложи край на дискусията дали залата е подходяща за волейбол и за събития от най-висок ранг. Факт е, че през последните години проведохме срещи на много високо ниво, като Шампионска лига при жените и смятам, че с предстоящите мачове, затваряме тази тема“, каза Тотев. \r\nГрадоначалникът добави, че през последните години, благодарение на успехите и на женския отбор на „Марица“, в града започва да се изгражда компетентна волейболна публика. „Вече имаме прекрасни резултати в посещаемостта на залата от 3000-3500 човека на женски волейбол. Това ни окуражава, че ще успеем да възпитаме още по-многобройна волейболна публика и със самочувствие да заявяваме домакинства на повече събития. Сигурен съм, че ще стане страхотен празник. Отборите също са много интересни с особен заряд между тях и приканвам пловдивската публика, а и всички хора в Южна България и градовете около нас, да дойдат в залата и да подкрепим националния отбор“, завърши кметът. \r\n„Благодаря на кмета Иван Тотев за възможността заключителният турнир от Лигата на нациите да се проведе в Пловдив, както и за подкрепата, която получихме. Градът за пръв път ще приеме Волейболна лига на нациите и то при мъжете. Убеден съм, че нашият отбор ще покаже добри игри срещу силни противници, каквито са САЩ, един от лидерите в класирането Иран и Сърбия. Очаквам много силна подкрепа от публиката в тези много важни срещи“, заяви президентът на Българската федерация по волейбол инж. Данчо Лазаров. Той подчерта, че билетите са изключително достъпни. Пакетни пропуски за трите дни има и за 25 лв., срещу което феновете получават възможност да наблюдават 6 мача между звезди на световния мъжки волейбол. „Именно благодарение на Община Пловдив успяхме да постигнем този нисък праг на цените на билетите. Всеки, който иска да гледа волейбол на световно ниво, може да подкрепи нашите момчета в залата. Отборът ни вече добива облик и готовност за участие в Олимпийската квалификация“, каза Лазаров. \r\nПрезидентът на Българската федерация по волейбол благодари специално за съдействието и на министъра на младежта и спорта Красен Кралев. „Не трябва да забравяме и мощната подкрепа на държавата и Министерството на младежта и спорта, благодарение на която получихме възможността да бъдем една от четирите държави, получили правото да организират втори турнир от Лигата на нациите“, добави Лазаров. \r\n„Вярвам, че Пловдив ще донесе късмет на България и се надявам да постигнем три победи срещу тези изключително силни съперници. Нашата община има специално отношение към спорта и специално към волейбола и сме много щастливи, че ще бъдем домакини на тези престижни срещи“, заяви зам.-кметът на Пловдив Георги Титюков. \r\nБилетите за мачовете в Пловдив са в продажба. Пропуските са разделени на три категории спрямо местата в залата, а цените им са по 10, 15 и 20 лева на ден. Пакетните билети включват всички мачове от трите дни на турнира и са на цени от 25, 40 и 50 лева. В Пловдив билети се продават и на касата на Дом на културата, а в дните на мачовете (28, 29 и 30 юни) феновете ще могат да закупят билет и на касата на „Колодрума“, която ще е отворена от 14.00 часа. \r\nПървите мачове започват в 17.00 часа, а вторите – в 20.40 часа. Българският национален отбор играе винаги от 20.40 часа – в петък срещу САЩ, в събота срещу Иран и в неделя срещу Сърбия.", "date": "2019.06.25", "title": "Кметът инж. Иван Тотев: Пловдив започва да изгражда компетентна волейболна публика, да подкрепим националите"}
{"url": "http://www.focus-news.net/news/2019/06/25/2673785/sled-koalitsionniya-savet-gerb-darzhi-na-1-lev-partiyna-subsidiya-obedineni-patrioti-initsiiraha-konsultatsii-v-parlamenta-obzor.html", "text": "След срещата на управляващата коалиция в Министерски съвет стана ясно, че тази седмица „Обединени патриоти“ ще инициират консултации с политическите сили в Народното събрание за партийните субсидии. Лидерът на НФСБ Валери Симеонов обяви, че ще се търси компромис промените за субсидиите в законите за политическите партии и за бюджета да се разглеждат заедно. Управляващите си поставят срок до лятната ваканция измененията да са минали през пленарна зала. По думите на Симеонов срокът е до 1 август, да за няма упреци, че въпросът за партийните субсидии се отлага. Той подчерта, че обществото очаква намаляване на субсидиите и това е общата позиция на ГЕРБ и \"Обединени патриоти\". Зам.-председателят на „Атака“ Десислав Чуколов съобщи, че до края на юли коалицията ще се събере отново, за да направи преглед на изпълненото досега. Ще бъде обсъдено как се изпълняват поставените задачи в споразумението. Премиерът и лидер на ГЕРБ Бойко Борисов подчерта, че партията му продължава да държи на намаляването на субсидията на 1 лев. Той обяви готовността на ГЕРБ да участва в разговорите в парламента за законовите промени за субсидиите. Премиерът съобщи, че на заседанието на Коалиционния съвет е решено данъчните закони да не се променят, а предложението на ДПС за промяна на ДДС да не се дебатира. „Фокус“ припомня:  Миналата седмица министър-председателят и лидер на ГЕРБ Бойко Борисов обяви, че свиква Коалиционен съвет, на който с \"Обединени патриоти\" да обсъдят партийните субсидии. На 6 юни правителството предложи държавната субсидия за партиите да бъде намалена от 11 лв. на 1 лв. за действителен глас. На 12 юни Народното събрание прие промените на първо четене. „За“ гласуваха депутатите на ГЕРБ, „Обединени патриоти“ и „Воля“, а „против“ бяха ДПС и БСП. Намалението на партийната субсидия от 11 лв. на 1 лв. ще важи за периода от 1 юли до 31 декември 2019 г. Ако промените бъдат приети окончателно, икономията в бюджета за втората половина на 2019 г. би възлязла в размер на 14,6 млн. лв.", "date": "2019.06.25", "title": "След Коалиционния съвет: ГЕРБ държи на 1 лев партийна субсидия, „Обединени патриоти“ инициираха консултации в парламента (ОБЗОР)"}
{"url": "http://www.focus-news.net/news/2019/06/25/2673799/kardzhali-demonstratsiya-na-vazmozhnostite-na-novite-lineyki-na-tsentara-za-speshna-pomosht-shte-se-sastoi-na-27-yuni.html", "text": "Демонстрация на възможностите на новите високотехнологични линейки за спешната помощ ще бъде направена на 27 юни в Центъра за спешна медицинска помощ. Това съобщи за   Радио \"Фокус\"  д-р Атанас Митков, директор на Центъра за спешна медицинска помощ-Кърджали. Участие в церемонията ще вземе и министърът на здравеопазването д-р Кирил Ананиев. Поради технически причини демонстрацията, която беше обявена за началото на миналата седмица, беше отменена, но ще се състои пред обществеността на 27 юни от 15.00 часа. Линейките са закупени по трансграничен проект за всекидневна спешна помощ от двете страни на границата с Гърция „Получаване на спешна/ежедневна медицинска помощ чрез насърчаване на иновациите в трансграничния регион Гърция – България“, който ще приключи през месец септември тази година. \r\nДарина ДЕЕНИЧИНА", "date": "2019.06.25", "title": "Кърджали: Демонстрация на възможностите на новите линейки на Центъра за спешна помощ ще се състои на 27 юни"}
{"url": "http://www.focus-news.net/news/2019/06/25/2673798/yambol-shestiyat-leten-filmov-maraton-v-grada-zalaga-na-kultovi-svetovni-zaglaviya-i-rodni-klasiki.html", "text": "Този петък в Ямбол стартира шестият поред летен филмов маратон, организиран от община Ямбол, с безплатни прожекции за зрителите. Тов съобщиха от пресцентъра на  Общината . От 28 юни до 1 септември Лятното кино в Градския парк отваря врати за любителите на седмото изкуство. Петъчните вечери са посветени на златните български филми от фонда на Националния филмов център. Началото този петък е с „Момчето си отива“, прожекцията е от 21.00 часа. Следват „С деца на море“, „Дами канят“, „Да обичаш на инат“, „Тримата от запаса“, „Топло“, „Кит“, „От нищо нещо“, „Съдията“, а финалът ще бъде с „Борис І – Последният езичник“. Историческата драма ще бъде излъчена в  две части – на 30 август и 1 септември. \r\nВ събота, 29 юни, започва пък поредицата от съвременни филми, избрани специално от програмата на София Филм Фест. Традиционният партньор на община Ямбол от възстановяването на лятното кино през 2014 г. отново представя респектираща селекция от заглавия. Филмите на София Филм Фест ще се излъчват всяка събота вечер до 31 август, включително.  \r\nПрограмата стартира с българския филм „Снимка с Юки“ на режисьора Лъчезар Аврамов. В творбата участват Руши Видинлиев, японската актриса Кики Сугино, българинът, „завладял“ Холивуд – Димитър Маринов, както и легендарният наш боксьор Севдалин Тодоров. Лентата е прекрасна и искрена адаптация на разказа на Мирослав Пенков от сборника „На Изток от Запада“, сценарист е Димитър Стоянович. Филмът спечели наградата на публиката в тазгодишния София Филм Фест. \r\nСледващата събота програмата продължава с „Щастливия Лазаро“, удостоен с награда за най-добър сценарий от Кан ’18 и още десетки отличия в цял свят. Следват „Капернаум“, „Дивата круша“, „Джебчии“, „За короната и страната“, „Песента на скорпионите“, „Луната на Юпитер“, „Без милост“ и „Феникс“. \r\nПодробна информация за програмата на Лятното кино – Ямбол `2019 – на страницата на община Ямбол.", "date": "2019.06.25", "title": "Ямбол: Шестият летен филмов маратон в града залага на култови световни заглавия и родни класики"}
{"url": "http://www.focus-news.net/news/2019/06/25/2673803/plovdiv-61-godishen-mazh-s-orazhie-na-krasta-e-zabelyazan-v-zavedenie-na-ul-kapitan-raycho-v-grada.html", "text": "Полицията в Пловдив се е отзовала на сигнал за пиян 61-годишен мъж с оръжие на кръста, забелязан в заведение на ул. „Капитан Райчо“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Сигналът е получен около 13.00 часа в Четвърто Районно управление на МВР от служители в частна охранителна фирма, извикани за съдействие в заведение на ул. „Капитан Райчо“, където бил забелязан употребилият алкохол клиент с оръжие на кръста.  Изпратеният на място полицейски патрул установил 61-годишен мъж, който представил закупен наскоро газов пистолет. В хода на проверката е изяснено, че от датата на покупката все още не е изтекъл законоустановения срок за регистиране на оръжието. За носенето му под въздействие на алкохол на мъжа е съставен акт по Закона за контрол над взривните вещества, огнестрелните оръжия и боеприпасите. \r\nСпоред първоначалната информация мъжът не се е държал агресивно, нито е демонстрирал или заплашвал някого с оръжието. \r\nТони МИХАЙЛОВ", "date": "2019.06.25", "title": "Пловдив: 61-годишен мъж с оръжие на кръста е забелязан в заведение на ул. „Капитан Райчо“ в града"}
{"url": "http://www.focus-news.net/news/2019/06/25/2673802/burgas-mokri-sa-patnite-nastilki-v-oblastta.html", "text": "Мокри са пътните настилки в област Бургас. Това съобщи за  Радио „Фокус“ – Бургас  дежурният от Областното пътно управление. Пътищата са хлъзгави и шофьорите трябва да се движат с повишено внимание и съобразена скорост. \r\nПътните настилки в град Бургас също са мокри и хлъзгави. Натоварено е движението по бул. „Тодор Александров“ и в двете посоки, в района на кръстовището между улиците „Спортна“ и „Индустриална“, както и на кръстовището с кръгово движение „Трапезица“. Интензивен е трафикът по централните улици „Христо Ботев“, „Иван Вазов“, „Генерал Гурко“ и „Цар Симеон“. \r\nМария КУРТЕВА", "date": "2019.06.25", "title": "Бургас: Мокри са пътните настилки в областта"}
{"url": "http://www.focus-news.net/news/2019/06/25/2673801/sport-zenit-kazan-predstavi-ofitsialno-tsvetan-sokolov.html", "text": "Волейболният гранд Зенит (Казан) обяви официално привличането на най-новото си попълнение. Става дума за българския национал Цветан Соколов. Той самият пък написа в социалните мрежи, че няма търпение да започне работа с новия си клуб през следващия сезон. Българският национал преминава в Зенит от италианския Кучине Лубе Чивитанова, с който спечели Шампионската лига и титлата в шампионата през изминалия сезон.", "date": "2019.06.25", "title": "Спорт: Зенит (Казан) представи официално Цветан Соколов"}
{"url": "http://www.focus-news.net/news/2019/06/25/2673807/vidin-predstoi-da-badat-provereni-kashti-za-gosti-v-obshtinite-chiprovtsi-i-kula.html", "text": "Предстои да бъдат проверени къщи за гости в общините Чипровци и Кула, съобщиха за  Радио „Фокус“ – Видин  от Държавен фонд „Земеделие“. Къщите са финансирани по Програмата за развитие на селските райони 2007 – 2013 г. Ще бъдат проверени изграждане и обзавеждане на къща за гости в село Горна Ковачица, община Чипровци, от „Лиля 2010″ ЕООД и къща за гости в град Кула - от  ЕТ „Мелитур-Биляна Георгиева Дотова“.", "date": "2019.06.25", "title": "Видин: Предстои да бъдат проверени къщи за гости в общините Чипровци и Кула"}
{"url": "http://www.focus-news.net/news/2019/06/25/2673805/anadolska-agentsiya-stranite-ot-nato-shte-obsadyat-razhodite-za-otbrana-v-bryuksel.html", "text": "В Брюксел ще се състои двудневна среща на министрите на отбраната на 29-те страни-членки на НАТО, предава  „Анадолската агенция“ . \r\nУчастниците в срещата ще обсъдят разходите за отбрана в Алианса, Договора за ликвидация на ракетите със среден и малък обсег (ДРСМО), ситуацията в Афганистан, технологични разработки и стратегията за космическа отбрана, отбелязва турската държавна агенция, като посочва, че Анкара ще бъде представлявана от министъра на отбраната Хулуси Акар. \r\nГенералният секретар на НАТО Йенс Столтенберг съобщи, че един от главните въпроси на срещата ще бъдат разходите за отбрана и разпределението на финансовото бреме. \r\nТой подчерта, че страните от Алианса имат значителен прогрес в процеса на разпределение на бремето. \r\nПо неговите думи европейските съюзници и Канада ще увеличат военните си харчове с 3,9% през тази година. \r\nСтолтенберг отбеляза, че страните от НАТО са увеличили разходите за отбрана през последните пет години. \r\nАлиансът очаква, че до осем години страните от Северноатлантическия алианс ще изпълнят обещанието си и ще отделят за военни разходи по два процента от своя брутен вътрешен продукт, отбеляза генералният секретар. \r\nПревод и редакция:", "date": "2019.06.25", "title": "„Анадолска агенция“: Страните от НАТО ще обсъдят разходите за отбрана в Брюксел"}
{"url": "http://www.focus-news.net/news/2019/06/25/2673806/mzhg-ek-odobri-natsionalnata-programa-po-pchelarstvo-za-perioda-2020-2022-g.html", "text": "Европейската комисия одобри Националната програма по пчеларство на България за периода 2020-2022 г. Общият й бюджет е в размер на 6,4 млн. лв. за всяка една от трите години на прилагането. Това съобщиха от пресцентъра на  Министерството на земеделието, храните и горите . 50% от средствата са от Европейския фонд за гарантиране на земеделието и 50% от националния бюджет. Всички мерки, прилагани до момента са включени в Програмата, и са  предвидени и нови мерки за подпомагане. За първи път ще се финансират разходи за подвижно пчеларство. Това ще гарантира разнообразна паша за пчелните семейства и ще повиши добива на пчелен мед и пчелни продукти. Освен това, ще се запази съществуващото биоразнообразие от растителни и дървесни видове у нас. Ще продължи и подпомагането за закупуване на нов прикачен инвентар за подвижно пчеларство (ремаркета, платформи), прилагано и в предходната програма. Включени са и дейности за обучения на пчелари. По Програмата ще се финансира и провеждането на базари, на които местни пчелари ще могат да предлагат продукцията си, с цел популяризиране и увеличаване на потреблението. Отново ще се подпомага ефективната борба с икономически значимите заболявания по пчелите - вароатоза и нозематоза, като  ще се финансират изследванията. Проверките за остатъчни количества вещества от пестициди в хранителните запаси /мед, прашец/ и пестициди в пчели от райони с интензивно земеделие също ще бъдат допустими. По Националната програма ще се предоставят средства за инвентаризация на съществуващата у нас медоносна растителност, с цел по-равномерно разпределение на броя на пчелните семейства според вида паша.", "date": "2019.06.25", "title": "МЗХГ: ЕК одобри Националната програма по пчеларство за периода 2020-2022 г."}
{"url": "http://www.focus-news.net/news/2019/06/25/2673809/ombudsmanat-maya-manolova-vkarva-zakon-za-lichniya-falit.html", "text": "800 млн. лева на годишна база са лошите, забавени, необслужени потребителски кредити. Това са приблизителни числа, защото една част от банките и небанковите финансови институции продават на предварителна фаза своите вземания, така че да не си утежняват кредитния портфейл. Тези числа изнесе омбудсманът Мая Манолова на форум в институцията, на който бе представен проект на Закон за несъстоятелност на физическите лица, съобщиха от  пресцентъра на омбудсмана . България все още е единствената държава в Европейския съюз, в която липсва законодателна уредба за личния фалит, като същевременно страната ни се наражда в топ 5 по лоши кредити в Европа.  \r\nПрипомняме, че екипът на омбудсмана и експерти работят по изготвянето на такъв законопроект от миналата година. На 27 март 2018 г. беше дискутирана концепцията на законопроекта на форум в Представителството на Европейския съюз, организиран от омбудсмана, съвместно с фондация „Български институт за правни инициативи“. Още тогава депутати, магистрати, експерти, представители на институциите, на банковата асоциация, синдикати, работодателски, съсловни и граждански организации, разискваха проблемите, последиците и възможностите пред създаването на нормативна уредба за частния фалит и „вечния длъжник“. Социологическа агенция „Глобал Метрикс“ оповести резултатите от първото национално изследване по въпросите на личния фалит, което показа, че 82.3% от българските граждани очакват приемането на такъв закон. \r\nОбщественият защитник отбеляза, че първите проекти на такъв закон са отпреди 7-8 години, но е имало сериозен проблем с качеството на проектите, както и нежеланието на народното представителство да се заеме с темата. \r\nМанолова подчерта, че изготвеният от екипа ѝ законопроект е отворен за предоставяне на мнения и конкретни предложения от участниците в днешния форум. \r\n„Ние сме готови да работим активно, дисциплинирано с моя екип, ще включим всички, които пожелаят да отделят от времето си, за да участват, ще вземем предвид всяко становище, но аз нямам никакво намерение повече да участвам в разтакаването за решаването на този изключително важен за българските граждани проблем“, обяви омбудсманът и допълни, че до месец юли ще внесе в Народното събрание готов проект на Закон за несъстоятелността на физическите лица. По думите ѝ забавянето на работата по този проект няма да допринесе за неговото качество, още повече, че в парламента ще започне отново процедура по обсъждането му.  \r\n„Сигурна съм, че тя ще бъде открита, ако изобщо започне. Защото съпротивата, когато става дума за икономически интереси на могъщите на деня – банки, монополи, бързи кредити, колектори, когото става дума за техните интереси, е огромна. Практиката показва, че народните представители започват да се разсейват“, посочи Мая Манолова. \r\nОмбудсманът информира, че Законът за личния фалит реално ще се отнася както за граждани в качеството им на потребители, така и за упражняващите свободни професии, които не са търговци. Общественият защитник акцентира, че свръхзадължеността на гражданите у нас се е превърнала в обществен проблем, защото сивата икономика расте и социално изключените и отчаяните хора, без перспектива пред себе си, стават все повече. Тя посочи още, че наскоро е финализирана Европейска директива, която се отнася само за гражданите, развиващи икономическа дейност, т.е. гражданите предприемачи, но в нейното предложение текстовете на закона ще се отнасят за всички граждани в качеството им на потребители. По думите ѝ тази директива се очаква да влезе в сила до месец и ще застави държавите-членки в двугодишен срок да преведат законодателството си в съответствие с новото разбиране – „Не на фалитите! Да, на втория шанс и на развиване на култура на разсрочването на дългове.“  \r\n„Добросъвестността в закона е поставена пред скоби, производството започва единствено и само по отношение на граждани, които при условията на добросъвестност са изпаднали в тежка ситуация по различни причини, като неточно пресметнат финансов риск или при натоварване с кредити за покупка на различни вещи, които са важни за семейството, но не са луксозни, а например са за семейно жилище, изобщо всичко, което е необходимо за гражданина да живее нормално в 21 век“, уточни омбудсманът и допълни, че добросъвестността ще се следи от началото на производството до неговото приключване. \r\nМанолова подчерта, че ще бъдат изключени гражданите, които в процеса на производството укриват доходи, не съобщават за всички поети дългове или се отклоняват от поетите ангажименти в рамките на производството.  Тя предлага процедурата да се развива пред съда, но акцентира, че има резонни предложения за двуфазово производство. \r\nОмбудсманът обобщи, че текстовете, които предлага в закона, ще могат реално да заработят в кратки срокове, като предвиждат възможност за медиация и за други извънсъдебни способи за решаване на спора. \r\n„Производството трябва да бъде удобно, бързо, ефективно и евтино за българина, за да се постигне ефект“, каза Манолова. По думите ѝ самото приемане на закона ще представлява една „червена лампичка“ за кредиторите, че притискането докрай на длъжника, изхвърлянето му в сивия сектор, превръщайки го в социално изключено лице, не е единственото решение. \r\nСпоред нея тогава самите кредиторите ще бъдат активни за постигане на споразумения със своите длъжници, защото скъпите производства и дългите изпълнителни процеси било пред частен или държавен съдебен изпълнител натоварват и кредитор, и длъжник.", "date": "2019.06.25", "title": "Омбудсманът Мая Манолова вкарва закон за личния фалит"}
{"url": "http://www.focus-news.net/news/2019/06/25/2673808/pencho-petkov-proizvoditel-na-ohlyuvi-tendentsiyata-e-kam-narastvashta-konsumatsiya-na-ohlyuvi-ne-samo-v-balgariya-no-i-v-svetoven-mashtab.html", "text": "Тенденцията е към нарастваща консумация на охлюви не само в България, но и в световен мащаб. Това каза в интервю за  Радио „Фокус“ – Варна  собственикът на развъдник за охлюви в село Българево Пенчо Петков. По думите му, все повече хора обръщат внимание на това, което слагат на масата си, което ги води към изпробването на охлюви, които са здравословна храна. „България има доста традиции в консумацията на охлюви. Може би порядъка от 70-80% от хората са консумирали охлюви и мога да кажа, че дори 90%, като включим още 15%, които просто са опитвали. Но изключително много хора по моите наблюдения са опитвали охлюви, голяма част от тях и ги консумират“, посочи Пенчо Петков.  \r\nПо думите му основната причина поради, която обществото е настроено негативно към включването на охлювите в менюто си е поради факта, че нямат нужните познания как да ги приготвят правилно. „Има си специална технология. Защото хората в повечето случаи са резервирани относно консумацията на охлюви заради слузта, която отделя охлюва при самото им приготвяне. Но охлюва може да се приготви така, че не отделя никаква слуз. Но това са тънкости в кулинарията“, заяви Пенчо Петков. Той допълни, че неговата ферма за охлюви е първата в Европа, която разполага и със собствен ресторант, където се предлагат различни рецепти с отгледаните в развъдника охлюви.  \r\nПенчо Петков посочи, че до 2015 г. е изнасял по-голямата част от продукцията си към Франция, Белгия и Испания, но от тогава работи към имплементирането на затворена система, тъй като отглеждането на охлюви е рисков бизнес. По думите му, в България все още няма добре развита програма за отглеждането и развиването на тази индустрия, но това не е така в световен мащаб, като той заяви, че тази година се очаква в Украйна да започнат изграждането на близо 250 ферми. \r\nБояна АТАНАСОВА", "date": "2019.06.25", "title": "Пенчо Петков, производител на охлюви: Тенденцията е към нарастваща консумация на охлюви не само в България, но и в световен мащаб"}
{"url": "http://www.focus-news.net/news/2019/06/25/2673804/kremal-vazvrashtaneto-na-pravata-na-rusiya-v-pase-e-pobeda-na-zdraviya-razum.html", "text": "Кремъл се отнася позитивно към приемането на резолюцията за възвръщането на правата на Русия в Парламентарната асамблея на Съвета на Европа (ПАСЕ), заяви прессекретарят на руския президент Дмитрий Песков, цитиран от  ТАСС . \r\n„Що се касае до завръщането на нашата делегация в ПАСЕ, приемането на съответстващата резолюция и изпращането на нашите депутати, това е много позитивно явление, (към което) можем да се отнасяме само позитивно“, заяви представителят на Кремъл. „Става въпрос не за дипломатическа победа на Москва, а за победа на здравия разум, защото ПАСЕ не може да работи пълноценно без участието в нея на руска делегация“, подчерта Песков. \r\nПревод и редакция:", "date": "2019.06.25", "title": "Кремъл: Възвръщането на правата на Русия в ПАСЕ е победа на здравия разум"}
{"url": "http://www.focus-news.net/news/2019/06/25/2673810/manol-todorov-sdruzhenie-sos-ptp-dosta-chesto-koloezdachite-ne-spazvat-pravilata-za-dvizhenie-po-patishtata-koeto-e-prichina-za-intsidenti.html", "text": "Доста често колоездачите не спазват правилата за движение по пътищата, което е причина за инциденти. Това каза за  Радио „Фокус“ – Бургас  Манол Тодоров, национален координатор на сдружение „SOS – ПТП“. Според него, за да бъдат избегнати пътните инциденти, поведението на всички участници в движението, не само на управляващите автомобили, трябва да бъде съобразено със Закона за движение по пътищата.  \r\n„В това число са пешеходците, колоездачите, хората, управляващи тротинетки, ролери и т. н. Например, масово не се спазва това, че на пешеходна пътека или на място, обозначено за пресичане, колоездачът винаги трябва да слезе от колелото и бутайки, да премине по пешеходната пътека. Когато говорим за ПТП, свързани с колоездачи и пешеходци, трябва да имаме едно наум, че не винаги са причинени по вина на водачите на автомобили“, отбеляза Тодоров.  \r\nТой добави, че, ако се установи вина от страна на водача, тя най-често е породена от несъобразената с пътните условия скорост. „Това е най-масовата причина за тези инциденти. Преминавайки покрай места, където има концентрация на хора и колоездачи, всички участници в движението трябва да бъдат много внимателни“, допълни още Тодоров. \r\nМария ПОПЧЕВА", "date": "2019.06.25", "title": "Манол Тодоров, Сдружение „SOS – ПТП“: Доста често колоездачите не спазват правилата за движение по пътищата, което е причина за инциденти"}
{"url": "http://www.focus-news.net/news/2019/06/25/2673790/washington-examiner-prezidentat-na-iran-ulichi-beliya-dom-v-umstvena-izostanalost.html", "text": "Президентът на Иран Хасан Рoухани сподели мнението си, че Белият дом е „засегнат от умствена изостаналост\", в отговор на решението на държавния глава Доналд Тръмп на САЩ да въведе нови санкции срещу върховния лидер на ислямската република – аятолах Али Хаменей, отбелязва американското издание  Washington Examiner . \r\nРoухани разкритикува санкциите срещу Хаменей като „скандални и идиотски\". Официални представители на САЩ посочиха, че санкции може да бъдат наложени и срещу външния министър на страната Мохамед Джавад Зариф. „Вие санкционирате външния министър с едновременно искане за преговори. Белият дом е засегнат от умствена изостаналост и не знае какво да прави\", бе коментарът на иранския президент по повод последните събития.  \r\nНовата порция санкции на САЩ срещу иранските лидери представляват „перманентно затваряне\" на пътя към дипломацията с Вашингтон. Това предупредиха същевременно от  Министерството на външните работи в Иран. \r\nНапрежението между двете страни се изостри чувствително през последните месеци. Администрацията на Тръмп наложи санкции срещу Революционната гвардия на Иран, включвайки я в списъка на терористичните организации. Вашингтон отмени и изключенията за страните, купуващи ирански петрол без оглед санкциите.  \r\nИран отговори на действията на САЩ, като заплаши, че ще затвори Ормузкия пролив. Впоследствие иранските военни свалиха американски дрон. САЩ също така обвиниха Иран за нападенията срещу петролни танкери в Оманския залив. Тереза Герова", "date": "2019.06.25", "title": "Washington Examiner: Президентът на Иран уличи Белия дом в „умствена изостаналост“"}
{"url": "http://www.focus-news.net/news/2019/06/25/2673812/zam-oblastniyat-upravitel-na-kardzhali-sevda-kamburova-v-rodopite-otdavna-etnosite-zhiveyat-zaedno-v-razbiratelstvo-i-uvazhenie.html", "text": "В Родопите отдавна етносите живеят заедно в разбирателство и уважение, това не е нещо ново за този край на България. Това заяви в читалището на село Припек заместник- областният управител Севда Камбурова, съобщиха от пресцентъра на  Областната администрация . Инициативата „Единни в многообразието“ която се представя с подкрепата на Областната управа в общините на региона, показва Европейския съюз като букет от етноси, култури и традиции. „Европа е пример за единство и разбирателство. А, ние в Родопите отдавна живеем така, споделяме делници и празници и сме еталон за съжителство“, заяви на откриването на проявата Севда Камбурова. Децата от Припек изненадаха публиката с презентация за символите на ЕС и характерните особености на страните-членки. Разказаха любопитни подробности, като например, че испанците имат шампионат по сиеста, а официалният им език е известен като кастеляно, французите не сядат на масата без червено вино, на немските сватби задължително се отвлича булката, белгийците са най-добрите пивовари, мартеници се разменят само в България, детелината е националната емблема на ирландците, в Румъния се смята за благословия, ако в семейството има грънчар, италианската кухня е най-харесваната в света. Важно е да сме единни, но не бива да се отказваме от своята идентичност, заявиха учениците от местната гимназия. И в отговор на казаното изпълниха автентични родопски песни, играха хора и рецитираха, а малчуганите от детска градина „Песнопой“ представиха атрактивен танц на мишлетата. Специално за събитието бе подготвена и тематична изложба под надслов „Децата на Европа“. Заместник областният управител Севда Камбурова награди участниците в концерта с книги на европейски автори.", "date": "2019.06.25", "title": "Зам.-областният управител на Кърджали Севда Камбурова: В Родопите отдавна етносите живеят заедно в разбирателство и уважение"}
{"url": "http://www.focus-news.net/news/2019/06/25/2673813/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Няма въведени допълнително ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност.  \r\nРемонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мост над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. \r\nВенцеслав ИЛЧЕВ", "date": "2019.06.25", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/06/25/2673815/burgas-turisti-veche-zaplashtat-sinya-zona-v-slanchev-bryag-chrez-mobilnata-platforma-urbo.html", "text": "Над 600 туристи в Слънчев бряг вече заплащат платено паркиране в „синя зона“ на територията на комплекса и чрез мобилната платформа URBO. Това съобщиха от пресцентъра на  „Слънчев бряг“ АД . Само за седмица след стартирането на тази функционалност през туристически сезон 2019, потребителите се възползват и от тази възможност за разплащане посредством банкова карта в приложението. „Услугата е предпочитана и изключително удобна за чуждестранните туристи, тъй като стандартният SMS метод е недостъпен за тях, поради факта, че са абонати на чужди оператори.  \r\nПлатформата URBO е единствената им възможност за дигитално заплащане за паркомясто.“, коментира Андрей Лилов, един от създателите на приложението. Възможността за плащането за паркиране е особено атрактивна и за местните жители и туристи от България, които биха спестили стойността на SMS-а, като в допълнение получават допълнителни екстри от приложението. „Миналия туристически сезон за първи път въведохме мобилно приложение на територията на Слънчев бряг – Smart Pass Sunny Beach, съвместен проект на ЮПАСС и „Слънчев бряг“ АД. През настоящата 2019 г. приложението вече е част от националната платформа URBO под името URBO Sunny Beach. Вследствие на обединението, в Слънчев бряг станаха достъпни множество нови електронни услуги, насочени към туристите, гостите и жителите на комплекса.“, заяви Златко Димитров, изпълнителен директор на „Слънчев бряг“ АД.  \r\nURBO представлява уеб портал и мобилна апликация за забавление и пълноценно прекарване на свободното време в полза както на туристите, така и на активните жители в градска среда. Чрез платформата можете бързо и лесно да изберете какво да правите в свободното си време, както и да закупите електронни билети за турове, атракции, разходки с лодки, екстремни и водни преживявания. От този сезон, гостите на Слънчев бряг и потребителите на платформата могат да закупят и карти за отстъпки с до 35% намаление от цената на над 500 услуги, предлагани в националната платформа. Преференциални намаления получават и в заведенията, ресторантите и физическите обекти, които са част от URBO.", "date": "2019.06.25", "title": "Бургас: Туристи вече заплащат „синя зона“ в Слънчев бряг чрез мобилната платформа URBO"}
{"url": "http://www.focus-news.net/news/2019/06/25/2673800/smolyan-den-na-otvorenite-vrati-po-povod-mezhdunarodniya-den-za-borba-sas-zloupotrebata-i-nelegalniya-trafik-na-narkotitsi-shte-se-provede-v-obshtinata.html", "text": "По повод 26 юни – Международен ден за борба със злоупотребата и нелегалния трафик на наркотици, Превантивно-информационен център по наркотични вещества към Община Смолян организира – Ден на отворените врати. Това съобщиха от пресцентъра на  Общината . Организаторите на събитието, канят деца, родители, учители и други желаещи да получат информация относно наркотичните вещества. Те могат да посетят Центъра, който се намира в сградата на Община Смолян, източното крило, ет. 6, стая 606, от 09.00 до 17.00 часа на 26 юни.", "date": "2019.06.25", "title": "Смолян: Ден на отворените врати по повод Международния ден за борба със злоупотребата и нелегалния трафик на наркотици ще се проведе в Общината"}
{"url": "http://www.focus-news.net/news/2019/06/25/2673811/ea-daily-koy-kak-glasuva-za-rusiya-v-pase-upravlyavashtata-partiya-na-armeniya-e-protiv.html", "text": "Парламентарната асамблея на Съвета на Европа (ПАСЕ) прие резолюция за промяна на санкционния механизъм, която позволява на Русия да се завърне в работата на парламентарната асамблея с право на глас. „За“ резолюцията гласуваха 118 депутати, 62 са против, а има и 10 въздържали се, предава руската агенция  EA Daily . \r\nЕдинодушно са завръщане на Русия в ПАСЕ гласуваха делегациите на Турция, Словакия, Сърбия, Португалия, Норвегия, Италия, Испания, Исландия, Франция, Азербайджан и Австрия. \r\nЗа завръщане на Русия гласува и огромното мнозинство от представителите на делегациите на Нидерландия, Молдова, Чехия, Швейцария и Германия. \r\nВ няколко делегации гласовете на депутатите бяха разпределени неравно, с превес на тези, които са гласували против връщането на Русия. Това са Швеция, Великобритания, Грузия, Латвия, Полша, Естония и Литва. \r\nУкрайна гласува против в пълен състав. \r\nЩо се касае до делегацията от Армения в състав от 4 депутати, представителите на опозиционните фракции Наира Зограбян и Едмон Марукян гласуваха за връщане на Русия в ПАСЕ, но двама представители от делегацията на управляващата партия не подкрепиха резолюцията. Един от тях изобщо не е гласувал, а другия е бил против. \r\nНяма данни за това, как са гласували българските делегати. \r\nПревод и редакция:", "date": "2019.06.25", "title": "EA Daily: Кой как гласува за Русия в ПАСЕ; Управляващата партия на Армения е против"}
{"url": "http://www.focus-news.net/news/2019/06/25/2673816/erdogan-shte-prodalzhim-sondazhite-za-petrol-nezavisimo-kakvo-kazva-tsipras.html", "text": "Президентът Реджеп Тайип Ердоган продължи да използва войнствената реторика срещу Гърция, като заяви, че Турция ще продължи с операциите си за проучване на нефт в Източното Средиземноморие, независимо от това какво казва гръцкия премиер Алексис Ципрас, предава електронното издание на гръцкия вестник  Protothema . \r\nПо време на обръщението си на заседание на управляващата Партия на справедливостта и развитието (ПСР), Ердоган заяви: \r\n„Имаме четири кораба в района и сме взели мерки. Премиерът на Гърция казва някои неща. Каквото и да казва, ние имаме права там. В името на защитата на нашите права,  сондажните ни кораби ще продължат с проучванията. Взели сме и ще продължим да вземаме необходимите мерки“, увери турският лидер. \r\n„Докато не постигнем справедливо разпределение на природните ресурси в Източното Средиземноморие, ще продължим нашите решителни стъпки в региона. Няма да позволим никакви усилия за търсене и пробиване, които да игнорират правата и интересите на Турция и Турската република Северен Кипър“, категоричен бе Ердоган. \r\nПревод и редакция:", "date": "2019.06.25", "title": "Ердоган: Ще продължим сондажите за петрол, независимо какво казва Ципрас"}
{"url": "http://www.focus-news.net/news/2019/06/25/2673819/sport-izabella-shinikova-zapochna-s-pobeda-na-uimbaldan.html", "text": "Втората ракета на България Изабелла Шиникова започна с победа в квалификациите на третия за годината турнир от \"Големия шлем\" - \"Уимбълдън\". Българката победи с 6:3, 6:4 шведката Йохана Ларсон за 81 минути игра. Първоначално тя изтегли за съперник седмата в схемата Кристина Плишкова от Чехия, но тя се отказа и на нейно място бе включена 30-годишната шведка. Във втория кръг на квалификациите Шиникова ще играе срещу Яна Чепелова от Словакия, която е номер 166 в световната ранглиста.", "date": "2019.06.25", "title": "Спорт: Изабелла Шиникова започна с победа на Уимбълдън"}
{"url": "http://www.focus-news.net/news/2019/06/25/2673817/vyara-tserovska-kmet-na-pernik-vsichki-sabitiya-za-praznika-na-grada-sa-s-vhod-svoboden.html", "text": "Всички събития от празничната програма по повод 90 -годишнина от обявяването на Перник за град ще бъдат с вход свободен. Това каза кметът на Община Перник Вяра Церовска в предаването „Перничани – потомците на Кракра“ на  Радио „Фокус“ . „Ние искаме да покажем нашия град и това е най-добрият начин, по който можем да го направим“, каза кметът. Вяра Церовска припомни, че на 26 юни 1929 година с Указ № 402 на Негово величество цар Борис Трети Перник официално е обявен за град. „Много бързо от 2000 става 20 000 жители и със самочувствие изминава нелекия си път през историята“, разказа Вяра Церовска.  Тя подчерта, че утре ще бъде специален ден. Празничната програма предвижда множество събития: молебен за здраве, мобилна изложба „Непознатият Перник“, модно ревю „През годините“, изложба в Регионалния исторически музей на децата на Перник, съвместно с Обединения детски комплекс „Нередактирано детство – снимките оживяват“, концерт на ансамбъл „Граовска младост“  и много други. Кметът Вяра Церовска подчерта, че ще бъдат връчени и награди за принос в изграждането и утвърждаването на Перник като съвременен град. Жителите и гостите на града ще имат възможност след 19.30 да слушат група „СкандаУ“, както и концерт с участието на Невена Цонева, Гъмзата и Краси Радков. „Навсякъде ще бъде интересно. Заповядайте, Перник ви очаква“, каза д-р Вяра Церовска.   \r\nРосица АНГЕЛОВА", "date": "2019.06.25", "title": "Вяра Церовска, кмет на Перник: Всички събития за празника на града са с вход свободен"}
{"url": "http://www.focus-news.net/news/2019/06/25/2673821/plovdiv-i-koreyskiyat-grad-tegu-podpisaha-sporazumenie-za-satrudnichestvo-v-oblastta-na-biznesa-i-obrazovanieto.html", "text": "Меморандум за съвместно сътрудничество в областта на образованието и бизнеса подписаха Пламен Панчев, председател на клъстер „Тракия икономическа зона“ и Инсеон Ли, председател на свободната икономическа зона на корейския град Тегу. Това стана в заседателната зала на Община Пловдив в присъствието на кмета Иван Тотев, посланика на Южна Корея Негово превъзходителство Джънг Джингю и заместник-кмета Стефан Стоянов, съобщиха за  Радио „Фокус“ – Пловдив  от Общината. \r\n„Важен е контактът между Тегу и Пловдив, а интересът от страна на Корея по отношение на Тракия икономическа зона е голям“, заяви Н. Пр. Джънг Джингю. \r\n„Ценим връзките на Пловдив с град Тегу, защото с малко градове от Азия сме побратимени“, сподели кметът Иван Тотев и отбеляза, че през последните години Община Пловдив сериозно развива икономиката в региона, благодарение на което тук е най-добре развитата индустрия в момента. „Радваме се на добри контакти и работим по много проекти в Тракия икономическа зона, затова подкрепяме и приветстваме всеки един инвеститор, който иска за развива своя бизнес тук“, допълни още кметът. \r\n„С подписването на днешното споразумение даваме възможност на компаниите от двете страни взаимно да работят по-добре. Сред приоритетите, които смятаме да развиваме в бъдеще, е автомобилостроенето“, посочи Пламен Панчев. \r\n„Вашите усилия за развитието на Пловдив се оценяват, най-вече по отношение на културата, след като спечелихте титлата – „Европейска столица на културата“, коментира посланик Джънг Джингю и подчерта, че търговията между България и Корея е 400 мин. евро и приветства подписването на двустранното сътрудничество. \r\nРазговорите продължиха с набелязване на бъдещи планове за общи бизнес отношения.", "date": "2019.06.25", "title": "Пловдив и корейският град Тегу подписаха споразумение за сътрудничество в областта на бизнеса и образованието"}
{"url": "http://www.focus-news.net/news/2019/06/25/2673820/minka-salagyorova-zam-kmet-na-petrich-do-kraya-na-byudzhetnata-godina-planirame-da-bade-otkrit-patyat-ot-selo-rupite-do-antichen-grad-herakleya-sintika.html", "text": "До края на бюджетната година планираме да бъде открит пътят от село Рупите до античен град Хераклея Синтика. Това каза за  Радио „Фокус“-Пирин  Минка Салагьорова, зам.-кмет на Община Петрич с ресор строителство. Тя уточни, че работата по изграждането на пътя още не е започнала, тъй като трябва първо да приключи процедурата по обществената поръчка.  \r\n„На първо място бе подготвен инвестиционен проект за пътя, който ще осигури достъпа до археологическите разкопки, като съответно в бюджета на Общината бяха предвидени средства, за да започнем благоустрояването на района от минералните извори към Античния град. Същевременно след решението на Министерския съвет ще започне строителството след провеждане на обществена поръчка и на другия участък, който ще свърже всички тези туристически обекти и ще осигури нормален достъп за абсолютно всички туристи“, отбеляза зам.-кметът на Петрич.  \r\nМинка Салагьорова каза още, че с помощта, оказана от правителството и лично от премиера Борисов, ще се осъществи една дългогодишна мечта на жителите на общината. \r\nНатали СТЕФАНОВА", "date": "2019.06.25", "title": "Минка Салагьорова, зам.-кмет на Петрич: До края на бюджетната година планираме да бъде открит пътят от село Рупите до античен град Хераклея Синтика"}
{"url": "http://www.focus-news.net/news/2019/06/25/2673818/petar-garbuzov-obshtina-varna-oshte-utre-predi-peshehodnata-pateka-na-bul-osmi-primorski-polk-do-obshtinata-shte-badat-postaveni-povdignati-neravnosti.html", "text": "Още утре преди пешеходната пътека на бул. „Осми Приморски полк“ до Общината във Варна ще бъдат поставени повдигнати неравности за отбиване на скоростта на идващите от кръстовището с бул. „Сливница“ автомобили. Това каза в интервю за  Радио „Фокус“ – Варна  директорът на Дирекцията по инженерна инфраструктура в градската управа Петър Гърбузов. Комисията по пътна безопасност в града заседава днес извънредно след тежкия пътен инцидент от неделя вечерта, който отне живота на две възрастни пешеходки. Петър Гърбузов обясни, че повдигнатите неравности няма да бъдат на самата пешеходна пътека, а преди нея, за да бъде насочено вниманието на шофьорите през тъмната част на денонощието. Той добави, че при подходящо време още тази вечер ще бъдат затворени съществуващите пешеходни пътеки на бул. „Цар Освободител“ и ул. „Любен Каравелов“ (над Икономическия университет), и на бул. „Вл. Варненчик“ – в района на бившия ресторант „Рощок“. \r\nДиана СТОЕВА", "date": "2019.06.25", "title": "Петър Гърбузов, Община Варна: Още утре преди пешеходната пътека на бул. „Осми Приморски полк“ до Общината ще бъдат поставени повдигнати неравности"}
{"url": "http://www.focus-news.net/news/2019/06/25/2673822/burgas-politsiyata-izdirva-16-godishno-momiche-ot-kameno.html", "text": "ОДМВР – Бургас издирва 16 годишната Михаела Миткова Михалева от Камено, която напуснала дома си на 22.06.т.г. и до момента е в неизвестност. Това съобщиха от  ОДМВР - Бургас . Описание: момиче на видима възраст 16 - 18 години, с ръст около 160 см. Права коса, черна на цвят, дълга. Очи - пъстри. На лявото бедро има татуировка във вид на монахиня. Няма информация относно облеклото ѝ по време на изчезването. ОДМВР – Бургас призовава всички граждани, разполагащи с някаква информация относно местонахождението на Михаела Миткова Михалева, да съобщят незабавно на тел. 112 или в най-близкото поделение на МВР.", "date": "2019.06.25", "title": "Бургас: Полицията издирва 16-годишно момиче от Камено"}
{"url": "http://www.focus-news.net/news/2019/06/25/2673824/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е с разкъсана облачност, а пътните настилки са сухи. През деня не са получавани сигнали за инциденти по пътищата в областта. \r\nДвижението по пътя Средногорци – Рудозем се осъществява с повишено внимание поради ремонтни дейности. Движението по пътя Борино – Грохотно – Девин в село Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по пътя Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.25", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/06/25/2673825/vezhdi-rashidov-komisiya-po-kulturata-i-mediite-balgariya-i-germaniya-mogat-da-obedinyat-usiliya-v-borbata-s-falshifikatite-na-izkustvoto.html", "text": "България и Германия могат да обединят усилията си в борбата с фалшификатите на изкуството. Това стана ясно днес по време на работното посещение на председателя на парламентарната Комисия по културата и медиите Вежди Рашидов в Бундестага в Берлин, съобщиха от  комисията . Вежди Рашидов се срещна с Йоханес Зеле, заместник-председател на Комисията по културата и медиите в Бундестага. Г-н Зеле предаде специалните поздрави на държавния министър по културата и медиите Моника Грютерс, която изразява подкрепата си към енергичните усилия на Вежди Рашидов от парламентарната трибуна да работи за развитието на културата и на културния обмен между двете страни -така, както го е правил и по-рано в двата си мандата като министър. \r\nЙоханес Зеле увери Вежди Рашидов, че Германия би подкрепила една инициатива за дискусия на страните членки на ЕС за усъвършенстване на законовата база за опазване на културното наследство, борбата с фалшифицирането на изкуството и битката с фалшивите новини. \r\n\"Готов съм да предложа още по-строги санкции за онези, които фалшифицират, продават и разпространяват фалшификати на изкуството - така, както Германия е направила след един голям скандал с фалшиви картини през 2009 г.\", заяви по време на срещата Вежди Рашидов. Той коментира с германския си колега и скандала с фалшивите картини в България и отново предупреди, че по този начин се срива пазара на изкуството. \r\nБългария и Германия могат да задълбочат контактите си и в борбата срещу незаконния трафик на артефакти. \r\nПо-рано днес в Берлин Вежди Рашидов се срещна и с Фолкер Бересхайм, председател на Германо-българския форум и обсъди с него бъдещи проекти в областта на културата. Тази вечер г-н Рашидов ще присъства на откриването на голяма изложба на пловдивски художници в залите на Българския културен институт в Берлин. \r\nОт германската столица Вежди Рашидов заминава за Рим за среща в парламента на Италия и за откриването на Празник на българското кино в салоните на прочутата вила Боргезе. На разговорите на г-н Рашидов в Бундестага присъства и Н. Пр. Елена Шекерлетова, посланик на България в Германия.", "date": "2019.06.25", "title": "Вежди Рашидов, Комисия по културата и медиите: България и Германия могат да обединят усилия в борбата с фалшификатите на изкуството"}
{"url": "http://www.focus-news.net/news/2019/06/25/2673826/veliko-tarnovo-poroen-dazhd-vali-v-grada.html", "text": "Пороен дъжд, придружен с гръмотевици, вали във Велико Търново, предаде репортер на  Радио „Фокус“ – Велико Търново . Движението в центъра на града е затруднено. По улиците се задържа вода, която не може да бъде поета изцяло от шахтите. Трафикът е интензивен. „Фокус“ призовава шофьорите да карат внимателно и със съобразена скорост . \r\nЛуиза ТРАНЧЕВА", "date": "2019.06.25", "title": "Велико Търново: Пороен дъжд вали в града"}
{"url": "http://www.focus-news.net/news/2019/06/25/2673827/aktsenti-v-sutreshniya-blok-dobro-utro-balgariya-na-radio-fokus-za-26-yuni.html", "text": "Президентът Румен Радев организира среща за създаване на Национален съвет за българите в чужбина. Подобен орган е предвиден в Закона за българите в чужбина и в Националната стратегия за българските граждани и историческите общности зад граница. Защо е необходим и каква трябва да бъде държавната политика на България за българите в чужбина? Гост в сутрешния блок „Добро утро, България“ на Радио „Фокус“ ще бъде проф. Антоанета Христова, член на Съвета за българите в чужбина и директор на Института за изследване на населениaето и човека при Българска академия на науките. БСП започна изнесени заседания в различни региони в страната. На база на срещите, коментираните теми и проблеми ще бъдат изготвени управленски платформи за всяка една община? Има ли вече левицата план-проект за местния вот? Кои ще бъдат основните козове в предизборната борба? Отговорите на тези и други въпроси очакваме от Вяра Емилова, секретар на НС на БСП. Малко преди 09.00 часа ще посетим столицата на Розовата долина или още наричана Долината на тракийските царе – Община Казанлък. Какъв е обликът ѝ през летните месеци? С кмета Галина Стоянова ще говорим за традициите и културните акценти, заложени в политиката на общината. Регионалният исторически музей в Кюстендил отново привлича вниманието на децата през летните месеци със своите оригинални работилници. За темата през месец юни ще ни разкаже Венцеслав Илчев от Радио „Фокус” – Кюстендил. Центърът за подкрепа за личностно развитие „Васил Левски“ в Асеновград организира лятна ваканционна програма за ученици. Повече за техния принос очакваме от Тони Михайлов от Радио „Фокус“ – Пловдив. \r\nЗапочнете деня информирани! Тези и още теми – в  „Добро утро, България“  от 06.00 до 10.00 часа на 26 юни, с водещ Йоланда Пелова.", "date": "2019.06.25", "title": "Акценти в сутрешния блок „Добро утро, България“ на Радио „Фокус“ за 26 юни"}
{"url": "http://www.focus-news.net/news/2019/06/25/2673814/afp-frantsiya-predupredi-iran-che-pravi-seriozna-greshka-kato-narushava-yadrenata-sdelka.html", "text": "Министърът на външните работи на Франция Жан-Ив льо Дриан заяви във вторник, че Иран ще направи сериозна грешка, ако наруши ядрената сделка от 2015 година в отговор на натиска на САЩ, предава  AFP . \r\n„Френската, германската и британската дипломации са напълно мобилизирани да накарат Иран да разбере, че това няма да е в негов интерес“, заяви външният министър пред парламента на фона на съобщенията, че Техеран се готви да се оттегли от задълженията си по ядрената сделка. \r\nПревод и редакция:", "date": "2019.06.25", "title": "AFP: Франция предупреди Иран, че прави „сериозна грешка“ като нарушава ядрената сделка"}
{"url": "http://www.focus-news.net/news/2019/06/25/2673828/sliven-mokri-na-mesta-sa-patnite-nastilki-v-oblastta.html", "text": "Мокри на места са пътните настилки в Сливенска област, съобщиха от  Областното пътно управление . Трафикът е интензивен, но не се образуват задръствания. \r\nЗатворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо пътя ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Двете ограничения са в сила до 30 юни.", "date": "2019.06.25", "title": "Сливен: Мокри на места са пътните настилки в областта"}
{"url": "http://www.focus-news.net/news/2019/06/25/2673829/predsedatelyat-na-narodnoto-sabranie-tsveta-karayancheva-remontat-na-samoletite-su-25-shte-bade-v-balgariya-s-ruski-inzheneri.html", "text": "Ремонтът на самолетите Су-25 ще бъде в България с руски инженери. Това каза пред журналисти в Москва председателят на Народното събрание Цвета Караянчева след срещи с Валентина Матвиенко и Сергей Лавров, предаде репортер на  Агенция „Фокус“ . \r\n„Говорихме освен за енергетика, и за добрите връзки, които имаме между двата парламента, за големите групи за приятелство и възможностите, които се откриват за нас като парламентаристи. Хубавата новина, която г-жа Матвиенко ми съобщи току-що, е, че нашите студенти, които учат тук, ще имат възможност от септември да работят. Защото това беше проблем, който те споделиха с мен при снощната среща“, обясни Караянчева. Тя посочи, че са говорили и за туризъм, инвестиции, култура, образование.  \r\n„Но най-важната тема, която обсъдихме, беше енергийната – Турски поток и разклонението на газовата инфраструктура, която минава през България. И аз предложих, тъй като тръбата минава от Турция през България към Сърбия и този регион е балкански, да се казва Балкански поток. Разбира се, уточних, че тази тръба се прави по европейско законодателство и няма никакви опасности. Надяваме се до началото на 2020 г. проектът да бъде реализиран“, каза още председателят на парламента. \r\nКараянчева уточни, че обект на разговор е била и АЕЦ „Белене“ и участието на „Росатом“ в състезанието за стратегически инвеститор. „Говорихме и за доброто сътрудничество, което имат „Росатом“ и АЕЦ Козлодуй при поддръжката на блоковете. И за добрите връзки, които имаме в енергетиката“, каза още тя. \r\n„С г-н Лавров също обсъдихме енергийните въпроси. Говорихме за това, че ремонтът на самолетите Су-25 ще бъде в България в „Авионамс“ с руски инженери, които руската страна ще командирова в България. Г-н Лавров обеща съдействие, за да може да се случи този процес“, обясни Караянчева. Тя посочи, че е говорено и за конферентна връзка, която групите за приятелство да осъществяват по теми за култура, икономика и образование.", "date": "2019.06.25", "title": "Председателят на Народното събрание Цвета Караянчева: Ремонтът на самолетите Су-25 ще бъде в България с руски инженери"}
{"url": "http://www.focus-news.net/news/2019/06/25/2673830/mvr-mazh-e-zadarzhan-za-ubiystvo-sled-bitov-skandal.html", "text": "На 21 юни, малко след 23.00 часа, в полицията е получен сигнал за починал в двора на къщата си в село Априлово, общ. Горна Малина. Незабавно на място са изпратени автопатрул на РУ – Елин Пелин и екип на Спешна помощ, който констатирал смъртта на 58–годишния мъж. При извършения оглед са установени следи от насилие. Това съобщиха от пресцентъра на  МВР . В резултат на предприетите незабавни издирвателни действия било установено, че след употреба на алкохол и възникнал скандал от битов характер между жертвата и 36-годишен жител на същото село, по-младият нанесъл удари по главата и тялото на опонента си. По случая е образувано досъдебно производство. Материалите са докладвани на Окръжна прокуратура – София. На задържания е наложена мярка за неотклонение до 72 часа.  \r\nРаботата по случая продължава.", "date": "2019.06.25", "title": "МВР: Мъж е задържан за убийство след битов скандал"}
{"url": "http://www.focus-news.net/news/2019/06/25/2673832/ministerstvo-na-turizma-chuzhdestranni-grupi-turisti-i-uchenitsi-byaha-sred-potoka-posetiteli-vklyuchili-se-v-parviya-den-na-initsiativata-denyat-za-vas-v-burgas.html", "text": "Чуждестранни групи туристи - англичани, германци и руснаци, бяха сред многобройните жители и гости на Бургас, които днес се включиха в първия ден на инициативата „Денят за вас“. Това съобщиха от пресцентъра на  Министерството на туризма . Цял ден поток от посетители използваха отворените врати на 10 емблематични туристически обекта в община Бургас, за да разгледат експозициите.  \r\nАвиомузей Бургас, Къща музей „Петя Дубарова“, Музей на остров „Св. Анастасия“, Исторически музей, Етнографски музей, Археологически музей, Природонаучен музей, Туристически комплекс „Акве Калиде“, Културен център „Морско казино“ и Бургаска художествена галерия „Петко Задгорски“ посрещаха безплатно туристи през целия ден.  \r\nМногобройни групи от бургаски ученици също участваха в инициативата. Музеите отчитат, че тя е изключително успешна, като броят на посетителите е двойно, а при някои и тройно по-голям от обичайния.  \r\nЕдин от обектите, който отчита най-силен интерес, е Къщата музей „Петя Дубарова“.  Тази година се навършват 40 години от смъртта на поетесата и в културния календар на Бургас цялата година е посветена на Петя Дубарова с литературни и музикални събития.  \r\n„Денят за вас“ е инициатива на Министерството на туризма, която се провежда за пръв път през настоящия летен сезон. Тя предвижда в един ден от лятото всички музеи и други туристически обекти на територията на съответната община да са с вход свободен. Целта е по този начин да се привлекат повече посетители заради културно-историческите забележителности и атракциите в района. Така се надгражда основният морски туристически продукт и гостите и жителите на общината могат да се запознаят с богатото наследство в съответния регион.  \r\nВ инициативата „Денят за вас“ ще се включат и редица други морски общини. На 11 юли 2019 г. в Китен посещението на експозицията за подводна археология „Тайни на морското дъно“ също ще бъде безплатно за гостите и гражданите на града. Община Приморско ще се присъедини към проекта на 2 септември 2019 г. и е анонсирала, че ще отвори следните туристически обекти на своята територия за свободен достъп на туристи: Тракийско скално светилище „Бегликташ“, Исторически музей Приморско, Експозиция „Българската Ясна поляна“, с. Ясна поляна. \r\nВ Поморие „Денят за вас“ ще се проведе на 6 септември с атракциите Исторически музей,  Тракийска гробница и Музей на солта. На 21 септември обектите към Историческия музей в Балчик също ще бъдат с вход свободен. \r\nИнициативата е отворена и към нея могат да се присъединят и други общини както по Черноморското крайбрежие, така и във вътрешността на страната.", "date": "2019.06.25", "title": "Министерство на туризма: Чуждестранни групи туристи и ученици бяха сред потока посетители, включили се в първия ден на инициативата „Денят за вас“ в Бургас"}
{"url": "http://www.focus-news.net/news/2019/06/25/2673833/iskra-cherneva-balgarski-turisticheski-sayuz-natsionalnoto-dvizhenie-opoznay-balgariya-100-natsionalni-turisticheski-obekta-vaznikva-prez-1966-g.html", "text": "Национално движение “Опознай България – 100 национални туристически обекта” възниква в далечната 1966 г. и е една от най-престижните инициативи, емблематична за БТС. Това каза в интервю за  Агенция „Фокус“  Искра Чернева от Информационния център към Български туристически съюз. „Оттогава до сега над 6 млн. души са се докоснали до многовековната богата история на България и до неповторимата й природа. Вече имаме участници не само от България, но и от Германия, Сърбия, Украйна, Франция, Дания, Финландия, Великобритания, САЩ. Целта ни е да включваме нови интересни обекти, с което да позволим на участниците да имат по-голям избор и по-широк поглед върху забележителностите в страната ни“, обясни тя. „Крайната цел на всички участници е да съберат 100 печата, за които получават златна значка. Преди това при събрани 25 печата получават бронзова, а при 50 – сребърна значка. Регистрацията става в Информационния център на БТС в подлеза под Министерството на спорта”, обясни Чернева. Тя допълни, че ежегодно се провежда и томбола с награди за участниците, а събралите 100 печата участват в томболата за лек автомобил. Чернева допълни, че уникалността на НД “Опознай България – 100 НТО” е в това, че то е многопластово, обхваща не само исторически, но и културни, и природни забележителности. „В София част от обектите в движението са НХГ, Етнографският музей, Природонаучният музей, Археологическият музей, Музеят на спорта, НДК, НИМ, Военно-историческият музей и още много други“, обясни тя. \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.06.25", "title": "Искра Чернева, Български туристически съюз: Националното движение \"Опознай България – 100 национални туристически обекта\" възниква през 1966 г."}
{"url": "http://www.focus-news.net/news/2019/06/25/2673834/afp-es-premahva-mitata-v-targoviyata-s-vietnam.html", "text": "Европейският съюз ще ратифицира договора за премахване на всички вносни мита в търговията с Виетнам в неделя, съобщиха от Европейската комисия, предава  AFP . \r\nСпоразумението е договорено през декември 2015 година, но страните-членки на Съюза го одобриха едва в сряда на министерската среща. \r\nКомисарят по търговията Сесилия Малмстрьом ще пътува до Ханой през почивните дни за подписване на споразумението от страна на Виетнам, а ратификацията му от Европейския парламент се очаква по-късно през годината. \r\n„Много съм доволен да видя, че държавите-членки дадоха зелена светлина на нашите търговски и инвестиционни споразумения с Виетнам“, каза Малмстрьом. \r\n„Освен ясните икономически ползи, тази сделка има за цел също да засили зачитането на правата на човека, както и да защити околната среда и правата на работниците“. \r\nВиетнам приветства споразумението като \"важно\" и „всеобхватно“. \r\n\"Инвеститорите от ЕС сега ще имат възможността да се възползват от нарастваща икономика като Виетнам,\" каза пред репортери в Ханой във вторник министърът на промишлеността и търговията Трън Туан Ан. \r\nТърговията между ЕС и Виетнам представлява 50 милиарда евро (57 милиарда долара) в стоки и четири милиарда в услуги, а Европа се стреми да осигури достъп до 95 милиона потребители. \r\nПревод и редакция:", "date": "2019.06.25", "title": "AFP: ЕС премахва митата в търговията с Виетнам"}
{"url": "http://www.focus-news.net/news/2019/06/25/2673835/blagoevgrad-s-normalna-intenzivnost-e-trafikat-po-glaven-pat-e-79-i-vtoroklasen-pat-19-simitli-gotse-delchev.html", "text": "Необходимо е шофьорите да се движат с повишено внимание на главен път Е-79 между Благоевград и отклонението за Стара Кресна от км 360+000 до км 392+500, поради косене на трева и изрязване на храсти. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79 и второкласен път 19 Симитли-Гоце Делчев. Няма въведени ограничения за движение и ремонтни дейности по пътищата от републиканската пътна мрежа в областта. Повишена е опасността от падащи камъни в района на Кресненското дефиле и прохода Предел. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатоварено е движението в областния център. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване има образувало на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Задръствания се образуват на моменти и на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nНатали СТЕФАНОВА", "date": "2019.06.25", "title": "Благоевград: С нормална интензивност е трафикът по главен път Е-79 и второкласен път 19 Симитли-Гоце Делчев"}
{"url": "http://www.focus-news.net/news/2019/06/25/2673831/boris-dzhonsan-velikobritaniya-izliza-ot-es-na-31-oktomvri-s-ili-bez-sdelka.html", "text": "Борис Джонсън обеща Великобритания да излезе от Европейския съюз на 31 октовмри със сигурност и увери, че ще избере напускане без сделка, ако това е нужно, за да се спази крайния срок, пише левичарското британско издание  The Guardian . \r\nВ интервю пред местно радио, лидерът за наследник на Тереза Мей на поста министър-председател каза, че промени в споразумението за оттегляне или политическата декларация, договорени от Мей, няма да са достатъчни. \r\n„Искам повече от промяна“, обясни политикът. „Трябва ни ново споразумение за напускане – ако ще излизаме на базата на такова“. \r\nПо време на началния етап на лидерския процес бившият външен министър беше обвинен, че е изпращал различни послания на различни депутати, като казал на евроскептиците,  че датата 31 октомври е окончателна, а е бил по-неясен с другите. \r\nНо в последното интервю той бе категоричен. „Готвим се за излизане на 31 октомври. Да става каквото ще“. Помолен да потвърди това, Джонсън добави. „Направи го или умри. Да става каквото ще“. \r\nПо-рано в интервю пред LBC Radio, най-вероятният следващ британски премиер отхвърли идеята, че плановете му за Брекзит могат да бъдат осуетени от бунтовни депутати от неговата Консервативна партия, като посочи, че фракцията „гледа в бездната на разгрома“, ако не реализира плана за излизане. \r\nДжонсън поясни, че „ще разделим елементите на настоящото споразумение за оттегляне – трябва да вземем подлежащите на оздравяване“, за да се търси нов договор с ЕС и да се подготви нова сделка. \r\nПревод и редакция:", "date": "2019.06.25", "title": "Борис Джонсън: Великобритания излиза от ЕС на 31 октомври с или без сделка"}
{"url": "http://www.focus-news.net/news/2019/06/25/2673836/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево” на границата със Северна Македония. Това съобщи за  Радио „Фокус” – Кюстендил  дежурният на контролно пропусквателния пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Не са въведени ограничения за движението на моторните превозни средства. \r\nВенцеслав ИЛЧЕВ", "date": "2019.06.25", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/06/25/2673839/pregled-na-mezhdunarodnite-novini-do-18-chasa-agentsiya-fokus.html", "text": "Европейският съюз ще ратифицира договора за премахване на всички вносни мита в търговията с Виетнам в неделя, съобщиха от Европейската комисия, предава  AFP . \r\nСпоразумението е договорено през декември 2015 година, но страните-членки на Съюза го одобриха едва в сряда на министерската среща. \r\nКомисарят по търговията Сесилия Малмстрьом ще пътува до Ханой през почивните дни за подписване на споразумението от страна на Виетнам, а ратификацията му от Европейския парламент се очаква по-късно през годината. \r\n„Много съм доволен да видя, че държавите-членки дадоха зелена светлина на нашите търговски и инвестиционни споразумения с Виетнам“, каза Малмстрьом. \r\n„Освен ясните икономически ползи, тази сделка има за цел също да засили зачитането на правата на човека, както и да защити околната среда и правата на работниците“. \r\nВиетнам приветства споразумението като \"важно\" и „всеобхватно“. \r\n\"Инвеститорите от ЕС сега ще имат възможността да се възползват от нарастваща икономика като Виетнам,\" каза пред репортери в Ханой във вторник министърът на промишлеността и търговията Трън Туан Ан. \r\nТърговията между ЕС и Виетнам представлява 50 милиарда евро (57 милиарда долара) в стоки и четири милиарда в услуги, а Европа се стреми да осигури достъп до 95 милиона потребители. \r\n***  Президентът на Косово Хашим Тачи заяви в Прищина, че е в националния интерес на Косово да се постигне правно обвързващо споразумение със Сърбия, което ще включва взаимно признаване, предава обществената  „Радио и телевизия Косово“ (RTK) . \r\nВ изказване на конференция в косовската столица, държавният глава заяви, че Прищина иска да изясни отношенията си със Сърбия като държава и това може да бъде постигнато единствено чрез процеса на диалога с ясни крайни срокове и цели и с гаранции и международна подкрепа, основно от САЩ и Европейския съюз. „Нямам съмнение, че ако не постигнем правно обвързващо споразумение със Сърбия тази година, ще навлезем в опасна зона на тези отношения и това може да донесе нестабилност на целия регион“, заяви Тачи. \r\n„Независимо от скорошните инициативи за продължаване на диалога, резултатът е нулев. Липсата на диалог и перспектива за постигане на споразумение за нормализация на отношенията между Косово и Сърбия е най-голямата възможна заплаха за сигурността и стабилността на Косово“, обясни президентът. \r\nТачи добави още: „Всички знаем, че не можем да чакаме още 20 години, за да изясним отношенията си със Сърбия. Времето не е на наша страна. Статуквото в отношенията ни със Сърбия е нестабилно“. В отразяването си от конференцията Indeksonline цитира Тачи, че е доволен, че 91% от респондентите в проучване, проведено от RIDEA, са против сегашното статукво. „Анализирали сте и изпробвали и други сценарии, но е ясно, че Асоциацията [на сръбските общини] е категорично отхвърлена от гражданите на Косово… Това е добър урок за тези, които все още работят по този вариант. Те трябва да се откажат от тези опасни опити възможно най-скоро. Искам също да кажа, че съм много доволен, че опцията за корекция на границите или демаркация на границите се радва на най-голямата подкрепа сред народа на Косово, въпреки отрицателната кампания на някои политически партии и други срещу този сценарий“, каза косовският президент. \r\n***  Президентът Реджеп Тайип Ердоган продължи да използва войнствената реторика срещу Гърция, като заяви, че Турция ще продължи с операциите си за проучване на нефт в Източното Средиземноморие, независимо от това какво казва гръцкия премиер Алексис Ципрас, предава електронното издание на гръцкия вестник  Protothema . \r\nПо време на обръщението си на заседание на управляващата Партия на справедливостта и развитието (ПСР), Ердоган заяви: \r\n„Имаме четири кораба в района и сме взели мерки. Премиерът на Гърция казва някои неща. Каквото и да казва, ние имаме права там. В името на защитата на нашите права,  сондажните ни кораби ще продължат с проучванията. Взели сме и ще продължим да вземаме необходимите мерки“, увери турският лидер. \r\n„Докато не постигнем справедливо разпределение на природните ресурси в Източното Средиземноморие, ще продължим нашите решителни стъпки в региона. Няма да позволим никакви усилия за търсене и пробиване, които да игнорират правата и интересите на Турция и Турската република Северен Кипър“, категоричен бе Ердоган. \r\n***  Парламентарната асамблея на Съвета на Европа (ПАСЕ) прие резолюция за промяна на санкционния механизъм, която позволява на Русия да се завърне в работата на парламентарната асамблея с право на глас. „За“ резолюцията гласуваха 118 депутати, 62 са против, а има и 10 въздържали се, предава руската агенция  EA Daily . \r\nЕдинодушно са завръщане на Русия в ПАСЕ гласуваха делегациите на Турция, Словакия, Сърбия, Португалия, Норвегия, Италия, Испания, Исландия, Франция, Азербайджан и Австрия. \r\nЗа завръщане на Русия гласува и огромното мнозинство от представителите на делегациите на Нидерландия, Молдова, Чехия, Швейцария и Германия. \r\nВ няколко делегации гласовете на депутатите бяха разпределени неравно, с превес на тези, които са гласували против връщането на Русия. Това са Швеция, Великобритания, Грузия, Латвия, Полша, Естония и Литва. \r\nУкрайна гласува против в пълен състав. \r\nЩо се касае до делегацията от Армения в състав от 4 депутати, представителите на опозиционните фракции Наира Зограбян и Едмон Марукян гласуваха за връщане на Русия в ПАСЕ, но двама представители от делегацията на управляващата партия не подкрепиха резолюцията. Един от тях изобщо не е гласувал, а другия е бил против. \r\nНяма данни за това, как са гласували българските делегати. \r\n***  В Брюксел ще се състои двудневна среща на министрите на отбраната на 29-те страни-членки на НАТО, предава  „Анадолската агенция“ . \r\nУчастниците в срещата ще обсъдят разходите за отбрана в Алианса, Договора за ликвидация на ракетите със среден и малък обсег (ДРСМО), ситуацията в Афганистан, технологични разработки и стратегията за космическа отбрана, отбелязва турската държавна агенция, като посочва, че Анкара ще бъде представлявана от министъра на отбраната Хулуси Акар. \r\nГенералният секретар на НАТО Йенс Столтенберг съобщи, че един от главните въпроси на срещата ще бъдат разходите за отбрана и разпределението на финансовото бреме. \r\nТой подчерта, че страните от Алианса имат значителен прогрес в процеса на разпределение на бремето. \r\nПо неговите думи европейските съюзници и Канада ще увеличат военните си харчове с 3,9% през тази година. \r\nСтолтенберг отбеляза, че страните от НАТО са увеличили разходите за отбрана през последните пет години. \r\nАлиансът очаква, че до осем години страните от Северноатлантическия алианс ще изпълнят обещанието си и ще отделят за военни разходи по два процента от своя брутен вътрешен продукт, отбеляза генералният секретар. \r\n***  Парламентът на Унгария във вторник ратифицира Протокола за присъединяване на Северна Македония към НАТО, предава македонската редакция на  Радио „Свободна Европа“ . \r\nНа гласуването е присъствал и председателя на македонското Събрание Талат Джафери по покана на унгарския си колега Ласло Ковер. От кабинета на Джафери съобщиха, че 153 народни представители са гласували единодушно „за“ предложението за ратификация на Протокола. \r\n***  Кандидатът за наследник на Тереза Мей на лидерския пост в Консервативната пария Борис Джонсън изключи възможността за ново удължаване на срока за Брекзит, съобщава националният ежедневник  The Independent . Претендентът за Даунинг стрийт 10 бе категоричен, че Обединеното кралство ще напусне структурите на Европейския съюз до 31 октомври тази година – и нито ден по-късно.  \r\nДжонсън отново отказа да обсъди подробно инцидента от преди няколко дни, когато полицията се е отзовала на сигнал за битов скандал. В интервю пред ВВС той определи като „просто несправедливо“ въвличнае на любимите му хора в битката на политическата арена. \r\nПо-рано през деня стана ясно, че победителят в надпреварата за лидерския пост в Консервативната партия и премиер на Обединеното кралство ще бъде обявен на 23 юли. Към настоящия момент фаворит за поста е бившият министър на външните работи на страната – Борис Джонсън. Негов съперник е сегашният първи дипломат на Лондон Джереми Хънт. \r\n***  Победителят в надпреварата за наследник на Тереза Мей на лидерския пост в Консервативната партия и премиер на Обединеното кралство ще бъде обявен на 23 юли. Това обявиха от управляващата в Лондон партия, предава  AFP . \r\nКъм настоящия момент фаворит за поста е бившият министър на външните работи на страната – Борис Джонсън. Негов съперник е настоящият първи дипломат на Лондон Джереми Хънт. \r\n***  Министърът на вътрешните работи на Република Кипър обвини Анкара и турските киприоти в подпомагане на трафика на мигранти към международно признатата южна част на етнически разделения остров, съобщава електронното издание на атинския ежедневник  Kathimerini . \r\nКонстантинос Петридес заяви пред държавното радио, че «сега е сигурно\", че масовото навлизане на мигранти се реализира посредством въздухоплавателни средства на отцепилата се северна част на острова. \r\nТой определи властите на турските киприоти като посредници на трафикантите на хора в сътрудничество с Турция, добавяйки, че това „не може да бъде толерирано на европейско равнище“. \r\nПетридес каза, че само през май 747 мигранти са навлезли на територията на Република Кипър от северната част на острова. Много от пристигащите са от Африка и Азия, като сирийците са само 25-30 процента от новодошлите. Съгласно думите му, тази ситуацията не може да продължава, затова ще бъде преразгледана политиката на Кипър за приемане на молбите за убежище от трети страни. \r\n***  Москва приветства резолюцията на Парламентарната асамблея на Съвета на Европа (ПАСЕ), която връща правата на руската делегация. Това съобщи на пресконференция във вторник руският външен министър Сергей Лавров, отговаряйки на въпрос на  ТАСС . \r\n„Резолюцията беше приета. Смятаме, че това е много, много положителна стъпка. Важно е, че делегациите, които гласуваха за тази резолюция и съставляват мнозинството, ясно заявиха, че правата, които се връщат на Руската федерация, не могат да бъдат оспорвани\", заяви Лавров, като посочи, че опитите за подкопаване на този процес продължават и „ще продължат днес и утре“. \r\n„Ще преценим как ще се сложи край на това положение, според резултатите от сесията на ПАСЕ... До края й ще можем да направим окончателно заключение”, допълни Лавров. \r\nКакто отбеляза руският външен министър, Москва ще изплати дължимите вноски към Съвета на Европа, когато възникне окончателна яснота около ситуацията с възстановяването на правата на руската делегация към ПАСЕ.", "date": "2019.06.25", "title": "Преглед на международните новини до 18  часа ( Агенция „Фокус“ )"}
{"url": "http://www.focus-news.net/news/2019/06/25/2673838/toplofikatsiya-sofiya-ot-8-do-20-yuli-shte-bade-spryana-toplata-voda-v-zhk-mladost-3-poradi-profilaktika-i-nalezhashti-remonti.html", "text": "Поради извършване на профилактика и належащи ремонти на топлопреносната мрежа от 00.00 часа на 8 юли до 24.00 часа на 20 юли ще бъде спряна топлата вода в ж.к. „Младост“ 3. Това съобщиха от пресцентъра на  „Топлофикация София” ЕАД . Топлата вода ще бъде спряна в: блокове № 301, 302, 303, 304, 305, 306, 307, 308, 309, 310, 313, 314, 316, 317, 318, 319, 320, 321 А, 321 Б, 389, 390, 81 СУ „Виктор Юго“, 144 СУ „Народни будители“, ОДЗ 70 „Пролет“ и ул. „Йордан Касабов“ №2.  \r\nОт 00.00 часа на 11 юли до 24.00 часа на 20 юли ще бъде спряно подаването на топла вода към всички сгради в ж.к. „Младост“-2, Школа „МВР“, Кореком „Принцес“ и бул. „Александър Малинов“ № 51. За извършване на неотложен ремонт в периода от 00.00 часа на 8 юли до 24.00 часа на 10 юли ще бъде спряна топлата вода в ж.к. „Младост“-1, ж.к. „Мусагеница“, ж.к. „Дървеница“, ж.к. „Студентски град“, кв. „Витоша“ и всички резиденции на бул. „Симеоновско шосе“. Ще бъдат засегнати следните сгради: Ж.к. „Младост-1“: от бл. № 1 до бл. № 79 В и от бл. № 121 до №150; УМБАЛ „Света Ана“; ж.к. „Мусагеница“ от бл. № 80 до бл. № 111; ж.к.„Дървеница“- блокове 15,16,17,18,18А,19,21,23,28,33,34,35,36,38,40,42,42А,43,44,45,45А,46,47,48,49; ул. „Дъбница“ бл. №№ 3А,5,7,11,16,18,20; ул. „Константин Игнатов“ бл. №№1,1А,2,3,4,5,6,8; ул. „Айдемир“ бл.№13; ул. „Проф. Стоян Киркович“ бл. №№1,1А,3,5,12,27; ул. „Андрей Ляпчев“ бл. №№ 7, 9, 11; ул. „Яна“ бл. №№ 1,2,4; ул. „Белимел“ бл. №№ 4,10,24; ул. „Иван Боримечка“ бл. №22; ул. „Климент Охридски“ №№ 5,7,9, 25; ж. к. Студентски град“ : всички общежития от бл. №1 до бл. № 61,НСА,УНСС,МГУ,ЛТУ,ХТМУ,ТУ-зала „Октомври“; кв. „Витоша“: хотел „Вега“, офис сграда „Трелеборг“,НХА,  ул. „Никола Габровски“ №90, ул. „Проф. Хр. Вакарелски“№№ 1, 3,5, 5А; ул. „Проф. Г. Златарски“ №№ 3,5,18; ул. „Пъстър свят“ №№ 1,4,5,6,7,9; бул. „Симеоновско шосе“ №1; бул. „Г. М. Димитров“ №38; бл. №№1,2,3,6,7; резиденциите на бул. „Симеоновско шосе“  - Република Афганистан, Емирство Кувейт, Ислямска република Иран, Република Индонезия, Китайска народна република, Сирия, Алжирска народно-демократична република, Кралство Мароко, Боливарска република Венецуела, Кралство Белгия, Кралство Испания и Република Аржентина.  \r\nСъгласно изискванията на Общите условия за продажба на топлинна енергия за битови нужди от “Топлофикация София” EАД на клиенти в град София дружеството следва да информира клиентите 15 дни по – рано за началото и продължителността на спиране на топлоподаването поради извършване на ремонтни работи, реконструкция или други подобни действия, които подлежат на планиране. \r\nИнформацията за сроковете на спиране на топлата вода и засегнатите квартали  е публикувана в сайта на дружеството – www.toplo.bg и във Фейсбук - www.facebook.com/www.toplo.bg. \r\nПовече подробности  потребителите могат да получат на информационния телефон в Кол центъра на компанията – 0 700 11 111.  \r\n„Топлофикация София” ЕАД поднася своите извинения на засегнатите клиенти за причиненото неудобство и разчита на тяхното разбиране.", "date": "2019.06.25", "title": "„Топлофикация София”: От 8 до 20 юли ще бъде спряна топлата вода в ж.к. „Младост“ 3 поради профилактика и належащи ремонти"}
{"url": "http://www.focus-news.net/news/2019/06/25/2673840/veliko-tarnovo-na-mnogo-mesta-v-oblastta-vali-dazhd-patnite-nastilki-sa-mokri-i-hlazgavi.html", "text": "Времето в по-голямата част от област Велико Търново е облачно, на много места вали дъжд. Пътните настилки са мокри и хлъзгави. В едната лента с последователно пропускане в двете посоки се осъществява движението по  път III-5302 Миндя – Присово поради извършване на основен ремонт. Дейностите ще продължат до края на юни, а към момента трафикът се регулира със светофарна уредба. Това съобщиха за  Радио „Фокус“ – Велико Търново  от Областно пътно управление – Велико Търново. През изминалото денонощие няма регистрирани тежки инциденти, не са въведени допълнителни ограничения за движението на моторни превозни средства.  \r\nОграничено е движението на товарни автомобили над 10 тона по пътяя Дебелец – Средни колиби – Елена поради намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му също е до края на август. Ограничено е движението по пътя между селата Царски извор и Драганово. От км 0+000 до км 5+500 има свлачище, чието укрепване ще продължи до 31 август. Забранено е преминаването на автомобили над 3.5 тона по пътя Чешма – Кесарево, където се разширява платното. Обходният маршрут е през Сливовица – Горско Ново село – Джулюница. За Прохода на Републиката остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.06.25", "title": "Велико Търново: На много места в областта вали дъжд, пътните настилки са мокри и хлъзгави"}
{"url": "http://www.focus-news.net/news/2019/06/25/2673823/hashim-tachi-regionat-mozhe-da-stane-nestabilen-ako-ne-bade-postignato-sporazumenie-sas-sarbiya.html", "text": "Президентът на Косово Хашим Тачи заяви в Прищина, че е в националния интерес на Косово да се постигне правно обвързващо споразумение със Сърбия, което ще включва взаимно признаване, предава обществената  „Радио и телевизия Косово“ (RTK) . \r\nВ изказване на конференция в косовската столица, държавният глава заяви, че Прищина иска да изясни отношенията си със Сърбия като държава и това може да бъде постигнато единствено чрез процеса на диалога с ясни крайни срокове и цели и с гаранции и международна подкрепа, основно от САЩ и Европейския съюз. „Нямам съмнение, че ако не постигнем правно обвързващо споразумение със Сърбия тази година, ще навлезем в опасна зона на тези отношения и това може да донесе нестабилност на целия регион“, заяви Тачи. \r\n„Независимо от скорошните инициативи за продължаване на диалога, резултатът е нулев. Липсата на диалог и перспектива за постигане на споразумение за нормализация на отношенията между Косово и Сърбия е най-голямата възможна заплаха за сигурността и стабилността на Косово“, обясни президентът. \r\nТачи добави още: „Всички знаем, че не можем да чакаме още 20 години, за да изясним отношенията си със Сърбия. Времето не е на наша страна. Статуквото в отношенията ни със Сърбия е нестабилно“. В отразяването си от конференцията Indeksonline цитира Тачи, че е доволен, че 91% от респондентите в проучване, проведено от RIDEA, са против сегашното статукво. „Анализирали сте и изпробвали и други сценарии, но е ясно, че Асоциацията [на сръбските общини] е категорично отхвърлена от гражданите на Косово… Това е добър урок за тези, които все още работят по този вариант. Те трябва да се откажат от тези опасни опити възможно най-скоро. Искам също да кажа, че съм много доволен, че опцията за корекция на границите или демаркация на границите се радва на най-голямата подкрепа сред народа на Косово, въпреки отрицателната кампания на някои политически партии и други срещу този сценарий“, каза косовският президент. \r\nПревод и редакция:", "date": "2019.06.25", "title": "Хашим Тачи: Регионът може да стане нестабилен ако не бъде постигнато споразумение със Сърбия"}
{"url": "http://www.focus-news.net/news/2019/06/25/2673842/kyustendil-provedoha-se-zasedaniya-na-oblastniya-shtab-i-na-oblastnite-saveti-po-sigurnost-i-za-namalyavane-na-riska-ot-bedstviya.html", "text": "Проведоха се заседания на областния щаб и на областните съвети по сигурност и за намаляване на риска от бедствия в Кюстендил, предаде репортер на  Радио „Фокус” – Кюстендил . Заседанията се състояха в залата на Областна администрация – Кюстендил. Председател на заседанията беше областният управител Виктор Янев. В тях взеха участие представители на различни регионални институции и на всички общини от областта. По време на първото заседание членовете на областния щаб за изпълнение на областния план за защита при бедствия съгласуваха единодушно плана за област Кюстендил. Бяха представени видовете опасности, включени в областния план за защита при бедствия на област Кюстендил.  \r\nПрез деня се проведе и заседание на областния съвет за намаляване на риска от бедствия. по време на което бяха представени подробно различните части на областния план за защита при бедствия на област Кюстендил – „Обща част“, „Горски пожари“, „Транспортни катастрофи“, „Наводнение“, „Радиационна авария“, „Свлачища“, „Снегонавявания и обледяване“ и „Земетресение“. По време на съвета бяха представени и съгласувани постъпилите общински планове за защита при бедствия на общините Бобов дол, Невестино и Бобошево. Акцент в работната среща бе и представянето на таблица за оценка на риска на опасностите и списък на функциониращи и уязвими обекти на територията на областта. На заседание на областния съвет по сигурност беше представен план за защита при бедствия на област Кюстендил. Бе представен и списъкът на функциониращи и уязвими обекти на територията на областта, както и таблицата за оценка на риска на опасностите. \r\nВенцеслав ИЛЧЕВ", "date": "2019.06.25", "title": "Кюстендил: Проведоха се заседания на областния щаб и на областните съвети по сигурност и за намаляване на риска от бедствия"}
{"url": "http://www.focus-news.net/news/2019/06/25/2673843/stara-zagora-tri-uchilishta-vzeha-uchastie-v-proekta-na-obshtestveniya-posrednik-za-sazdavaneto-na-novi-ukazatelni-tabeli-v-kazanlak.html", "text": "Три училища взеха участие в проекта на обществения посредник за създаването на нови указателни табели в Казанлък, каза за   Радио „Фокус”  Гинка Щерева, обществен посредник. Идейни проекти изготвиха учениците на Националното училище по пластични изкуства и дизайн „Акад. Дечко Узунов”. Те ще бъдат оценявани от комисия създадена със заповед на кмета на община Казанлък. Резултатите ще бъдат обявени на 26 юни в Община Казанлък. Единият от проектите ще бъде удостоен с награда на кмета Галина Стоянова. Учениците на Хуманитарна гимназия „Св.Св. Кирил и Методий” ще изготвят кратка историческа справка за десет от наименованията на личности, събития, географски и исторически означения, които ще бъдат изписани на табелите. А учениците на Средно училище „Екзарх Антим I” ще ги преведат на английски език. \r\nСлавяна ГАЙДАРОВА", "date": "2019.06.25", "title": "Стара Загора: Три училища взеха участие в проекта на обществения посредник за създаването на нови указателни табели в Казанлък"}
{"url": "http://www.focus-news.net/news/2019/06/25/2673844/mvnr-edin-balgarin-e-zaginal-a-chetirima-sa-raneni-pri-katastrofa-na-patya-gyurgevo-bukuresht.html", "text": "По информация на посолството ни в Румъния един български гражданин е загинал, а четирима са ранени при катастрофа на микробус на пътя Гюргево-Букурещ. Това съобщиха от  пресцентъра на МВнР . Посолството ни се е свързало с Полицейски инспекторат-Гюргево, който е потвърдил за случая. Ранените са настанени в болница. Мисията ни в Букурещ е в контакт с местните власти по повод инцидента, станал по обяд.   \r\nПри необходимост от съдействие българските граждани могат да се свържат с посолството на България в Румъния на тел.: +40 21 230 21 50; +40 21 230 21 59 или дежурни телефони в извънработно време: +40 21 230 21 50; +40 21 230 21 59", "date": "2019.06.25", "title": "МВнР: Един българин е загинал, а четирима са ранени при катастрофа на пътя Гюргево-Букурещ"}
{"url": "http://www.focus-news.net/news/2019/06/25/2673841/kmetat-na-tutrakan-dimitar-stefanov-ochakvame-4-5-hilyadi-dushi-za-dzhulay-morning-v-grada-s-vsyaka-izminala-godina-interesat-e-vse-po-golyam.html", "text": "Очакваме 4-5 хиляди души за Джулай морнинг в града, с всяка изминала година интересът е все по-голям. Това каза кметът на Община Тутракан Димитър Стефанов в интервю за  Агенция „Фокус“  по повод Джулай морнинг, който ще се отбележи в Тутракан за седма поредна година. „Имаме много приятели от Румъния, които пристигат специално за Джулай морнинг. Хора се прибират от чужбина“, каза той и поясни, че става въпрос за граждани на Тутракан, които искат да видят рокгрупите и да посрещнат юлското слънце. Димитър Стефанов уточни, че освен наши рок изпълнители вече за трета поредна година на сцената се качва световноизвестния вокалист на група „Юрая хийп“ Джон Лоутън. „Преди това две години подред е бил авторът на самата песен – на текста и музиката Кен Хенсли. Хората искат да дойдат, да чуят оригинала и да видят самите изпълнители на Джулай морнинг“, каза още Стефанов.   \r\nДеница КИТАНОВА Пълния текст на интервюто четете по-късно в „Мнение”", "date": "2019.06.25", "title": "Кметът на Тутракан Димитър Стефанов: Очакваме 4-5 хиляди души за Джулай морнинг в града, с всяка изминала година интересът е все по-голям"}
{"url": "http://www.focus-news.net/news/2019/06/25/2673845/elena-temelkova-hudozhestvena-galeriya-pernik-za-praznika-na-grada-predstavyame-tvorbi-na-avtori-svarzali-po-edin-ili-drug-nachin-zhivota-si-s-pernik.html", "text": "В галерия „Любен Гайдаров“ представяме творби на автори, свързали по един или друг начин живота си с Перник. Това каза за предаването „Перничани – потомците на Кракра“ на Радио „Фокус“ директорът на Художествена галерия Перник  Елена Темелкова. Тя обясни, че изложбата е част от богатата културна програма на Перник по повод 90 години от обявяването му за град.  „Перник се слави с много добри съвременни художници, има голяма група от Съюза на българските художници – повече от 70 творци, които са професионалисти и имат национални и международни участия в изложби,  пленери и други проекти“, каза тя. В настоящата изложба са показани над 60 картини, както и една скулптура. „Всичко, което е свързано с Перник и миналото на този град е ценно за Художествена галерия Перник. В  града има глад за изкуство. Перник има постоянна публика, но освен това имаме младежки програми и работим активно с млади хора и деца. Много от училищата провеждат своите часове по рисуване тук. Освен това имаме формация „Ателието“ към галерията, хората идват да рисуват, водят и свои приятели, така че работим и в тази насока да популяризираме и сред по-младите хора този вид изкуство“, обясни тя. Сегашната изложба ще бъде открита до края на август, уточни Елена Темелкова. По думите ѝ попълването на фонда е един от проблемите, с които институцията се сблъсква. „Успяваме да организираме международен живописен пленер с представителството на СБХ в Перник, галерията и Община Перник. Основното финансиране е от общината, разбира се, и тогава успяваме да попълним фонда“, поясни Елена Темелкова.  \r\nРосица АНГЕЛОВА", "date": "2019.06.25", "title": "Елена Темелкова, Художествена галерия Перник: За празника на града представяме творби на автори, свързали по един или друг начин живота си с Перник"}
{"url": "http://www.focus-news.net/news/2019/06/25/2673837/milorad-dodik-tachi-ne-e-pokanen-kato-prezident-na-kosovo.html", "text": "Председателят на Президиума на Босна и Херцеговина (БиХ) Милорад Додик обясни, че Хашим Тачи не е поканен да участва на срещата на върха на процеса за сътрудничество в Югоизточна Европа (ПСЮС) в Баня Лука като президент на Косово, а като представител на Прищина, пише електронното издание на белградския ежедневник  „Политика“ . \r\nТой каза също, че форматът за Прищина с бележка под линия е бил приет от държави, които не признават Косово, а именно Сърбия, Румъния, Гърция и БиХ. \r\nПревод и редакция:", "date": "2019.06.25", "title": "Милорад Додик: Тачи не е поканен като президент на Косово"}
{"url": "http://www.focus-news.net/news/2019/06/25/2673847/sport-georgi-vangelov-zapazi-shansove-za-medal-v-minsk.html", "text": "Георги Вангелов запази шанс за медал на турнира по борба от европейските игри в Минск, докато Мирослав Киров и Светослав Димитров приключиха участието си със загуби още в първите схватки в свободен стил. При леките до 57 кг Георги Вангелов загуби от азера Махир Амирасланов с 5:6. Съперникът му обаче стигна полуфиналите, където среща руснака Завур Угуев. Двубоите започват от 18 часа и при успех на Амирасланов, Вангелов ще продължи в репешажите.", "date": "2019.06.25", "title": "Спорт: Георги Вангелов запази шансове за медал в Минск"}
{"url": "http://www.focus-news.net/news/2019/06/25/2673849/kardzhali-konferentsiya-na-tema-vdahnoveni-zaedno-za-detstvo-bez-nasilie-se-provede-v-grada.html", "text": "Конференцията на тема \"Вдъхновени - заедно за детство без насилие\", която се проведе в града, обърна внимание на проблемите с насилието над децата и механизмите за предотвратяването му и реагиране срещу него, предаде кореспондент на  Радио Фокус  . Фондация “П.У.Л.С.“, като част от  Обединение “Детство без  насилие” е инициатор и организатор за провеждането на местните и регионални срещи, под надслов “Вдъхновени - заедно за детство без насилие” в градовете Перник, Благоевград, Кърджали и Хасково.  \r\n„Фондация „П.У.Л.С.“ е инициатор на събитията за представяне наInspire и на началото на разговор за “Детство без насилие“ в градовете  Перник, Благоевград, Хасково и Кърджали. Днес ние сме в Кърджали, при домакинството на Български червен кръст и партньорството на Областния съвет на БЧК в Кърджали. От началото на тази година екипът на фондацията започна серия на събития, свързани с повишаване на чувствителността на обществото по темите за домашно насилие и насилие над деца“, заяви за Радио \"Фокус\" Юлия Андонова, Юлия Андонова. \r\nНасилието над деца не е нов проблем в нашето общество, а също и в повечето човешки общества по цял свят и във всички времена. Какво е характерно за нашето време и нашето общество, известни ли са ни работещи механизми за предотвратяване и реагиране при такова насилие? Тези въпроси разискваха в Кърджали представители на местни регионални институции, като РДСП, ДСП, ОЗД, ОДнаМВР, РУО, МБАЛ, училища, граждански организации, родители и други структури, ангажирани със закрилата на деца. Основна цел на срещата е да се поставят на дневен ред нуждите в региона и възможностите, от които могат да се възползват всички ангажирани с проблема, чрез създадените инструменти в специална програма. \r\n“Проведохме вече е серия от обучения с екипите на Български червен кръст със серия от срещи с областната администрация, община Кърджали. Всички ние заедно можем да предотвратим насилието в нашето общество, да реагираме за координиране и да споделим едни от най-добрите практики, които сме натрупали като организация в сътрудничество с експертизата която има тука в Кърджали. Заедно да обединим усилията си и да положим основите на много хубави събития и услуги, в подкрепа на пострадалите от насилие, каза Юлия Андонова, Юлия Андонова. \r\nДарина ДЕЕНИЧИНА", "date": "2019.06.25", "title": "Кърджали: Конференция на тема \"Вдъхновени - заедно за детство без насилие\" се проведе в града"}
{"url": "http://www.focus-news.net/news/2019/06/25/2673850/predstoyashti-mezhdunarodni-sabitiya-za-26-yuni-agentsiya-fokus.html", "text": "*** Демократическата партия поврежда първия дебат между претендентите на първичните избори за президентската кампания през 2020 година \r\n*** Избира се генерален секретар на Съвета на Европа \r\n*** Съвет на ЕС за околната среда \r\n*** Онлайн дебат между претендентите за лидер на Консервативната партия Борис Джонсън и Джереми Хънт \r\n*** Среща на министрите на отбраната от НАТО \r\n*** Вот на недоврие срещу чешкото правителство на Андрей Бабиш \r\n*** Среща на външните министри на Русия и ОАЕ \r\n*** Канцлерът Ангела Меркел отговаря на въпроси на депутати в Бундестага \r\n*** Френският президент Еманюел Макрон пристига на визита в Япония \r\n*** Престолонаследникът на Саудитска Арабия Мохамед бин Салман пристига на визита в Южна Корея\t \r\n*** Генерална асамблея на Организацията на американските държави \r\n***", "date": "2019.06.25", "title": "Предстоящи международни събития за 26 юни ( Агенция „Фокус“)"}
{"url": "http://www.focus-news.net/news/2019/06/25/2673851/predstoyashti-sabitiya-v-stranata-za-26-yuni-agentsiya-fokus.html", "text": "*** \r\nБългарският премиер Бойко Борисов и премиерът на Северна Македония Зоран Заев ще открият Икономическият форум Пловдив II. \r\n*** \r\nОт 09.00 часа ще започне заседанието на Народното събрание. \r\n*** \r\nОт 10.00 часа ще се проведе заседание на Министерския съвет.  \r\n*** \r\nОт 09.30 часа стартира поредната акция по кръводаряване в \"Пирогов\". \r\n*** \r\nОт 09.30 часа 3 състав на Специализирания наказателен съд ще гледа делото срещу Валентин П., Ивайло П. и др., обвинени в образуване и ръководене на организирана престъпна група. \r\n*** \r\nОт 09.30 часа 2 състав на Специализирания наказателен съд ще гледа делото срещу Огнян М., Георги И. и др., обвинени в образуване и ръководене на организирана престъпна група. \r\n*** \r\nОт 09.30 часа в УМБАЛСМ „Н. И. Пирогов“ ще бъде дадено началото на проекта „Координиран мулти-секторен отговор към домашното насилие, чрез въвеждане на основен пакет от услуги\". \r\n*** \r\nОт 10.00 часа 30 състав та Софийския градски съд ще гледа делото срещу Мирослав Б. и Валентин К., обвинени за длъжностно присвояване в особено големи размери, при което е ощетен НДК, чл. 206 НК. \r\n*** \r\nОт 10.00 часа 8 състав на Специализирания наказателен съд ще гледа делото срещу Иво Д., Алиман Б. и др., обвинени в образуване и ръководене на организирана престъпна група. \r\n*** \r\nОт 10.00 часа в зала „Тържествена” на Централния военен клуб ще се отбележи 29 –а годишнина от възстановяването на Съюза на военноинвалидите и военнопострадалите. \r\n*** \r\nОт 11.00 часа 3 състав на Специализирания наказателен съд ще гледа делото срещу Богдан К. и др., обвинени в образуване и ръководене на организирана престъпна група. \r\n*** \r\nОт 11.00 часа 10 състав на Специализирания наказателен съд ще гледа делото срещу Георги К., Илко П. и др., обвинени в образуване и ръководене на организирана престъпна група. \r\n*** \r\nОт 11.00 часа в Пресклуба на БТА  ще се проведе пресконференция на тема „Европейският цайтнот и обърканата Европа“. \r\n*** \r\nОт 12.00 часа в Пресклуба на БТА  ще се проведе пресконференция на тема: “Вторият национален доставчик на услуги - Телетол за свободния пазар на продажба на електронни винетки и тол такси”. \r\n*** \r\nОт 12.00 часа в Зала „Конфуций“ на 18 СУ „Уилям Гладстон“ на ул. „Пиротска“ 68 ще се проведе третата среща –дискусия по проекта „София и Европа за младите – 3D – демокрация, диалог и дебат“. \r\n*** \r\nОт 12.00 часа в актовата зала на Националната природо-математическа гимназия \"Акад. Л. Чакалов\" ще се проведе първото издание на ученическия научен фестивал Sci-High. \r\n*** \r\nОт 13.30 часа в заседателната зала в сградата на Висшия съдебен съвет, ул. „Eкзарх Йосиф” № 12, ще се проведе заседание на Прокурорската колегия на ВСС.  \r\n*** \r\nОт 13.30 часа в Кино Култура (ул. „Сан Стефано“ 22) ще се проведе семинар за журналисти на тема: „За свят без HIV”. \r\n*** \r\nОт 14.00 часа 10 състав на Специализирания наказателен съд ще гледа делото срещу Мариан Г. и др., обвинени в образуване и ръководене на организирана престъпна група. \r\n*** \r\nОт 16.00 часа в Софийската градска художествена галерия ще се проведе събитие за връчване на наградите в дванадесетото издание на Националния конкурс за поезия „В полите на Витоша”. \r\n*** \r\nОт 18.00 часа в парка „Заимов“ ще се проведе концерт по повод Международния ден за борба с наркотиците и наркотрафика. \r\n*** \r\nОт 19.00 часа жители на кв. „Гоце Делчев“ ще проведат протест и ще подпишат  колективна жалба до община „Триадица“ във връзка със строителство в квартала.  \r\n*** \r\nВ 14.00 ч. в 305 зала на Общината кметът д-р Емил Караиванов и Общински младежки съвет ще посрещнат талантливата Елена Василева, която участва в проекта на Слави Трифонов \"Нова Звезда\", за да я поздравят за отличното представяне и успех.  \r\n*** \r\nОт 09.00 часа в Професионалната гимназия по електроника и енергетика в Банско ще бъде открит реновираният физкултурен салон на училището. \r\n*** \r\nОт 10.30 часа в общината представители на институцията на омбудсмана ще се срещнат с граждани. \r\n*** \r\nОт 12.30 часа в църквата „Въведение Богородично“ в квартал „Вароша“ ще се състои молитва за починалите от наркотици и убитите в борбата с тяхното разпространение, както и за здраве на всички български деца. \r\n*** \r\nОт 15.00 часа в Община Благоевград омбудсманът Мая Манолова ще даде брифинг за журналисти. \r\n*** \r\nОт 18.00 часа в книжарница „Хеликон“ ще се състои премиера на книгата „Луна на прозореца“. \r\n*** \r\nОт 10.30 часа в пресклуба на БТА ще се състои пресконференция на Бюрото по труда.  \r\n*** \r\nОт 14.00 часа в Музей „Възраждане и Учредително събрание“ ще се проведе дискусия „140 години българска дипломация“.  \r\n*** \r\nОт 11.00 часа във Военния клуб във Видин заместник-началникът на отбраната генерал-лейтенант Димитър Илиев ще даде пресконференция по повод провеждането на националната информационна кампания  „Бъди войник“. \r\n*** \r\nОт 13.00 часа кметът на Община Видин Огнян Ценков ще приеме Н.Пр. Темиртай Избастин, посланик на Република Казахстан в България. \r\n*** \r\nОт 17.00 часа в общата читалня на РБ „Христо Ботев” – Враца ще се състои представяне на новата поетична книга на Ботьо Гарвански „Укротени безсъния”. \r\n*** \r\nОт 19.00 часа в Камерна зала на ДКТ ще бъде представена постановката Предградие“ от Ерик Богосян. \r\n*** \r\nОт 10.00 часа в регионална библиотека „Дора Габе“, Интерактивна зала, ще се състои творческа работилница – моделиране с пластилин с деца от ЛДК “Играй и учи”. \r\n*** \r\nОт 10.00 часа на пл. „Свобода“ ще се състои концерт на Духов оркестър – Добрич. \r\n*** \r\nОт 11.00 часа на пл. „Свобода“ ще се проведе Зумба маратон по повод Международния ден за борба със злоупотребата и нелегалния  трафик на наркотици. \r\n*** \r\nОт 17.30 часа поети от Молдова и Украйна ще гостуват в Регионална библиотека „Дора Габе”-Добрич. \r\n*** \r\nОт 18.30 часа на пл. Градски парк „Св. Георги“ (скейт парк) ще се проведе Национален фест на ученическите рок групи \r\n*** \r\nОт 11.00 часа в общината представители на институцията на омбудсмана ще се срещнат с граждани. \r\n*** \r\nОт 17.30 часа в Художествената галерия в Ловеч ще бъде открита Фотоизложбата „Северни мотиви“. \r\n*** \r\nОт 09.00 часа в Храм „Св. Иван Рилски“ ще бъде отслужен молебен за здраве и благоденствие. \r\n*** \r\nОт 10.00 часа в зала „Атриум” ще се състои откриването на изложбата „Мини Перник – построени обекти”. \r\n*** \r\nОт 11.30 часа в Регионалния исторически музей ще бъде открита изложба „Нередактирано детство: Снимките оживяват“. \r\n*** \r\nОт 11.30 часа до кръстовището на ул. „Юрий Гагарин“ и ул. „Благой Гебрев“ ще се състои първа копка на новото кръгово кръстовище в кв. „Изток“. \r\n*** \r\nОт 12.00 до 16.00 часа на площад „Кракра“ ще се проведе „С Граово в сърцето“ - фолклорен концерт на АНПТ „Граовче“, „Граовска младост“ и „Граово“.  \r\n*** \r\nОт 14.00 часа в Галерия „Любен Гайдаров“ ще бъдат връчени награди за принос в изграждането и утвърждаването на Перник като съвременен град.  \r\n*** \r\nОт 17.00 часа пред паметника на Кракра Пернишки ще бъдат поднесени цветя. От 17.45 часа пред Двореца на културата ще бъдат издигнати националният флаг, знамето на ЕС и на Перник.  \r\n*** \r\nОт 10.00 часа в общината представители на институцията на омбудсмана ще се срещнат с граждани. \r\n*** \r\nВ 11.00 часа в Драматично-куклен театър ,,Иван Радоев\" ще се състои пресконференция по повод второто издание на фестивала за куклен театър ,,Шарено петле\". \r\n*** \r\nВ 14.00 часа в зала ,,Катя Попова\" в рамките на кампанията кампанията \"Поглед към доброто\" ще се състои среща с ученици, посветена на кариерно ориентиране с гост лектори Владимир Каролев,  Ираван Хира и  Левон Хампарцумян. \r\n*** \r\nВ 17.00 часа в Арт зала на РБ ,,Христо Смирненски\"  ще се състои прожекция на филма ,,Изискана кухня\". \r\n*** \r\nВ 18.00 часа в Къща на художниците ще се открие годишна изложба на учениците от Арт школа ,,Таланти\". \r\n*** \r\nВ 09.00 часа в Окръжния съд ще се проведе заседание по делото срещу двама преподаватели от Университет по хранителни технологии /УХТ/, поискали подкуп от студенти за успешно преминаване през изпит.  \r\n*** \r\nВ 10.00 часа в зала 2 на Окръжния съд ще се проведе заседание по делото срещу Петър А., Стефан М.,Валентин Г., Желязко К. и Георги И., обвинени, че в качеството си на полицейски служители са поискали подкуп,за да не извършат действия по служба.  \r\n*** \r\nВ 11.00 часа ще се състои официално церемония за старт на ремонта на Корпус 3 на Техническия университет на ул. Цанко Дюстабанов №8. \r\n*** \r\nВ 11.00 часа в новия парк на кв. „Тракия“ ще се проведе концерт на Арт Войс Център. Проявата е част от Фестивала на детското творчество „Пловдив - СтоЛица на песента“.  \r\n*** \r\nВ 13.15 часа в хотел „Империал“ ще се състои официалното откриване на Втория пловдивски икономически форум.  \r\n*** \r\nОт 17.00 часа учениците от Националната търговска гимназия в града организират Благотворителен концерт „Деца помагат на деца“. \r\n*** \r\nВ 18.30 часа от южната страна на река Марица ще се второ издание на инициативата под надслов ”Биомониторинг Марица Vol. 2.0”. \r\n*** \r\nВ 19.30 часа на сцена „Ядрото“ в Капана ще се състои концерт на Арт Войс Център с Комбо състава на Биг Бенд Пловдив. Проявата е част от Фестивала на детското творчество „Пловдив - СтоЛица на песента“. \r\n*** \r\nОт 10.30 часа в зала 712 на Областна администрация-Разград ще се състои заседание на Областната комисия „Военни паметници“. \r\n*** \r\nОт 17.00 часа пред Общинския културен център  Община Разград, Общински съвет по наркотични вещества и Превантивно-информационен център-Разград организират хепънинг под надслов „Да развием своя живот, общност и личност без наркотици“.   \r\n*** \r\nОт 10.00 часа в общината заместник-омбудсманът доц. Диана Ковачева ще се срещне с граждани.  \r\n*** \r\nОт 11.00 часа в общината представители на институцията на омбудсмана ще се срещнат с граждани. \r\n*** \r\nОт 16.00 до 19.00 часа в Дома на културата ще се състои преглед на любителското художествено творчество в Сухопътните войски.  \r\n*** \r\nОт 17.00 часа на камерна сцена при ПБНЧ „Еленка и Кирил Д. Аврамови 1856“ ще се проведе „Рецитал за Свищов“ в изпълнение на Богомил Симеонов, по стихове на свищовски поети: Константин Казански, Богомил Симеонов, Георги Драмбозов, Мара Ценова, Людмил Симеонов, Петър Парижков, Алеко Тодоров  \r\n*** \r\nОт 10.30 часа в общината представители на институцията на омбудсмана ще се срещнат с граждани. \r\n*** \r\nОт 09.00 часа Превантивно-информационен център по наркотични вещества към Община Смолян организира – Ден на отворените врати. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведе Програма „Земята е нашия дом“. \r\n*** \r\nОт 10.00 часа в къща музей „Гео Милев“ ще се проведе Лято в музея.  \r\n*** \r\nОт 18.00 часа в Западната зала на Художествена галерия ще бъде представена изложбата “Веселин Куртев – живопис и рисунки”. \r\n*** \r\nОт 19.00 часа в Оперен театър ще бъде представен „Зайчето Питър“ - мюзикъл за деца. \r\n*** \r\nОт 13.30 часа в общината представители на институцията на омбудсмана ще се срещнат с граждани. \r\n*** \r\nОт 09.00 часа в зала  “Христо Самсаров” на Община Търговище ще се проведе заседание  на Общинския съвет. \r\n*** \r\nОт 11.00 часа в пресцентъра в Областна администрация-Търговище директорите на дирекциите “Бюро по труда”, “Инспекция по труда” и “Социално подпомагане” ще дадат съвместна пресконференция. \r\n*** \r\nОт 16.00 часа на площад „Стоян Мавродиев“, доброволците от ОбСНВ и БМЧК организират игри, на теми, свързани с наркотиците и рисковото поведение по повод 26 юни, Международен ден за борба с наркоманиите. \r\n*** \r\nОт 13.00 часа в Съдебната палата ще бъдат връчени удостоверения на учениците от шуменските училища, участници в образователната програмата на ВСС „Съдебната власт – информиран избор и гражданско доверие. Отворени съдилища и прокуратури.” \r\n*** \r\nОт 18.00 часа в градинката пред НЧ \"Тодор Петков 1963\" ще се проведе традиционният \"Празник на Добруджански квартал\" .  \r\n*** \r\nОт 10.30 часа в общината представители на институцията на омбудсмана ще се срещнат с граждани.", "date": "2019.06.25", "title": "Предстоящи събития в страната за 26 юни (Агенция „Фокус“)"}
{"url": "http://www.focus-news.net/news/2019/06/25/2673853/blagoevgrad-osma-mezhdunarodna-konferentsiya-savremenni-tendentsii-v-naukata-shte-se-provede-v-universitetskiya-tsentar-bachinovo.html", "text": "пресцентъра на висшето учебно заведение. \r\nМеждународната конференция се провежда под патронажа на ректора на университета проф. д-р Борислав Юруков и с подкрепата на Министерството на образованието и науката и Фонд „Научни изследвания“. \r\n„Съвременни тенденции в науката“ е мултидисциплинарна конференция, чиято основна цел е да осигури платформа на изследователи, учени, както и индустриални професионалисти да представят своите резултати от научни изследвания и развойна дейност в областта на природните науки и технологии. Конференцията предоставя възможности на участниците да обменят нови идеи и опит, да създадат научни контакти и да намерят глобални партньори за бъдещо сътрудничество. \r\nОсновните тематични направления на FMNS-2019 са: Химия; Физика; География; Екология и опазване на околната среда; Математика; Информатика; Технически науки; Методика на обучението. Докладите на участниците в конференцията ще бъдат публикувани в специални издания на специализирани индексирани списания.", "date": "2019.06.25", "title": "Благоевград: Осма международна конференция „Съвременни тенденции в науката“ ще се проведе в Университетския център „Бачиново“"}
{"url": "http://www.focus-news.net/news/2019/06/25/2673852/stara-zagora-novo-ezikovo-kafene-v-koeto-shte-badat-predstaveni-darzhavite-finlandiya-frantsiya-i-rumaniya-shte-se-provede-v-biblioteka-iskra-v-kazanlak.html", "text": "Езиково кафене, в което с помощта на чуждестрнни доброволци ще бъдат представени държавите Финландия, Франция и Румъния ще се проведе в Библиотека „Искра” на 27 юни. Това каза за  Радио „Фокус”  Мария Славова, председател на Младежки център за развитие „Взаимопомощ”, който е един от организаторите на проявата. Славова подчерта, че до този момент са проведени успешно Езиково кафене „Италиано” от декември 2017 г. до май 2018 г. и езиковите кафенета на страните Италия, Испания, Франция, Гърция, Португалия, Полша, Унгария и Румъния през 2018 г. по проекти на младежката организация. \r\nЕзикомите кафенета са реализирани с чуждестранни доброволци в рамките на проектите „Дълбоки корени” на програма „Еразъм+” и „Взаимопомощ” на програма „Европейски корпус за солидарност” в партньорство с Общинска Библиотека „Искра”.  \r\nДо момента са представени държавите Португалия, Италия, Полша,Чехия, Унгария, Словения и Германия, както и е открита изложба, посветена на Чехия. \r\nСлавяна ГАЙДАРОВА", "date": "2019.06.25", "title": "Стара Загора: Ново Езиково кафене, в което ще бъдат представени държавите Финландия, Франция и Румъния ще се проведе в Библиотека „Искра” в Казанлък"}
{"url": "http://www.focus-news.net/news/2019/06/25/2673848/pernik-40-momicheta-i-momcheta-ot-detskite-gradini-prolet-i-rayna-knyagina-predstaviha-pred-dvoretsa-na-kulturata-programa-koyato-prevede-publikata-prez-istoriyata-na-grada.html", "text": "40 момичета и момчета от детските градини „Пролет“ и „Райна Княгина“ огласиха пространството пред Двореца на културата в Перник. Това съобщиха от пресцентъра на  Общината . Талантливите деца пяха, танцуваха и рецитираха стихове, посветени на 90 години от обявяването на Перник за град. Облечени в традиционни граовски облекла и с усмивки на лицата малките перничанчета  представиха блестяща програма, която преведе публиката през различни етапи от историята на града. Празничната програма беше гледана от  зам.-кмета Севделина Ковачева, секретаря на Общината Радослава Манова и десетки родители и граждани.", "date": "2019.06.25", "title": "Перник: 40 момичета и момчета от детските градини „Пролет“ и „Райна Княгина“ представиха пред Двореца на културата програма, която преведе публиката през историята на града"}
{"url": "http://www.focus-news.net/news/2019/06/25/2673857/stara-zagora-chuzhdestranni-dobrovoltsi-rabotyat-za-organiziraneto-na-eko-festival-v-park-tyulbeto-v-kazanlak.html", "text": "За девета поредна година Младежки център за развитие „Взаимопомощ“ организира Еко фестивал, който ще се проведе в района на парк „Тюлбето“. Това каза за  Радио „Фокус“  Мария Славова, председател на Младежки център за развитие „Взаимопомощ“. Тя поясни, че Община Казанлък е асоцииран партньор на сдружението в реализацията на този екологичен проект. Основният фокус на фестивала е почистване на теретории в града, предимно на прак „Тюлбето“ и около Стара река. В рамките на фестивала ще се проведат различни ателиета, огнено шоу и концерти. \r\nВ ежегодната организация на фестивала се включват доброволци от различни държави.  \r\nВ дните на фестивала тази година организаторите предвиждат да се проведе обучение по конна езда, разходка с бъги, музикална работилница за деца, волейболен турнир, Огнен хепънинг, ще бъдат представени книги, ще бъдат изнесени различни жанрови концерти. \r\nНачалото на Еко фестивала е поставено през 2011 година с две доброволки от Латвия и САЩ, които правят първото му издание без каквото и да е финансиране. „Решихме, че това е много добра идея и продължихме техния опит. И затова всяка година в Казанлък пристигат доброволци от Европейска доброволческа служба по програма „Еразъм +“, като тази година проектът ни се казва „Дълбоки корени“ и е с продължителност две години. Равносметката е, че има интерес от международните доброволци към Казанлък по екологични проекти, на тях им е интересно да видят какво се случва в Източна Европа по отношение на околната среда“, поясни Мария Славова. \r\nСлавяна ГАЙДАРОВА", "date": "2019.06.25", "title": "Стара Загора: Чуждестранни доброволци работят за организирането на Еко фестивал в парк \"Тюлбето\" в Казанлък"}
{"url": "http://www.focus-news.net/news/2019/06/25/2673859/sport-lokomotiv-pd-makedoniya-gyorche-petrov-11.html", "text": "Носителят на купата на България Локомотив Пловдив завърши наравно 1:1 срещу Македония Гьорче Петров в последната си контролата от лятната подготовка, играна днес в Самоков.Капитанът Димитър Илиев беше точен за \"черно-белите\" с глава още в третата минута след асистенция от ляво на Момчил Цветанов.Македонците изравниха десетина минути след почивката с попадение на бразилеца Пауло Едуардо-Паду. Пловдивчани стартират новия сезон на 3 юли в мача за Суперкупата на България срещу шампиона Лудогорец.", "date": "2019.06.25", "title": "Спорт: Локомотив Пд – Македония Гьорче Петров 1:1"}
{"url": "http://www.focus-news.net/news/2019/06/25/2673846/donald-tramp-otgovorat-na-iran-e-nevezh-i-obiden.html", "text": "Президентът на САЩ Доналд Тръмп заяви във вторник, че Иран е отговорил по „невеж и обиден“ начин на неговото предложение за преговори, след като Вашингтон наложи нови санкции на Ислямската Република, предава  AFP . \r\n„Днешното много невежо и обидно изявление на Иран само показва, че те не разбират реалността“, написа американският лидер в Туитър. \r\nВ понеделник Тръмп нареди наказателни санкции срещу върховния лидер на Иран аятолах Али Хаменей и висши военачалници и обеща да включи w черния списък външния министър на Техеран - но заяви, че вратата е отворена за преговори за намаляване на напрежението между САЩ и Иран. \r\nПревод и редакция:", "date": "2019.06.25", "title": "Доналд Тръмп: Отговорът на Иран е „невеж и обиден“"}
{"url": "http://www.focus-news.net/news/2019/06/25/2673860/bsp-gotvi-pasport-za-obshtinite-i-transformira-viziya-za-balgariya-vav-viziya-po-mesta-obzor.html", "text": "Изпълнителното бюро на БСП проведе заседание в Ямбол. Това не е нова практика за ръководството на партията. През 2018 г. ръководният орган проведе заседания в Кърджали, Пазарджик и Благоевград. Бедствието в град Брегово през март 2018 г. също бе причина за изнесено заседание на Изпълнителното бюро на БСП в града. Подобни заседания бяха правени и през 2016 г. в Благоевград и в Стара Загора. Настоящата обиколка на членовете на Изпълнителното бюро по страната е свързана с местния вот през октомври. Също така до 31 юли 2019 г. е срокът, в който Националният съвет на партията, трябва да приеме платформа за местните избори. Това бе възложено от делегатите на петото заседание на 49-тия конгрес на партията, който се проведе на 16 юни.  Делегатите на най-висшия партиен орган възложиха на парламентарната група на „БСП за България“ да внесе промени в Изборния кодекс, касаещи  местната власт. „Взехме решение Изпълнителното бюро да заседава извън София, да правим срещите си в страната. Желанието, амбицията ни е до септември да посетим всички области и да обсъдим с всички общински организации проблемите на всяка община и да начертаем възможните решения. Започнахме с Ямбол, символно, защото искаме да поздравим всички, които тук работиха така усърдно на европейските избори и имаме този прекрасен резултат. В над 60 общини БСП сме първа политическа сила, което е много добър старт за местната власт и за изборите, които ни очакват“, каза  лидерът на БСП Корнелия Нинова  на пресконференция след заседание на бюрото. Тя посочи, че БСП ще прави паспорт на всяка община. По думите й местните избори са специфични. „Всяка община има специфични проблеми и трябва да се решават на място и конкретно за всяка една. Днес обсъдихме с всички колеги в областта проблемите на общините. Поставихме си приоритети, които са и национални, но и местни да сложим в центъра на нашата политика икономическото развитие на общините и социалната политика в частност задържането на младите хора по места“, допълни Корнелия Нинова. Тя посочи, че в областта БСП има много добри практики като безплатни детски градини, безплатен транспорт за учениците и по-евтини дърва за хората. Нинова не пропусна да разкритикува и ГЕРБ като посочи, че моделът на управление в управляващата партия на върха се прeнася и по места. Тя обърна внимание и на алтернативата на БСП „Визия за България“, която по думите й ще прерасне във визия за всяка една община. „Днес приключихме тази среща с решение за план за развитие на всяка от общините в Ямбол. Хубаво е и че организациите ни са в много висока степен на готовност за номинации за кметове и общински съветници. По време на тези срещи ще провеждаме и разговори с потенциални партньори по места“, посочи Нинова. Лидерът на БСП коментира и евентуални партньорства на местния вот. „Търсим съюзи и партньорства с хора, които споделят нашите идеи и които искат местната власт да се развива самостоятелно, да е силна, да е близо до хората и споделят програмата ни „Визия за България“. Възможни са партньорства по места, имаме и тук такива, така че това сме правили, това ни е целта и занапред и на следващото заседание, което ще бъде в друга област“, коментира Нинова. \r\nДеница КИТАНОВА", "date": "2019.06.25", "title": "БСП готви паспорт за общините и трансформира „Визия за България“ във визия по места (ОБЗОР)"}
{"url": "http://www.focus-news.net/news/2019/06/25/2673861/nimh-nay-mnogo-valezhi-sa-registrirani-v-ruse-kadeto-sa-otcheteni-35-lkv-m.html", "text": "Най-много валежи са регистрирани в Русе, където са отчетени 35 л/кв. м.  Това съобщиха за  Агенция „Фокус“  от  Националния институт по метеорология и хидрология (НИМХ) . Информацията за количествата валежи е за периода от 9.00 до 18.00 ч. 17 л/кв. м са отчетени във Велико Търново, 14 л/кв. м в Разград, 10 л/кв. м в Плевен. По-незначителни количества валежи са регистрирани в Ловеч, където са отчетени 2 л/кв. м, както и в Свищов и Сливен, където от сутринта досега са паднали 1 л/кв. м. Към 18.00 ч. има гръмотевична буря в Русе, Свищов, Велико Търново и в Казанлък.  \r\nДеница КИТАНОВА", "date": "2019.06.25", "title": "НИМХ: Най-много валежи са регистрирани в Русе, където са отчетени 35 л/кв. м"}
{"url": "http://www.focus-news.net/news/2019/06/25/2673856/tass-ukrayna-otzovava-poslanika-si-ot-saveta-na-evropa-sled-reshenieto-na-pase-za-rusiya.html", "text": "Украйна взе решение да отзове за консултации своя посланик при Съвета на Европа след решението на Парламентарната асамблея (ПАСЕ) да върне правото на глас на Русия. Това заяви във Фейсбук министърът на външните работи на страната Павел Климкин, предава  ТАСС . \r\n„Съветът на Европа загуби нашето доверие и ще бъде много сложно то да бъде възстановено. От лидера в защитата на правата на човека тази организация се превърна в прост мениджър... Затова отзоваваме нашия посланик при СЕ за консултации. Стратегията е ясна, тактиката също“, заяви министърът. \r\nПо неговите думи, решението на ПАСЕ е „особено обидно“ за Киев предвид това, че в момента Франция председателства СЕ, а тя е участник в Нормандския формат. „Да се разгърне червеният килим пред руските депутати, без Руската федерация да е изпълнила поставените условия, това,  извинете ме за моя френски, е пълен моветон“, добави Климкин. Той каза също, че решението на ПАСЕ „ще засегне цяла Европа“. \r\nВъв вторник вечерта ПАСЕ прие резолюция, която позволява на Русия да участва в заседанието на асамблеята през юни. Документът беше подкрепен от 118 парламентаристи, 62 гласа против, 10 въздържали се. След това участниците в лятната сесия на ПАСЕ оспориха правомощията на руската делегация в организацията. Сега, според правилата на организацията, ще бъде изготвен доклад за ограничаване на правомощията, като гласуването ще се проведе на 26 юни. \r\nСпоред президента на ПАСЕ Лилиан Мори Паскиер делегацията, чиито пълномощия са оспорени, участва в работата на организацията, но не може да гласува по своя въпрос. \r\nПревод и редакция:", "date": "2019.06.25", "title": "ТАСС: Украйна отзовава посланика си от Съвета на Европа след решението на ПАСЕ за Русия"}
{"url": "http://www.focus-news.net/news/2019/06/25/2673858/varna-sled-tezhkiya-intsident-ot-nedelya-obezopasyavat-dopalnitelno-peshehodnata-pateka-na-bul-osmi-primorski-polk.html", "text": "Пешеходната пътека на бул. „Осми Приморски полк“ във Варна – между кръстовищата с бул. „Сливница“ и бул. „Цар Освободител“ ще бъде обезопасена допълнително. Това реши  Комисията по пътна безопасност на движението към Община Варна . Извънредното заседание бе свикано днес, след като в неделя водач на лек автомобил прегази две жени на пешеходната пътека. Досега, освен пътеката тип „зебра“, там бе поставена фигурка на дете, която обаче бе вандалски потрошена. Има и указателни знаци. По решение на комисията там  ще бъде изградена изкуствена неравност на пътните платна, без бус лентите. На срещата бяха обсъждани редица варианти за обезопасяване на района, като против затваряне на пешеходно преминаване бяха представителите на велоклуб „Спартак“ и „Варна диша“. Комисията взе решение да се премахнат възможностите за пешеходно преминаване на две места – на бул. „Цар Освободител“ и ул. „Любен Каравелов“ (над Икономическия университет), както и на бул. „Вл. Варненчик“ – в района на бившия ресторант „Рощок“.  В Комисията по пътна безопасност участваха експерти от дирекциите „Инженерна инфраструктура и благоустрояване“, „Управление на сигурността и контрол по обществения ред“, „Образование и младежки дейности“ към Община Варна, представители на сектор „КАТ – Пътна полиция“, „Областно пътно управление“, „Градски транспорт“, общинската фирма, която отговаря за светофарните уредби „Тасруд“, от „Елит – Пътна сигнализация“, както и от неправителствените организации „Карай умно, искам живот“, Международната асоциация на пострадали при пътно-транспортни произшествия, велоклуб „Спартак“ и „Варна диша“ и др.", "date": "2019.06.25", "title": "Варна: След тежкия инцидент от неделя обезопасяват допълнително пешеходната пътека на бул. „Осми Приморски полк“"}
{"url": "http://www.focus-news.net/news/2019/06/25/2673864/pleven-vazstanoveno-e-dvizhenieto-po-pat-iii-137-bregare-krushovene.html", "text": "Възстановено е движението по път III-137 Брегаре – Крушовене. Това съобщиха от  пресцентъра на Агенция \"Пътна инфраструктура\" .", "date": "2019.06.25", "title": "Плевен: Възстановено е движението по път III-137 Брегаре – Крушовене"}
{"url": "http://www.focus-news.net/news/2019/06/25/2673865/niggg-zemetresenie-s-magnitud-2-9-po-rihter-e-registrirano-na-25-km-yuzhno-ot-kulata.html", "text": "Земетресение с магнитуд 2, 9 по Рихтер е регистрирано на 25 км южно от Кулата. Това съобщиха за  Агенция „Фокус“  от  Националния институт по геофизика, геодезия и география (НИГГГ) към Българската академия на науките (БАН) .  Епицентърът на труса е на територията на Гърция и се намира на около 30 км югоизточно от Петрич, а от София е на около 170 км разстояние.  Земетресението е регистрирано в 16.23 ч. Няма данни трусът да е усетен в южните населени места на страната.  \r\nДеница КИТАНОВА", "date": "2019.06.25", "title": "НИГГГ: Земетресение с магнитуд 2, 9 по Рихтер е регистрирано на 25 км южно от Кулата"}
{"url": "http://www.focus-news.net/news/2019/06/25/2673863/kmetat-na-tutrakan-dimitar-stefanov-tselta-ni-na-dzhulay-morning-e-da-prezentirame-mladi-rok-grupi-koito-v-godinite-shte-se-nalozhat.html", "text": "Целта ни на Джулай морнинг е да презентираме млади рок групи, които в годините ще се наложат. Това каза кметът на Община Тутракан Димитър Стефанов в интервю за  Агенция „Фокус“  по повод Джулай морнинг, който ще се отбележи в Тутракан за седма поредна година. Той коментира, че Джулай морнинг се е превърнал в един традиционен празник за жителите на град Тутракан и на общината. „Това е седма поредна година, в която организираме и събираме много любители на рока и на свободния дух в град Тутракан на 30 юни срещу 1 юли“, посочи още Димитър Стефанов.  \r\n„На нас целта ни е да направим съчетание между млади рок групи, които за пръв път се качват на сцената и вече утвърдени групи. По този начин младите рок изпълнители имат контакт с известни български изпълнители. Усещам как им се вдига самочувствието и как се вълнуват младежите, когато се качат на сцената примерно след Васко Кръпката и Подуене блус - бенд, след Слипърс, Александър Филчев – Санеца“, каза още кметът на Тутракан.  \r\nДеница КИТАНОВА Пълния текст на интервюто четете по-късно в „Мнение”", "date": "2019.06.25", "title": "Кметът на Тутракан Димитър Стефанов: Целта ни на Джулай морнинг е да презентираме млади рок групи, които в годините ще се наложат"}
{"url": "http://www.focus-news.net/news/2019/06/25/2673866/nimh-zhalt-kod-za-obilni-valezhi-s-gramotevitsi-e-obyaven-v-5-oblasti-na-stranata-za-26-yuni.html", "text": "Жълт код за обилни валежи с гръмотевици е обявен в 5 области на страната за 26 юни, сочи справка на сайта на  Национален институт по метеорология и хидрология (НИМХ) . Предупреждението за обилни валежи е в сила за областите Смолян, Кърджали, Пловдив, Хасково и Ямбол. В тези области се очакват интензивни валежи, придружени с гръмотевици и усилване на вятъра. Количествата дъжд могат да достигнат 15 – 30 л/кв. м, а локалните извалявания и до 50 л/кв. м. Жълтият код за валежи означава, че има възможност от локални наводнения, малко на брой. Възможно е да се наложи прекъсване на дейности на открито, затруднения при шофиране заради намалена видимост и аквапланинг.", "date": "2019.06.25", "title": "НИМХ: Жълт код за обилни валежи с гръмотевици е обявен в 5 области на страната за 26 юни"}
{"url": "http://www.focus-news.net/news/2019/06/25/2673868/dzhared-kashnar-ikonomicheskiyat-plan-e-predvaritelno-uslovie-za-mira.html", "text": "Съветникът на Белия Дом Джаред Къшнър заяви във вторник, че планът за мир в Близкия Изток „е възможността на века“ за палестинците, но тяхното съгласие е предварително условие за мир, предава  AFP . \r\n„Да се съгласят на икономическия път напред е необходимо предварително условие за разрешаването на по-рано неразрешими политически въпроси“, заяви Къшнър на откриването на конференция в Манама, която е бойкотирана от палестинските власти. \r\n„За да бъда ясен, икономическият растеж и просперитетът на палестинския народ не са възможни без дългосрочно и справедливо политическо решение на конфликта – такова, което гарантира сигурността на Израел и зачита достойнството на палестинския народ“. \r\nПревод и редакция:", "date": "2019.06.25", "title": "Джаред Къшнър: Икономическият план е предварително условие за мира"}
{"url": "http://www.focus-news.net/news/2019/06/25/2673869/blagoevgrad-okolo-30-ot-posetitelite-na-rafting-tsentara-v-obshtina-simitli-sa-ot-izrael.html", "text": "Около 30 % от посетителите на рафтинг центъра в Община Симитли са от Израел. Това съобщиха за  Радио „Фокус“ – Пирин  от общината. От там уточниха, че те са привлечени от доброто трасе за рафтинг и каяк, както и от изключително атрактивните цени за чартъри на авиокомпаниите. Според данните от Рафтинг център – Симитли през сезон 2018 г. всяка трета група е била именно от Израел. Интересното е, че израелските туристи се спускат с рафт преди през седмицата, а големия трафик на лодки по река Струма е през почивните дни. Към този момент рафтинг сезон 2019 г. протича нормално и без възникването на инциденти.", "date": "2019.06.25", "title": "Благоевград: Около 30 % от посетителите на рафтинг центъра в Община Симитли са от Израел"}
{"url": "http://www.focus-news.net/news/2019/06/25/2673855/prof-evgeniy-daynov-politolog-sluchvashtoto-se-s-apartamentgeyt-i-parlamentarnite-subsidii-prilicha-na-igra-na-senki.html", "text": "Случващото се с „Апартаментгейт“ и парламентарните субсидии прилича на игра на сенки. Това каза за обзорното предаване „Това е България“ на  Радио „Фокус“    проф. Евгений Дайнов. Целта на всичко това е да се привлече вниманието на народа към тези скандали, докато се правят други маневри в управлението. Според него маневрите със субсидиите ще бъдат забравени до няколко седмици, а политическата обстановка у нас започва да се превръща в авторитарна. „Управляващата върхушка се опитва да се оформи като вечна, неконтролирана от гражданите, подобно на мафия, която прави каквото си поиска с властта. С всеки изминат ден ние сме свидетели на това. Властта се превръща в авторитарна, изгради си собствени органи за насилие и репресии срещу несъгласни или несимпатични им хора и организации. В последните пет години работата бавно и полека отива към предвоенни, провинциални, парцаливи балкански диктатури. На там отива работата в целия регион от Полша до Турция“, каза политологът. В спомените на хората тази година ще се запомни с къщите за гости и сделките с апартаментите, коментира още Евгений Дайнов. Той допълни, че целта на политиците е народа да спре да се интересува от властта, но това няма как да стане, защото диктатурата, която иска да се настани у нас е освен всичко друго нагла и крадлива. Според него има два варианта: Или накрая ще бъде установена предвоенна диктатура от селски тип, или гражданите ще се навдигнат и няма да позволят това.  \r\nЦоня СЪБЧЕВА", "date": "2019.06.25", "title": "Проф. Евгений Дайнов, политолог: Случващото се с „Апартаментгейт“ и парламентарните субсидии прилича на игра на сенки"}
{"url": "http://www.focus-news.net/news/2019/06/25/2673854/stevo-pendarovski-nashiyat-plan-b-sa-pregovori-do-kraya-na-godinata.html", "text": "„Преспанският договор изискваше голяма смелост и визия, вярвам, че това го разбират и в Германия. Ето защо Северна Македония няма план „Б“. Нашият план „Б“ е започване на преговори в края на годината“, заяви македонският президент Стево Пендаровски в интервю за онлайн изданието на германския „Шпигел“, предава македонската редакция на  Радио „Свободна Европа“ . \r\nДържавният глава е оптимист, че Скопие ще получи дата за преговори след отложеното гласуване в Бундестага. \r\n„Вярваме, че няма по-дълбоки забележки срещу започването на присъединителните преговори, а това е само техническо отлагане. Германия е нашият най-важен партньор, тя беше един от актьорите за Преспанския договор и в Берлин познават много добре политическата ситуация в нашата страна“, заяви той. \r\nПревод и редакция:", "date": "2019.06.25", "title": "Стево Пендаровски: Нашият план Б са преговори до края на годината"}
{"url": "http://www.focus-news.net/news/2019/06/25/2673874/api-vremenno-e-ogranicheno-dvizhenieto-po-pat-i-1-montana-vidin-v-rayona-na-montana-poradi-avariral-tovaren-kamion.html", "text": "Временно е ограничено движението по път I-1 Монтана - Видин  в района на Монтана поради аварирал товарен камион. Това съобщиха от пресцентъра на  Агенция \"Пътна инфраструктура\" (АПИ) . От пътната агенция призовават шофьорите да изчакват на място до изтегляне на тежкия автомобил от пътното платно.", "date": "2019.06.25", "title": "АПИ: Временно е ограничено движението по път I-1 Монтана - Видин  в района на Монтана поради аварирал товарен камион"}
{"url": "http://www.focus-news.net/news/2019/06/25/2673873/andrey-kovachev-evrodeputat-ot-enp-gerb-chast-ot-evropeyskiya-savet-zhelae-neprozrachno-da-nominira-predsedatel-na-ek.html", "text": "Част от Европейския съвет желае непрозрачно да номинира председател на ЕК. Това каза за обзорното предаване „Това е България“ на  Радио „Фокус“  заместник-председателят на групата на Европейската народна партия в Европейския парламент Андрей Ковачев. Той обясни, че предложеният от тях кандидат няма да е участвал на европейските избори. Според ЕНП това е неправилно и намалява легитимността на Европейската комисия, каза още той.„Това е така нареченият пазарлък, който се случва. Европейският съвет миналата седмица отхвърли и тримата водещи кандидати на големи политически партии на европейско ниво и каза, че на извънреден съвет в неделя или понеделник ще се обедини около друга фигура. Вече циркулират над десет различни имена в пространството. Една медия излезе с предположение, че не Манфред Вебер, а друг може да бъде номиниран от Европейския съвет в неделя или понеделник“, каза той. Андрей Ковачев  обясни, че ЕП трябва да обяви номинация за председател и по всяка вероятност това ще се случи на 3-юли. ЕП е самостоятелна институция и не може да си позволи Европейския съвет се меси в избора, коментира още той и добави, че към този момент няма нито един манифестирал кандидат за председател на ЕП, макар че вече изпъкват имената на либерала Ги Верхофстад и депутатката от зелените Ска Келер. Що се отнася до номинация за председател на ЕК ЕНП е единна зад избора на Манфред Вебер по обективни причини, каза още Ковачев. Според него обаче Съвета няма да се вслуша в това желание на парламента. Той обясни, че за ЕК може да има забавяне в избора дори до септември.  \r\nЦоня СЪБЧЕВА", "date": "2019.06.25", "title": "Андрей Ковачев, евродепутат от ЕНП/ ГЕРБ: Част от Европейския съвет желае непрозрачно да номинира председател на ЕК"}
{"url": "http://www.focus-news.net/news/2019/06/25/2673876/nimh-intenzivni-valezhi-se-ochakvat-v-yuzhna-balgariya-maksimalnite-temperaturi-v-po-golyamata-chast-ot-stranata-shte-sa-mezhdu-28-i-33.html", "text": "И през следващото денонощие ще има валежи, придружени с гръмотевици, на повече места и по-интензивни в Южна България, по старопланинското било и в Предбалкана. На север валежите ще спрат. Повече слънце ще има в сутрешните часове и над северните райони. Вятърът ще е до умерен от север-североизток. Максималните температури в по-голямата част от страната ще са между 28° и 33°. Това съобщи за  Агенция „Фокус”  дежурният синоптик Анна Дякова  от Националния институт по метеорология и хидрология (НИМХ). Атмосферното налягане ще се задържи по-високо от средното за юни.    \r\nПо Черноморието около и след обяд ще се развива купеста и купесто-дъждовна облачност, ще има валежи от дъжд, придружени с гръмотевици. Повече ще са валежите по южното крайбрежие. Ще духа до умерен вятър от север-североизток. Максимални температури 28°-30°. Температурата на морската вода е 26-27°. Вълнението на морето ще бъде  около 3 бала. \r\nНад планините ще се развива купесто-дъждовна облачност, ще има краткотрайни валежи, на места, главно в Стара планина, Родопите и Странджа, интензивни и с гръмотевици. Ще духа умерен до силен североизточен вятър. Максимална температура на 1200 метра около 21°, на 2000 метра – около 13°. \r\nВРЕМЕТО НА 27.06.2019, 28.06.2019 и 29.06.2019                 \r\nВ четвъртък ще бъде предимно слънчево, с купеста облачност в следобедните часове, без валежи. Температурите ще се повишат и максималните в по-голямата част от страната ще са между 30° и 35°. В петък ще остане горещо, но след обяд отново на места ще има условия за превалявания и гръмотевици; възможни са локални интензивни явления. В западната половина от страната вятърът ще се ориентира от северозапад, в източната ще бъде от север-североизток, а в събота и ще се усили. С него ще прониква хладен въздух. В събота все още има вероятност на места да превали и прегърми.", "date": "2019.06.25", "title": "НИМХ: Интензивни валежи се очакват в Южна България, максималните температури в по-голямата част от страната ще са между 28° и 33°"}
{"url": "http://www.focus-news.net/news/2019/06/25/2673871/prof-evgeniy-daynov-politolog-modelat-na-vlast-na-premiera-boyko-borisov-e-krayno-nestabilen.html", "text": "Моделът на власт на премиера Бойко Борисов е крайно нестабилен. Това каза за обзорното предаване „Това е България“ на  Радио „Фокус“  политологът проф. Евгений Дайнов. Той допълни, че Борисов е изключителен тактик, но му липсва стратегия. „Има размествания. Вчерашните фаворити вече не са фаворити. Това е постоянно дебнене и интриги вътре във властта, което я прави крайно нестабилна. Според мен Бойко Борисов разбра това тази година и се изненада страшно, макар че ако беше прочел 10-15 страници от аристотеловата „Политика“, писана преди 2300 години, ако някой му ги беше прочел на глас, той щеше да знае, че модела на власт, който изгражда, е крайно нестабилен. Той го разбра от собствен опит тази година и не съм убеден, че знае какво да прави от тук нататък“, каза политологът. Според проф. Евгений Дайнов в отношенията между премиера Бойко Борисов и Цветанов има задкулисни действия. Той каза още, че при липсата  на непреодолимо обществено възмущение тактическите умения на Борисов удължават живота на това управление.  \r\nБСП ще продължава да се чуди коя е и защо е, на ДПС няма да се получи да влезе във властта на мястото на ОП и затова ще продължават да се правят на социално ангажирани, като по този начин ще издърпат чергата на БСП, прогнозира Дайнов.  За жалост у нас все още няма свеж човек, няма го българският Макрон или Имамоглу, който да даде надежда за промяна, коментира той.  Според политологът моделът на управление е толкова крехък, че всеки момент може да се взриви и да доведе до предсрочни избори.  \r\nЦоня СЪБЧЕВА", "date": "2019.06.25", "title": "Проф. Евгений Дайнов, политолог: Моделът на власт на премиера Бойко Борисов е крайно нестабилен"}
{"url": "http://www.focus-news.net/news/2019/06/25/2673867/balkanist-rusiya-kutiyata-na-pandora-za-pravoslavnite-balkani-makedonskata-strana.html", "text": "В Балканистиката има обичайна практика да се обясняват, анализират и прогнозират много чуждестранни и световни процеси през призмата на опита на региона. Конкретни военни действия, териториални спорове и модели на тяхното „решение”, информационни кампании и „цветни революции” - всичко това вече е разработено на Балканите преди да се разпространи в други части на планетата. Грубата политизация на религията, предаването на политически функции на църквата, на духовна институция, за съжаление, е известна и от балканската (особено пост-югославската) ситуация, пише руското издание „Балканист“ в материал, представен без редакторска намеса. \r\nСъществуват и противоположни случаи. Решаването на украинския църковен въпрос миналата година, доста противоречиво от страна на Константинополската патриаршия, породи опасен прецедент, който сега по един или друг начин възбужда Балканите. Именно за вероятността за “украински сценарий“ говорят разколниците в Черна гора и в Северна Македония. Дали ще получат желания томос или не, е въпрос на повече от една година, но Сръбската православна църква (СПЦ) вече усеща болезнени удари от действия, далеч от традиционната християнска апологетика. \r\nЗа щастие, през 2019 година в Косово и Метохия не горят храмове. Потискането на православните в Босна и Херцеговина (от страна на мюсюлманите) и в Хърватия (от страна на католиците) оправдано предизвиква безпокойството на СПЦ (което следва от материалите на Архиерейския събор), но все пак това е несъпоставимо със ситуацията от преди 20 години. Отношенията между конфликтните страни се развиват във формално мирно русло. \r\nСегашната тревожна ситуация около православието на Балканите, разбира се, е тясно свързана и с политическите процеси в региона. Силните изказвания на президента на Черна гора Мило Джуканович, както и законът, ограничаващ правата на собственост на Сръбската православна църква, са продължение на антисръбската линия, присъща на официална Подгорица. В изявлението на президента в Никшич (което послужи като повод за поредния кръг на разразяване черногорските църковни въпроси в медиите), сепаратизмът на черногорската православна църква се поставя на една и съща основа с независимостта на Черна гора от Сърбия и нейният \"европейски път\". \r\nВ сянката на тази ситуация за момент остана въпросът с Македонската православна църква (МПЦ), която може да представлява още по-голяма заплаха за единството на СПЦ от Черногорската. \r\nНеканоничната църковна структура в Северна Македония има дълга история (за нейния статут и спецификата на формиране на самата държава). Борбата й за независимост датира от 1966-1967 г., когато МПЦ призова сръбската патриаршия да й даде автокефалия, отказана, но след това, с подкрепата на властите на републиката, тя все пак обявява \"независимост\". Светият Синод на СПЦ обяви, че „новосформираната” църква е разколническа. След разпадането на Югославия,МПЦ продължи политиката на църковен сепаратизъм. Така през 2004 г., в съответствие с декларацията, приета в парламента, в Македония е установена една единствена православна община в лицето на МПЦ, което постави Охридската архиепископия на СПЦ извън закона. \r\nПравославната Охридска архиепископия (която не е официално регистрирана в страната) все още остава в “канонично единство” със СПЦ и други църкви. Тя се ръководи от архиепископ Йован, който от 2010 до 2015 г. е в затвора. Както се казва в посланието на майския съвет на СПЦ, понастоящем няма пряка заплаха срещу епископа  и други духовници, „но мечът на новите съдебни преследвания винаги виси над главите”. \r\nПризнаването на Българската патриаршия за църква-майка на МПЦ и позитивният отговор на София през 2017 година внесе допълнителни сложности в македонския църковен въпрос. На практика това предизвика недоволство, първо в Гръцката православна църква, а след това в Константинопол. Така факторът на гръцкото влияние в Северна Македония поне временно спря планираното „овластяване” на не-каноничната църква. \r\nНовият етап на македонската \"църква\" бе открит, както обикновено, от политически момент. Подписването на Преспанското споразумение с Гърция и преименуването на страната даде на властите дългоочакваната зелена светлина по пътя към ЕС и НАТО. По-рано премиерът Зоран Заев писа на Вартоломей и помоли Вселенския патриарх за помощ при разрешаването на спора. И вече тази година се появиха новини (макар и без подробности), че проблемът на Македония се обсъжда в Константинопол. \r\n„Сръбската православна църква притежава томос за църквата в Македония. Тя предлага автономия, но не и автокефалия, което е неприемливо за МПЦ. Но в Константинопол духат нови ветрове. Това, което се случи по-рано, изглеждаше невъзможно“, така коментират в македонската преса предоставянето на автокефалия на Украйна. Всъщност украинският прецедент стана за Македония още по-значимо събитие, отколкото за Черна гора, въпреки дългосрочните контакти и подобен генезис на УПЦ и ЧПЦ. Неканоничната Охридска структура (по същество разколническа) произхожда от официалната структура на СПЦ - за разлика от “Черногорската православна църква”, ръководена от лишения от сан Михаил „Мираш“ Дедеич. Това, разбира се, не я прави канонична, но понякога може да отвори повече място за тълкуване, отколкото провокативното политическо образувание в Подгорица. \r\n„В Македония някога е имало канонична йерархия, като в Украйна. А в Черна гора групата, която нарича себе си черногорска православна църква, никога не е била в каноничен ранг. Следователно те нямат на какво да разчитат. Що се отнася до Македония, тук Константинопол може да се държи по същия модел като в Украйна. И това ще доведе до нов разкол и нова конфронтация, което още не е донесло нищо добро за никой в историята“, каза протоиерей Велибор Джомич, експерт в областта на църковното право и история, коментирайки украинския въпрос за NewsFront. \r\nСръбската православна църква категорично подкрепи Руската по украинския въпрос: Светият синод официално отказа да признаеПЦУ и в сдържана, но категорична форма изрази недоволство от действията на патриарх Вартоломей. Особено често се казва, че „първият сред равните” в православния свят няма властта да взема еднолично толкова важни исторически решения, опровергавайки църковните документи от XVII век. Важно е да се добави, че „новата църква на Украйна” не е призната и от Гърция - политически и исторически значим актьор в Македония. Заедно с осъждането на българските претенции към каноничната територия на СПЦ, това също вдъхва увереност в аналогичната позиция на Гръцката православна църква по въпроса за МПЦ. \r\nКиевският прецедент в действителност и от днешната перспектива не дава основание за положителни оценки. „Разколът сред разколниците“ - борбата на Филарет срещу Епифаний и неразбираемата роля на все още неразпусната Киевска патриаршия повдигнаха въпроси към експертната общност за евентуално оттегляне на томоса  от Украйна. Което вече  едва ли е възможно в случая на Вартоломей, който взе това решение сам. \r\nВ допълнение, Черна гора и Северна Македония попадат под юрисдикцията на СПЦ въз основа на Томос, а не акт на Вселенския патриарх, какъвто беше случаят с Украйна. Това връща страните към диалога и намалява възможностите за намеса на Константинопол. \r\nДали тези важни църковното право факти ще изиграят определяща роля? Цитирайки скорошни материали на македонски анализатори, „в Украйна се случи нещо, което по-рано изглеждаше невъзможно и затова могат да се очакват нови „чудеса“. За трансформирането на църквата в политически инструмент днес може да се говори и като за глобален процес с множество проявления. На Балканите това е много сложен въпрос. След преживените неотдавна войни, където конфесионалните различия бяха основен фактор, тук се наблюдава болезнено разделение вътре в православието.  С гръмки провокации – в някога теократичната Черна гора, и тихо, планомерно – в Македония. И в двата случая последствията ще бъдат, както предупреждават експертите, катастрофални за цялото православие. \r\nНа Балканите отново се твори история... Агенция „Фокус“ припомня: \r\nВ манастира Рождество на Пресвета Богородица на брега на Охридското езеро в Калища, в близост до Струга,на 6 октомври 2018 година, се състоя Юбилейното заседание на най-висшето църковно тяло на Македонската православна църква – Охридска архиепископия – Архиепископският църковно-народен събор (АЦНС).  \r\nПрез тази година МПЦ отбеляза няколко значими юбилея – 60 години от възобновяването на Охридската архиепископия в лицето на Македонската православна църква, 1000 години от нейното учредяване, 75 години от Свещенското заседание в охридското село Издеглавие и 1155 години от Моравската мисия на Светите братя Кирил и Методий. \r\nСъборът бе съставен от делегати от всички епархии на МПЦ-ОА, като в него членуват лица от клира, монашеството, теологическите учебни заведения и представители на миряните от всяка епархия. \r\nСлед края на петчасово заседание при затворени врата, говорителят на МПЦ-ОА митрополит Тимотей Дебърско-Кичевски потвърди позицията на АЦНС от декември 2017 година срещу промяната на името на страната и църквата и направи „апел за национално единство и искрен и молитвен призив към всички политически субекти в страната да се употребят всички сили за запазване на националната и духовната идентичност на македонския народ и всичко македонско“. \r\nОсвен това най-висшето църковно тяло в Македония прие важни промени на няколко члена от Устава на църквата, между които и за името на МПЦ и титулатурата на предстоятеля й, който в момента е архиепископ Стефан Охридски. \r\nДопълва се член 2, който вече гласи: „Македонската православна църква е историческа и правна наследница на Охридската архиепископия и на Първа Юстиниана (Юстиниана Прима), има достойнството на Архиепископия и се именува Македонска Православна Църква – Охридска Архиепископия, а в комуникацията Македонска православна църква“.  \r\nДопълва се член 9, точка 2, който вече е : „Титлата на Архиепископа е Митрополит Скопски, Архиепископ Охридски и Македонски и на Първа Юстиниана и към него се обръщат с Ваше Блаженство. \r\nОсвен това Съборът поправи и член 23 от църковния Устав, с което епископите викарии се изключват от Пленарния състав на Синода и губят правото си на глас. Прието е и решение за териториални промени в границите на диоцезите на епархиите. \r\n•\tКакво е Първа Юстиниана, или Юстиниана Прима:  \r\nАрхиепископията Първа Юстиниана е учредена от византийския император Юстиниан Велики през 535 година заедно със създаването на едноименния град в Поморавието, днес в Сърбия, на 30 км западно от Лесковац и служи за катедра на архиепископа на Илирийския, или Дакийския диоцез. Прекратява съществуването си някъде в началото на VII век, но продължава да играе роля като независим от Вселенската патриаршия църковен център на българите под византийска власт. \r\nПърва Юстиниана влиза в оборот през XI век, когато през 1018 година, след падането на България под византийска власт император Василий II понижава ранга на Българската Патриаршия и я обявява за Българска автокефална архиепископия със седалище в Охрид, последната българска столица и катедра на българския патриарх. Диоцезът, българският характер и правата й са определени с две грамоти на император Василий II „за правата на Охридската архиепископия“ \r\nОфициалните титли на охридските архиепископи са: първоначално Архиепископ на цяла България (Αρχιεπίσκοπος της πάσης Βουλγαριας), от средата на XII век се ползва и Архиепископ на Първа Юстиниана и цяла България или на всички българи (Αρχιεπίσκοπος της πρωτης 'Ιουστινιανης και πάσης Βουλγαριας или ΄αρχιεπίσκοπος Βουλγάρων). Първият архиепископ е Йоан Дебърски. \r\nИзвестна е подарената от император Андроник II Палеолог на предстоятеля на Охридската афтокефална архиепископия плащаница, за употреба при благослужението в църквата Света София (Охрид). На императорския дар е извезан надписa: \r\n„Пастирю на българите, спомни си при жертвоприношенията за владетеля Андроник Палеолог“ \r\nОхридската архиепископия е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери, като нейният диоцез е присъединен към този на Цариградската патриаршия. \r\nПоследният Охридски архиепископ е Арсений II Охридски, когато тя е е закрита, а епархията е присъединена към Драчката. От 1776 година епархията е присъединена към Преспанската и до 1878 г. в Охрид има гръцки епископи. Жителите на Охрид се обръщат с пълномощно писмо от 9 април 1861 г. \"до представителите на българския народ\" в Цариград, да помолят Високата порта за избавяне\" от своеволието на гръцкото духовенство, като потвърди основанието на автокефалната архиепископия на Първа Юстиниана Охридска и на цела България\". През 1872 г. Натанаил Охридски е ръкоположен за пръв митрополит на Българската екзархия в Охрид. \r\nКратка история на МПЦ-ОА \r\nИдеята за възраждането на автокефалната Охридска Архиепископия под вида на поместна Македонска православна църква възниква през 1943 година в Генералния щаб на Народно-освободителната армия на Югославия, който образува религиозно представителство начело със свещеника Вельо Манчевски. На 4-5 март 1945 година се провежда църковно-народен събор, на който е провъзгласено учредяването на МПЦ и възстановяването на Охридската архиепископия. Синодът на СПЦ обявява тези действия за неканонични. \r\nСлед период на борби и временно признаване на юрисдикцията на СПЦ над ОА, през 1967 година МПЦ-ОА се обявява за автокефална, което довежда до решение на Синода на СПЦ, с което тя е обявена за разколническа организация и се прекъсват отношенията с нея. През 2005 година СПЦ отлъчва от църковно общение вярващите, принадлежащи към МПЦ. \r\nПрез 2009 година е прието решение „Македонската църква“ да приеме историческото название „Охридска Архиепископия“, като основно самоназвание. Оттогава в официалните документи тя се именува МПЦ-ОА. \r\nНа 23 ноември 2017 година Свещения Синод на МПЦ обяви, че признава Българския Патриархат за своя „Майка-Църква“. 4 дни по-късно, на 27 ноември 2017 година Синодът на БПЦ прие постановление, съгласно което БПЦ, в случай, че МПЦ я признае за своя Църква Майка, „се задължава да оказва пълно съдействие, ходатайство и застъпничество пред Поместните православни църкви, предприемайки всичко, което е необходимо за установяването на каноничния статут на МПЦ“. На 14 декември Синодът на ГПЦ заяви, че е недопустимо вмешателството на Българската църква в работите на Сръбската църква. На 21 декември се провежда среща между комисиите за диалог между БПЦ и МПЦ. \r\nНа 9 февруари 2018 година Свещеният Синод на Констатинополската православна църква заяви, че разглежда като антиканонични действията БПЦ по въпроса за непризнатата Православна църква в „Бившата югославска република Македония“. \r\n*** \r\nКой е македонският (бивш Велешки) епископ Йован: \r\nПрез юни 2002 година при преговорите между Сръбската православна църква и самопровъзгласилата се през 1967 година за автокефална Македонска православна църква е подписано така нареченото Нишко споразумение, подписано от всички епископи от двете делегации. Петимата подписали епископи (от общо седем) на МПЦ обаче са подложени на силна критика за споразумението и то в крайна сметна е отхвърлено от Синода на МПЦ. Тогава патриарх Павел Сръбски призовава епископите, клира и вярващите към канонично единство и митрополит Йован Повардарски е единственият епископ, който на отговаря позитивно и заедно с целия клир на Велешката епархия подписва документ за единство със Сръбската православна църква. \r\nНа 23 септември 2002 г. Светият синод на Сръбската православна църква го назначава за екзарх на целия диоцез на създадената Православна охридска архиепископия. \r\nСлед конституирането на Светия архиерейски синод на Православната охридска архиепископия, на 25 декември 2003 година Йован е избран е за негов предстоятел. На 24 май 2005 година, денят на Светите Братя Кирил и Методий, съгласно Нишкото споразумение е потвърден от патриарх Павел Сръбски за архиепископ охридски и македонски и е обявен патриаршеският и съборен томос за автономия на Православната охридска архиепископия, чийто председател на Светия синод е той. \r\nНяколко дни след влизането в канонично единство със СПЦ през юни 2002 година, без съдебно решение, полицията го изхвърля от митрополията във Велес заедно с монасите, живеещи при него. \r\nПрез 2004 година е осъден на една година затвор условно, за „самоуправство“, поради влизане в храм за кръщаване на момиче. В 2005 година апелативният съд в Битоля го осъжда на 18 месеца затвор за „разпалване на национална и верска омраза, раздор и нетърпимост“. Присъдата изтърпява в затвора „Идризово“ край Скопие от 22 юни 2005 година. На 3 април 2006 година е освободен предсрочно. Веднага в същата година апелативният съд в Скопие го осъжда на 12 месеца за „финансови злоупотреби“, след като по нисшите съдилища във Велес два пъти го оправдават по това дело. Отново изтърпява присъдата си в „Идризово“, като лежи от 8 август 2006 година до 20 април 2007 година, когато е освободен предсрочно от съда. \r\nВ началото на 2008 година напуска Република Македония и живее в Гърция и Сърбия. На 9 декември 2008 година е в състава на делегацията на Сръбската православна църкви, участвала в опелото на партиарх Алексий II Московски. \r\nНа 16 октомври 2009 година Върховният съд го осъжда задочно на две години и половина затвор и изплащане на обезщетение на МПЦ от 14 804 211 динара (около 240 000 евро). \r\nНа 16 ноември 2010 година българските власти задържат архиепископ Йоан на Калотина по издадена за него заповед за арест от Интерпол заради присъдата в Република Македония за „насаждане на етническа омраза и присвояване на църковни пари.“ На 4 януари 2011 година Софийският апелативен съд отказва исканата от властите в Република Македония екстрадиция, отменя мярката за неотклонение „домашен арест“ на Вранишковски и забраната да напуска България, тъй като присъдите са с политически характер. \r\nНа 3 юли 2011 година архиепископ Йоан взима участие в тържествата по случай 40-годишнината от интронизацията на патриарх Максим Български в катедралата „Свети Александър Невски“ в София. \r\nПрез ноември 2011 година защитава докторат в Богословския факултет на Солунския университет на тема: „Единството на Църквата и съвременните еклисиологични проблеми. Сравнително излагане на теологията на свети Максим Изповедник“. \r\nВ 2012 година апелационният съд в Скопие отново го осъжда на 30 месеца за „финансови злоупотреби“, като по това дело е два пъти оправдаван от по-нисшия съд във Велес и един път осъден задочно. Отново лежи в затвора „Идризово“. \r\nПревод и редакция:", "date": "2019.06.25", "title": "„Балканист“ (Русия): „Кутията на Пандора“ за православните Балкани: македонската страна"}
{"url": "http://www.focus-news.net/news/2019/06/25/2673862/rtk-kosovo-93-ot-kosovskite-albantsi-sa-sreshtu-promyana-na-granitsite.html", "text": "Професорът от Оксфорд Антъни Хийт представи анкета за трите основни въпроса между Косово и Сърбия, предава обществената  „Радио и телевизия Косово“ (RTK) . \r\nПо неговите думи, сред албанското и сръбското население на Косово има несигурност какво трябва да бъде окончателното споразумение между Прищина и Белград. \r\nТой представи трите сценария в анкетата: \r\nЗапазване на статуквото, по-големи правомощия за Асоциацията на сръбските общини, корекция на границите между Косово и Сърбия. \r\nСпоред него запазване на статуквото не се подкрепя и от двете общности, като те са недоволни от сегашното положение. \r\nХийт е открил и различия по отношение на перспективите между двата народа. \r\n„Албанската общност е по-загрижена за европейската интеграция и признанието от Сърбия, докато сръбските респонденти отделят по-голямо внимание на нуждата за разрешаване на вътрешните проблеми, пред които са изправени. \r\n„86% от албанската общност не са съгласни с предаване на изпълнителни правомощия на Асоциацията на сръбските общини. Сред сръбската общност има разделение по този въпрос. 1/3 са съгласни с този сценарий и също толкова с против. Така че те не са на едно мнение“. \r\n„Що се отнася до корекцията на границите между двете страни, ние открихме, че мнозинството от албанската общност е срещу това“, заяви професорът. \r\n„Има някои различия по този въпрос. 93% от албанците твърдят, че Косово е независимо и трябва да бъде признато като такова без промяна на границите и посочват, че няма нужда от такива концесии“, обясни той. \r\nХийт отбеляза още, че албанската общност е попитана дали е съгласна с политиката на ЕС и САЩ. „Получихме изненадващи резултати. Отбелязваме, че сред албанците има по-голяма подкрепа за политиката на САЩ, отколкото за ЕС“. \r\nПревод и редакция:", "date": "2019.06.25", "title": "RTK (Косово): 93% от косовските албанци са срещу промяна на границите"}
{"url": "http://www.focus-news.net/news/2019/06/25/2673878/sport-levski-zagubi-ot-zenit-s-01.html", "text": "Отборът на Левски допусна поражение с 0:1 от руския шампион Зенит (Санкт Петербург) във втората си проверка в Австрия. Единственото попадение в мача отбеляза Азмун от дузпа в 47-ата минута. Това бе най-престижната проверка на българите от дълги години насам. Това бе втора контрола и за двата тима, които водят подготовка в Австрия. Петър Хубчев дебютира начело на “сините” с минимално поражение от лидера във втора дивизия на Бразилия Ред Бул Брагантино също с 0:1.", "date": "2019.06.25", "title": "Спорт: Левски загуби от Зенит с 0:1"}
{"url": "http://www.focus-news.net/news/2019/06/25/2673870/ria-novosti-tramp-zaplashi-iran-s-unishtozhenie.html", "text": "Президентът на САЩ Доналд Тръмп заплаши Иран с „огромна сила“ и дори унищожаване в случай на атака срещу Америка, предава  РИА Новости . \r\n„Всяко нападение на Иран срещу каквото и да е американско ще бъде посрещнато с огромна и смазваща сила. В някои области смазващо ще означава унищожение“, написа американският лидер в „Туитър“. \r\n„Повече никакви Джон Кери и Обама!“ – добави Тръмп, визирайки своя предшественик и бившия държавен секретар, сключили ядрената сделка с Иран през 2015 година. \r\nТова е отговор на думите на иранския президент Хасан Роухани, който, след като Вашингтон въведе нови санкции срещу иранското ръководство, заяви, че американската администрация е „обхваната от умствена непълноценност“ и не знае какво прави. \r\nПревод и редакция:", "date": "2019.06.25", "title": "РИА Новости: Тръмп заплаши Иран с унищожение"}
{"url": "http://www.focus-news.net/news/2019/06/25/2673895/sport-srebaren-medal-za-balgarskata-grupa-v-aerobikata-na-evropeyskite-igri-v-minsk.html", "text": "България вече има своя десети медал от Европейските игри в Минск. Групата ни в спортната аеробика в състав Антонио Папазов, Тихомир Баротев, Ана Мария Стоилова, Ивелина Лукаки и Дарина Пашова извоюва сребърното отличие с оценка от 22.186 точки. Те бяха изпревареди единствени от представителите на Русия с 22.250 точки за титлата. На трето място се наредиха румънците.", "date": "2019.06.25", "title": "Спорт: Сребърен медал за българската група в аеробиката на Европейските игри в Минск"}
{"url": "http://www.focus-news.net/news/2019/06/25/2673877/smolyan-natsionalniyat-festival-na-starite-gradski-polah-ot-minali-mechti-shte-se-provede-v-chepelare.html", "text": "Националният фестивал на старите градски, шлагерни и популярни песни „Полъх от минали мечти“ ще се проведе за четвърта поредна година в Чепеларе на площад „Олимпийски“. Това съобщиха от  пресцентъра на Община Чепеларе.  Официалното откриване ще бъде от 16.30 часа на 29 юни 2019 г. Отново председател на журито ще бъде Христо Кидиков. Tази година песните ще бъдат разделени в две отделни категории – стари градски песни и шлагерни и популярни песни – като ще има награден фонд и за двете, а самите изпълнители ще могат да се изявявaт като група или солисти, дуети и трио. Фестивалът за шлагерна и стара градска песен „Полъх от минали мечти“ е единствен за региона на Родопите. Организатори на фестивала са Община Чепеларе, НЧ „Родопска искра 1880“ и Сдружение на ресторантьори, хотелиери и търговци в Чепеларе. \r\nВ навечерието на фестивала за нашето добро настроение ще се погрижат изпълнителите Елена Маленкая, Екатерина Лимарова, Татяна Баланчук, Илья Баланчук с концертната програма “От Русия и любов“ – любими и популярни песни от Русия и България. Концертът ще започне в 18.00 часа на 28 юни на градския площад. \r\nНа 29.06.2019 г. от 20.00 часа на площад „Олимпийски“ ще бъдем в компанията на обичаната българска  изпълнителка Мими Иванова. По-късно  от 21.30 часа пред Паметника на загиналите във войните чепеларци ще бъде представено светлинно-звуковото шоу. Спектакълът-„пърформънс“ „Звук и светлина – Паметта на Чепеларе“ ще бъде представен на зрителите, като акцентира върху величието на историята и важните моменти от битките при освобождението на Родопите, както и върху развитието на Чепеларе през годините и до днес. Програмата на светлинно-звуковото шоу „Звук и светлина – Паметта на Чепеларе“  ще продължи и на 30 юни 2019 г. \r\nСъщевременно в к.к. Пампорово и Мечи чал по повод откриването на летен сезон 2019 г. и новия Конферентен блок в комплекса, на 29.06. лифтовите съоръжения ще могат да се ползват безплатно. \r\nТуристически център Пампорово ще обслужва  туристите в курорта с актуална информация за услуги, забележителности и маршрути. Целта му е да ориентира гостите на курорта за възможностите за спорт и активна почивка като: планинско колоездене, плуване, конна езда, пешеходен туризъм, тенис, футбол, риболов, туристически и алпийски маршрути, спускане с лодки в пещера, джип сафари, скално катерене.", "date": "2019.06.25", "title": "Смолян: Националният фестивал на старите градски „Полъх от минали мечти“ ще се проведе в Чепеларе"}
{"url": "http://www.focus-news.net/news/2019/06/25/2673896/mayk-pompeo-sasht-se-nadyavat-da-sklyuchat-miren-dogovor-s-talibanite-do-1-septemvri.html", "text": "САЩ възнамеряват да постигнат договорка за мир в Афганистан с талибаните до 1 септември, съобщи във вторник на пресконференция в Кабул след края на преговорите с местното ръководство държавният секретар Майк Помпео, като стенограмата от изказването му бе разпространена от пресслужбата на Държавния департамент, предава  ТАСС . \r\n„Първо, надявам се да имаме договорка за мир до 1 септември“, заяви първият дипломат на Вашингтон. По неговите думи, страните „са почти готови да завършат работата над проекта на текста, излагащ задължението на талибаните по присъединяването им към съгражданите афганци, за да се гарантира, че страната никога повече няма да стане убежище за терористи“. \r\n„В светлината на този прогрес ние започнахме да обсъждаме чуждестранното военно присъствие, което сега, както и по-рано, зависи от конкретни условия. Дадохме ясно да се разбере на талибаните, че сме готови да изтеглим армията си. Въпреки това искам да кажа ясно, че все още не сме съгласували графика“, подчерта Помпео. \r\nПревод и редакция:", "date": "2019.06.25", "title": "Майк Помпео: САЩ се надяват да сключат мирен договор с талибаните до 1 септември"}
{"url": "http://www.focus-news.net/news/2019/06/25/2673872/poslanikat-na-sasht-v-nato-zasega-nyamame-zashtita-ot-ruskite-krilati-raketi.html", "text": "САЩ засега нямат защита от руските крилати ракети, които нарушават Договора за ликвидация на ракетите със среден и малък обсег (ДРСМО), заяви във вторник посланикът на САЩ в НАТО Кей Бейли Хътчисън в Брюксел, предава руската агенция  EA Daily . \r\nЗаявлението прозвуча в навечерието на срещата на министрите на отбраната от страните-членки на НАТО на 26-27 юни. \r\n„В момента нямаме системи за защита от тези ракети, но ще искаме отговор за нарушенията на Русия на ДРСМО, конкретно в сферата на новите разработки“, заяви тя. \r\nПо думите на Хътчисън, САЩ разучават възможен отговор на прекратяването на действието на ДРСМО в сферата на конвенционалните оръжия. \r\n„Русия все още има пет седмици, за да се върне към спазване на договор, но, ако тя не направи това, разглеждаме няколко варианта как да реагираме и обсъждаме този въпрос с нашите европейски партньори по НАТО“, съобщи дипломатът. „Разбира се, става въпрос за няколко варианта с използване на обикновено оръжие“. \r\nСАЩ обявиха, че излизат от ДРСМО на 2 февруари тази година. След това започна да тече шестмесечен преходен период, в рамките на който договорът може да бъде спасен. Президентът на Русия Владимир Путин на 4 март подписа указ за спиране на участието на Русия в договора от 1 март заради позицията на САЩ по този въпрос. \r\nПревод и редакция:", "date": "2019.06.25", "title": "Посланикът на САЩ в НАТО: Засега нямаме защита от руските крилати ракети"}
{"url": "http://www.focus-news.net/news/2019/06/25/2673897/makfaks-makedoniya-balgarin-e-napadnat-v-skopskoto-selo-dolna-matka.html", "text": "Български гражданин на 38 години е съобщил в полицията, че е бил нападнат физически в скопското село Долна Матка, предава агенция  „Макфакс“ . \r\nСпоред съобщението от органите на реда, нападението се е случило във вечерните часове на 23 юни, а извършителят е бил един. \r\nПолицията работи за изясняване на случая. \r\nПревод и редакция:", "date": "2019.06.25", "title": "„Макфакс“ (Македония): Българин е нападнат в скопското село Долна Матка"}
{"url": "http://www.focus-news.net/news/2019/06/25/2673875/rtk-kosovo-kosovskiyat-parlament-shte-provede-izvanredno-zasedanie-za-preshevskata-dolina.html", "text": "Парламентът на Косово ще проведе извънредно заседание в понеделник, на което ще бъдат обсъдени исканията на представителите от Прешевската долина и ще бъде приета резолюция за подпомагане на албанското население в южносръбската област, предава обществената „Радио и телевизия Косово“ (RTK). \r\nРешението е взето от парламентарната комисия по образование в хода на срещата с членове на комисията за публична администрация, която наскоро се завърна от своята визита в Прешевската долина. \r\nКосовските албански депутати са получили много искания от тамошните лидери, включително обединение на Прешевската долина с Косово и повдигане на този въпрос в диалога между Прищина и Белград. Освен това албанците от Сърбия са поискали помощ за проекти в помощ на населението на Долината. \r\nПревод и редакция:", "date": "2019.06.25", "title": "RTK (Косово): Косовският парламент ще проведе извънредно заседание за Прешевската долина"}
{"url": "http://www.focus-news.net/news/2019/06/25/2673898/reuters-makron-e-govoril-s-rouhani-po-telefona-v-opit-da-razsee-naprezhenieto.html", "text": "Президентът на Франция Еманюел Макрон е говорил по телефона с иранския си колега Хасан Роухани във вторник в рамките на френската инициатива за предотвратяване на ескалация на напрежението в Близкия Изток, съобщиха от Елисейския дворец, предава  Reuters. \r\nОт френското президентство обаче отказват да дадат подробности за разговора. \r\nПревод и редакция:", "date": "2019.06.25", "title": "Reuters: Макрон е говорил с Роухани по телефона в опит да разсее напрежението"}
