{"url": "http://www.focus-news.net/news/2019/10/15/2708725/the-wall-street-journal-dokato-amerikanskite-voenni-se-otteglyat-ot-siriya-ruskite-zaemat-tyahnoto-myasto.html", "text": "Руските войски заеха позиция в Сирия между правителствената армия и подкрепяните от Турция сили, запълвайки празнотата, създадена от напускането на американските войски и демонстрирайки ролята на Кремъл като силен посредник в многостранния конфликт в арабската страна, пише американският вестник  The Wall Street Journal \r\nМинистерството на отбраната на Русия заяви, че въоръжените му сили патрулират по линията между турската и сирийската армии във и около град Манбиж. Американските сили са напуснали града, каза американски военен говорител като част от общото изтегляне от Североизточна Сирия. \r\nСлед като си партнираха със САЩ в кампанията срещу Ислямска държава, кюрдските бойци се опитаха да се защитят от турската офанзива, като сключиха съюз с Русия и подкрепяното от Иран правителство на сирийския президент Башар Асад. Подробностите на споразумението не са ясни, но сирийските военни конвои започнаха да се придвижват в североизточната част на страната, където армията имаше незначително присъствие от началото на гражданската война. \r\nТова оттегляне създаде възможност за Москва, за да покаже разширяващото й се влияние в регион, доминиран от десетилетия  от американците, но сега загубен след изтеглянето, наредено от  президента Тръмп, на американските войски от Сирия и заявеното му желание да се оттегли от Близкия изток. \r\n„Руснаците мислят за себе си като за естествен играч в геополитиката на региона“, казва Малик Далан, саудитски юрист и старши сътрудник в Центъра за руски и евразийски изследвания в Харвардския университет. \r\nПрезидентът на Русия Владимир Путин прояви готовност да поддържа свои приятелства със съюзници на САЩ, както и с техните противници. Руският президент е развил силни връзки не само с президента на Сирия Башар Асад, но и с президента Реджеп Тайип Ердоган на Турция, страна -член на НАТО. \r\nВъв вторник Путин пристигна в столицата на Обединените арабски емирства Абу Даби, където руските представители заявиха, че планират да подпишат 10 инвестиционни споразумения на стойност 1,3 милиарда долара. Русия подписа сделки на стойност милиарди долари ден по-рано в Саудитска Арабия, дългогодишен съюзник на САЩ, който от десетилетия е противник на Москва в Студената война.  Шумът от сключване на тези сделки идва на фона на борбата на  традиционните съюзници на САЩ като Саудитска Арабия с усилията на Тръмп да намали ролята на Вашингтон в региона. \r\nИзтеглянето на американските войски в Сирия проправи пътя за турската офанзива. Ердоган заяви, че Турция е завладяла значителна територия в Сирия, седмица след като започна военна офанзива, която предизвика глобална негативна реакция и принуди десетки хиляди хора да избягат от домовете си. \r\nЕрдоган заяви във вторник, че турските войски сега контролират хиляда квадратни километра територия в Североизточна Сирия и ще продължат да напредват в кампанията за осигуряване на около 10 пъти по-голяма зона между Манбиж и иракската граница. \r\nСпециалният пратеник на Русия за кризата в Сирия Александър Лаврентиев заяви, че Москва ще предотврати избухването на сериозни конфликти между сирийските и турските войски. \r\nПоследната фаза на осемгодишния сирийски конфликт заплашва да отприщи нова вълна от военни бежанци. \r\nОколо 450 души са преминали границата от Сирия през последните два дни, според властите в Северен Ирак. Те се подготвят за приток на до четвърт милион души, след като САЩ се изтеглят от позиции в Североизточна Сирия. \r\nНашествието на Турция вече е изселило около 130 000 души от домовете им в Североизточна Сирия, откакто започна преди седмица. Мнозинството са останали в страната, отдалечавайки се от границата и търсейки убежище от боевете. \r\n \r\n  Юлиян Марков", "date": "2019.10.15", "title": "The Wall Street Journal: Докато американските военни се оттеглят от Сирия, руските заемат тяхното място"}
{"url": "http://www.focus-news.net/news/2019/10/15/2708728/premierat-boyko-borisov-badeshteto-na-bfs-e-iztsyalo-rabota-na-futbolnite-hora-tova-obache-koeto-pravyat-na-teritoriyata-na-stranata-i-ne-spazvat-zakoni-nyama-da-go-tarpim.html", "text": "Бъдещето на БФС е изцяло работа на футболните хора, това обаче, което правят на територията на страната и не спазват закони, договарят мачове или съдии за мачове, ги предупредихме, че няма да го търпим и това е реакцията днес, на дълго време вършена работа от колегите от полицията, БОП, а сега и НАП. Това заяви пред журналисти в Шумен премиерът Бойко Борисов, предаде репортер на  Радио „Фокус“- Шумен . Той отговори на въпроси за бъдещето на българския футбол. „Какво ще бъде бъдещето на българския футбол, ще кажат футболните хора. Да си направят необходимото и тогава могат да дойдат  да кажем какво може да подпомогне държавата. Работата на футболния съюз е изцяло работа на футболните хора, ние там не се месим, въпреки, че когато идват шефове големи от футболните централи, аз винаги ги приемам, за да покажа добронамереността на държавата към този вид спорт. Това си е работа на футболния съюз, аз казах какво спираме да правим, така че утре да не каже някой, че се месим на футболния съюз. Преди известно време ние говорихме именно за респекта, за чистотата на взимане на съдийски решения, ненамесата в работата им. За съжаление, те не се вслушаха и си мислеха, че си правим някакъв евтин пи ар. Не се съобразиха. Просто съвпаднаха няколко неща заедно. Операцията беше планирана много преди вчерашния мач, преди да тръгнат прокурорите. Не е моя работа да я коментирам, тече вече дело“, каза Бойко Борисов \r\nИвелина ИВАНОВА", "date": "2019.10.15", "title": "Премиерът Бойко Борисов: Бъдещето на БФС е изцяло работа на футболните хора, това обаче, което правят на територията на страната и не спазват закони, няма да го търпим"}
{"url": "http://www.focus-news.net/news/2019/10/15/2708729/stotitsi-mestni-zhiteli-i-gosti-prepalniha-ploshtada-i-tsentralnata-ulitsa-za-praznika-na-selo-polena.html", "text": "Стотици местни жители и гости препълниха площада и централната улица за празника на село Полена. Това съобщиха от пресцентъра на  Община Симитли . Програмата започна още в 17:00 часа с децата от Детска градина „Радост“ филиал Полена, ученици от СУ „Св. Св. Кирил и Методий” село Крупник, МФГ „Изворите”, ЖФГ „Железница“. Оркестър „Мики груп“ повдигна настроението на празнуващите и забавляваше хората на голямо кръшно хоро. Гост изпълнителят Кирил Костов, който бе от специалните гост-изпълнители не спираше да поздравява всички приятели от Полена и да ги забавлява. А за младите, фолкпевицата Мария, заедно с балетът и перкусионистът си, направиха страшен купон. Празнична заря обагри небето над Полена в красиви цветове.", "date": "2019.10.15", "title": "Стотици местни жители и гости препълниха площада и централната улица за празника на село Полена"}
{"url": "http://www.focus-news.net/news/2019/10/15/2708782/the-independent-broshura-na-konservativnata-partiya-namekva-che-boris-dzhonsan-znae-che-brekzit-shte-bade-otlozhen.html", "text": "The Independent: Брошура на Консервативната партия намеква, че Борис Джонсън знае, че Брекзит ще бъде отложен \r\nКонсервативната партия изготви листовки, показващи, че британският премиер Борис Джонсън е приел , че Брекзит , може да бъде забавен след 31 октомври, пише британският вестник  The Independent . \r\nБрошурите, предоставени на активистите миналата седмица, предупреждават избирателите, че подкрепянето на Брекзит партията ще означава \"повече забавяне\", защото партията \"не може да достави Брекзит\". \r\nФормулировката предполага, че торите очакват Брекзит да не се е случил при разпространението на листовките, въпреки че Джонсън многократно се е заричал да изведе Великобритания от ЕС до края на октомври. \r\nЛистовките гласиха: \"Брекзит-партията  = повече закъснение, повече объркване, повече нерешителност ... Найджъл Фараж не може да достави Брекзит, но все още може да го блокира. Брекзит-партията не може да спечели мнозинство на следващите избори. Нещо, което те биха осигурили, е блокиран парламент и повече забавяне и объркване\". \r\n\"Гласуването за Брекзит-партията прави по-голяма вероятност да се промъкне кандидат на привържениците на оставането в ЕС. И това може да означава, че партия застъпваща се за оставането в ЕС ще получи мнозинство. Без силно мнозинство, ние не можем да осигурим Брекзит. И това би навредило на икономиката ни и Вие и Вашето семейство ще платите цената.\" \r\nПредупрежденията отразяват опасенията сред високопоставените консерватори, че партията на Найджъл Фараж би струвала на консерваторите мнозинството, ако има избори преди Великобритания да напусне ЕС. \r\nПремиерът Борис Джонсън отчаяно желае да финализира споразумение с ЕС тази седмица, за да не се налага да иска от Брюксел забавяне на Брекзит, но според очакванията е възможно дори и при постигане на сделка, да е нужно техническо отлагане на Брекзит. \r\n \r\n  Юлиян Марков", "date": "2019.10.15", "title": "The Independent: Брошура на Консервативната партия намеква, че Борис Джонсън знае, че Брекзит ще бъде отложен"}
{"url": "http://www.focus-news.net/news/2019/10/15/2708724/122-dushi-se-vklyuchiha-v-tretiya-etap-na-kampaniyata-dvizhi-se-i-pobedi-2019.html", "text": "122 души се включиха в похода до манастира „Св. св. Петър и Павел“, който постави край на есенния дял на кампанията „Движи се и победи 2019“. Сред тях имаше и осем семейства, съобщават за  Радио „Фокус“ – Велико Търново  от Регионалната здравна инспекция в града. Проявата се случи през отминалия уикенд. В рамките й бе измерено кръвното налягане на 52 лица. Най-малкият регистриран участник е Александър Върбанов на 5 години, а най-възрастният – Кольо Колев на 83 години и двамата от Велико Търново. \r\nУчениците и педагозите от ОУ „Бачо Киро” се включиха активно в похода, а и в забавните игри на тема „Превенция на тютюнопушенето и употребата на алкохол“. \r\nЖребият за наградите на кампанията „Движи се и победи есен – 2019“ ще се изтегли на 18 октомври (петък) от 11.00 часа в присъствието на средствата за масова информация и организаторите на кампанията. \r\nЛуиза ТРАНЧЕВА", "date": "2019.10.15", "title": "122 души се включиха в третия етап на кампанията „Движи се и победи 2019“"}
{"url": "http://www.focus-news.net/news/2019/10/15/2708732/s-poreditsa-ot-sreshti-s-uchenitsi-ot-veliko-tarnovo-zapochnaha-proyavite-po-povod-mesetsa-na-donorstvoto.html", "text": "С поредица от срещи с ученици от Велико Търново започнаха проявите по повод месеца на донорството, съобщиха за  Радио „Фокус“-Велико Търново  от пресцентъра на МОБАЛ „Д-р Стефан Черкезов“-Велико Търново. Координаторите по донорство д-р Сибила Маринова и д-р Ваня Лъчезарова влязоха в часа на класа на гимназистите от ПМГ „Васил Друмев “ и ЕГ „Проф. д-р Асен Златаров“, за да поговорят с тях за това какво представлява необратимото състояние на мозъчна смърт и шанса тези пациенти да спасят друг човешки живот. \r\n„Идеята за тази кампания се зароди пред 2016 година. Разбрахме, че темата е непозната в обществото, че на обществото му трябва малко повече информация. Решихме да влезем при учениците, защото те не са обременени с предразсъдъци, те са умни, будни, мислещи и целта беше да мислят и да коментират темата“, разказва д-р Сибила Маринова. \r\n„По време на тези срещи им даваме информация най- вече какво е мозъчна смърт, каква е разликата между мозъчна смърт и кома, как се доказва мозъчната смърт, как се поддържа и кондиционира донор, видовете донорство, разбира се и отговаряме на въпросите на учениците“, допълва д-р Ваня Лъчезарова. \r\nЕдна от причините в последните няколко години Великотърновската болница да е водеща донорска база в България е именно информационната кампания и свободното обсъждане на темата от подрастващите, техните семейства и приятели, категорични са координаторите. След срещата учениците и от двете великотърновски училища бяха категорични, че чрез споделянето на различни истории от практиката координаторите д-р Маринова и д-р Лъчезарова са ги провокирали за първи път да се замислят за ключовата роля на донорството за спасяването на живот. \r\n„Много съм развълнувана след тази презентация и мисля, че всеки трябва да знае тези неща“, сподели Елица, която ученичка в ПМГ „Васил Друмев „. „Има много повече хора, които са в нужда и много по-малко, които даряват отколкото смятах аз. Със сигурност бих говорила с моите приятели, бих им разказала, а аз със сигурност искам да заявя съгласието си да бъда донор“, допълниха нейна съученичка. \r\nНа 25 октомври предстои д-р Сибила Маринова и д-р Ваня Лъчезарова да се срещнат и с учениците от АК „Аркус“. \r\n \r\nРени АТАНАСОВА", "date": "2019.10.15", "title": "С поредица от срещи с ученици от Велико Търново започнаха проявите по повод месеца на донорството"}
{"url": "http://www.focus-news.net/news/2019/10/15/2708730/andrey-kovachev-balgariya-poddarzha-makedoniya-s-da.html", "text": "България поддържа Македония с „ДА“, пише в специален материал за македонското издание  „Економски лидер“  Андрей Ковачев, евродепутат и вицепрезидент на ЕНП, в очакване на решението на Европейския съюз за датата на започване на преговори за присъединяване към Съюза на Македония. В материала, представен без редакторска намеса Ковачев обяснява подробно българската рамкова позиция за Македония.Двата ключови елемента в Рамковата позиция на българското правителство за Македония миналата седмица са следните. \r\n \r\n• Първият е, че България казва ДА за започване  преговори с ЕС. България не блокира Македония за начална дата на преговорите! Блокиране би било да не даде дата за началото на преговорите или да се отлага решението. А именно неофициално обявената френска позиция би била такова забавяне. Искрено се надявам това да не се случи и България ще положи, убеден съм, всички усилия в следващите няколко дни да убеди европейските партньори да не го правят. За всички нас е изключително важно Македония да получи дата за започване на преговори възможно най-скоро! \r\n \r\nВсяка друга интерпретация, че България блокира или спира Македония, е или неразбиране на европейските процеси, или тотална манипулация като тези от Титова Югославия, за да може България да бъде представена отново в най-мрачната и негативна светлина. \r\n \r\n• Вторият ключов елемент от рамковата позиция, както в Договора за приятелство и добросъседство, е темата за общата история. Общата история НЕ означава споделена история или преплетена история. Такива са историите с други държави и нации както от Балканите, така и от Европа. За разлика от тях географските региони Мисия, Тракия, Добруджа и Македония, които са доминирани от българи от стотици години, имат дълга обща история - което показва, че те са били едно в миналото. Например страната, в която Самуил е цар, е България. Хората в тези страни са предимно българи. Като българи всички възрожденци и революционери на ВМРО се обявиха и декларираха. Как българите са се самоопределяли и декларирани в официални документи или неофициална лична кореспонденция и книги, написани от самите тях - Глигор Приличев, Братя Миладинови, Райко Жинзифов, Кузман Шапкарев, Димитър Талев. Точно като Гоце Делчев, Даме Груев, Христо Татарчев, Милан Матов, Борис Серафов, Гьорче Петров, Генерал Протогеров, Тодор Александров, Иван Михайлов и много други. Тайната организация ВМРО е основана през 1893 г. в Солун като БМРОК - Български македоно-одрински революционен комитет, след това се преименува на ВМОРО - Вътрешна македоно-одринска революционна организация, а през 1919 г. става ВМРО. Тази организация е създадена от българите от Македония и Одринска Тракия, за да се освободят от османската власт. Всички официални документи на организацията са написани на литературен български език. Целият му архив е запазен и широко достъпен (дори в Македония) и съдържа оригинални документи, в които се казва, че ВМРО е била организация на македонски българи и преди всичко се е борила за българщината. \r\nПризнаването от страна на Македония на българската идентичност на тези лица не означава нищо друго освен четене на оригинални документи от епохата, в която са живели, без интерпретации от гледна точка на съвременните постулати и нужди. Тълкуването на историята, която все още съществува в Македония, но и е преподавана в училищните учебни програми, е, че не всички от тези хора са българи и често дори се представят за такива, които са се борили срещу България. Тези лъжи и манипулации на историята трябва да спрат! България не иска да вземе нищо от историята на Македония! Напротив! Искаме по-младите поколения в Македония да научат истината. Вашите неверни и подозрителни читатели, аз ги каня да проверят в интернет какво световната историография е написала на английски, френски, немски, руски и дори сръбски за някои от тези лица. \r\nНай-лесният начин да направите това е „Уикипедия“ на споменатите езици, но и в официални и професионални енциклопедии като „Енциклопедия Британика“. Те ще открият, че това, което са научили в училище и е написано в учебниците, просто не е вярно. Фактът, че тези исторически фигури и събития са български по етнос, не ги прави по-малко македонски. Напротив - те са общи! По времето, когато те са живели, всички са били българи. Имаше тракийски българи, добруджански българи, шопи, имаше и македонски българи. Това със сигурност не прави нито един от вас българин, нито задължително потомък на българин. Всеки е това, което иска да бъде. Това е неговото индивидуално и колективно право. \r\nЛичната ми позиция е, че съвременната македонска нация започва своето формиране в периода между двете световни войни и официално е формирана през 1944 г. на територията на съвременната Република Северна Македония и само там! На територията на Република България, въпреки опита на българските комунисти в началото на техния режим, няма такъв процес и не можеше да има претенции за това. В този народ влизат както македонските българи, така и много други националности, като власите например. \r\nВсички други елементи на рамковата позиция на България са част от досега установените позиции, компромиси и практики в нашите двустранни отношения. Най-критикуваната точка, свързан с езика - е норма в двустранните отношения повече от 20 години. Всички междуправителствени документи, включително Договора за добросъседство, са подписани на официалните езици в съответствие с конституциите на двете страни. Дали настоящата практика е оптимална зависи от нашите две страни. Моята лична позиция е, че съвременният македонски литературен език е политически факт. Въз основа на западните български диалекти той е определен и официално кодифициран през 1945г. В процеса на кодификация и последващо развитие е имало стремеж да се държи максимално далеч от българския книжовен език, както чрез премахване от новата азбука типичните български букви като „Ъ“, така и чрез въвеждане на букви, норми и др. думи и конструкции, заимствани директно от сръбския език. Въпреки всички тези процеси, съвременният македонски език продължава да бъде най-близкият до българския книжовен език днес и хората от двете страни на границата го разбират без проблем. \r\nСлучаят с така нареченото непризнаване на македонския език и македонската нация от България е ключов коз в ръцете на антибългарската пропаганда в Македония. Македонските политици, партии и медии многократно са използвали това, за да представят България като враг, оспорващ идентичността и езика на съвременния македонец. Въпреки че няма конкретна международна норма или практика за признаване на нации или езици, мисля, че в съвременните времена не може да има спор и те ще бъдат ръка за ръка с манипулациите от миналото. За Македония е от съществено значение да преразгледа политиката си по отношение на Договора за приятелство и добросъседство с България и да сложи край на забавянето и неконструктивността на Комисията по история. \r\nСърдечно желая успех на свободна и демократична Македония в семейството на обединена Европа! \r\nДа живее Македония! \r\nДа живее България! \r\n \r\n  Юлиян Марков", "date": "2019.10.15", "title": "Андрей Ковачев: България поддържа Македония с „ДА“"}
{"url": "http://www.focus-news.net/news/2019/10/15/2708727/po-razporezhdane-na-premiera-boyko-borisov-vitsepremierat-ekaterina-zaharieva-provede-telefonen-razgovor-s-poslanika-na-obedinenoto-kralstvo-v-balgariya-ema-hopkins.html", "text": "По разпореждане на премиера Бойко Борисов вицепремиерът Екатерина Захариева проведе телефонен разговор с посланика на Обединеното кралство в България Ема Хопкинс. Това съобщиха от пресцентъра на  Министерство на външните работи . \r\nПо-късно посланик Хопкинс бе извикана и на среща в МВнР с и. д. генерален директор „Двустранни отношения“ на МВнР Христо Полендаков. Той повтори категоричната позиция, изразена вече от премиера Бойко Борисов, която осъди недопустимите ксенофобски прояви на група български фенове  по време на мача Англия-България.  Генералният директор потвърди, че от българска страна са взети незабавно всички мерки за разрешаването на случая, както от правителството, така и от правоохранителните органи. Полендаков изрази съжаление, че тези недопустими прояви на малка група хора намериха широк негативен отзвук в британските медии и доведоха до негативни квалификации по отношение на българския народ и държава.  \r\nПосланик Хопкинс даде високата си оценка за толерантността, присъща на българския народ.  \r\nПо телефона пред вицепремиера Захариева и на срещата с директора Полендаков британският дипломат изказа своите добри впечатления и благодарности за бързата реакция на българското правителство по случая, които ще предаде и на британското правителство. Ема Хопкинс информира, че заместник-министърът по спорта, медиите и творческите индустрии Найджъл Адамс вече е изразил публично положителната оценка на британското правителство от реакцията на българското правителство този следобед по време на изслушване в британския Парламент. Зам.-министър Адамс приветства и „бързата реакция на българското правителство“ в писмо до президента на УЕФА Александър Черефин.", "date": "2019.10.15", "title": "По разпореждане на премиера Бойко Борисов вицепремиерът Екатерина Захариева проведе телефонен разговор с посланика на Обединеното кралство в България Ема Хопкинс"}
{"url": "http://www.focus-news.net/news/2019/10/15/2708735/predstoyashti-mezhdunarodni-sabitiya-za-16-oktomvri-agentsiya-fokus.html", "text": "*** \r\n  Втори ден на работата на Съвместната българо-македонска комисия по историческите въпроси \r\n \r\n*** \r\n  Съвместно заседание на правителствата на Франция и Германия \r\n \r\n*** \r\n  Борис Джиосън трябва да уведоми министрите дали е постигнато споразумение с ЕС \r\n \r\n*** \r\n  Визита на украинския президент Владимир Зеленски \r\n \r\n*** \r\n  Пресконференция на Доналд Туск в навечерието на Европейския съвет \r\n \r\n*** \r\n  Нидерландските фермери ще блокират парламента заради спорен екологичен закон", "date": "2019.10.15", "title": "Предстоящи международни събития за 16 октомври  (Агенция \"Фокус\")"}
{"url": "http://www.focus-news.net/news/2019/10/15/2708736/izlozhba-ungarski-sledi-v-shumen-shte-bade-pokazana-v-ungarskiya-kulturen-institut-v-sofiya.html", "text": "На 16 октомври  от 18 ч. в Унгарския културен институт в София ще бъде открита фотодокументалната изложба „Унгарски следи в Шумен”. Това съобщиха от  Регионална библиотекат „Ст. Чилингиров“  в Шумен. Поводът е Денят на българо-унгарското приятелство – 19 октомври, който се отбелязва в двете страни от 2016 г. насам. Изложбата е идеен проект на Регионална библиотека „Стилиян Чилингиров”. Организирана е в партньорство с Унгарския културен институт към Посолството на Унгария в София и е посветена на 170-годишнината от установяването на унгарската емиграция в Шумен след революцията на унгарския народ от 1848-1849 г. На 17 пана в двуезичен текстов (на български и унгарски) и снимков материал са представени знакови събития и личности от унгарската история, свързани с икономическия, обществения и културния живот на Шумен. Експозицията проследява съдбата на прогонените след разгрома на революцията унгарски и полски емигранти, водени от Лайош Кошут, на територията на поробена България и техния принос за обществения и духовен напредък на възрожденския Шумен. Припомня се ролята им за стопанските и културни начала, които се поставят с тяхното присъствие в града: пивоварното производство, новите занаяти, модерното земеделие, големите обществени постройки, изградени по техен план и с тяхна помощ, създаването на първия български оркестър за европейска музика, началото на българския театър, ръкописният вестник и памфлета, както и новият дух на освободеност и независимост, който донасят със себе си. В кратка хронология са отбелязани по-важните моменти от престоя на унгарците през периода 1849 – 1850 г. от пристигането им в българските земи. Писмените свидетелства, които Кошутовите съмишленици оставят в своите дневници, разказват за впечатленията им от прекрасната българска природа и неописуемата бедност и труден живот на местното население. Отделено е внимание и на по-малобройното, но също толкова важно като принос унгарско присъствие през 60-те – 70-те години на XIX в. в лицето на Калман Ронже, учител в шуменското класно училище, който въвежда заниманията със спорт и туризъм в Шумен и в цяла България; Георги Силаги, собственик на първата аптека в града и деец с важна роля за развитието на театралното дело по онова време. Важен акцент в изложбата е подчертаването на приноса на унгарски учени и изследователи като проф. Геза Фехер, Феликс Каниц, Ищван Ечеди, за проучване на българската история, география и етнография. Споменава се и дейността на по-малко известния на шуменци унгарския пастор Лайош Дьобрьоши, който оставя ценни свидетелства за живота на населението в Шуменско и Лудогорието. Припомня се заслугата на Българо-унгарското дружество в Шумен за събиране и популяризиране на информация за къщата, в която е пребивавал Лайош Кошут по време на престоя му в града през 1849-1850 г. и превръщането й по-късно в музей и културен център на българо-унгарското приятелство. На нейния първи уредник, Иван Поповски, принадлежи идеята за организиране на Националния рецитаторски конкурс за изпълнение на унгарска и българска литература, който тази година отбелязва 50 г. от учредяването си през 1969 г. и също е включен в изложбата с фотоси от различни издания през годините. Предвижда се експозицията да гостува в София до 1 ноември 2019 г., след което ще бъде представена и в Шумен.", "date": "2019.10.15", "title": "Изложба „Унгарски следи в Шумен” ще бъде показана в Унгарския културен институт в София"}
{"url": "http://www.focus-news.net/news/2019/10/15/2708738/afp-rumanskiyat-prezident-nominira-lyudovik-orban-za-premier-na-stranata.html", "text": ".Президентът на Румъния Клаус Йоханис номинира Людовик Орбан, лидер на Националната либерална партия (НЛП), за следващ премиер на страната, след като предишното ляво правителство загуби вот на недоверие, предава  AFP . \r\n56-годишният Орбан, бивш транспортен министър, сега трябва да получи подкрепа от раздробения парламент след падането на социалдемократическото правителство \r\nПрезидентът Клаус Йоханис се спря на Орбан - познато лице в политическия пейзаж на Румъния през последните две десетилетия,  след като проведе два кръга консултации с парламентарни групи. \r\nГоворейки заедно с Йоханис, Орбан обеща да \"спазва върховенството на закона и независимостта на съда\". \r\n\"Влагам целия си опит и моята енергия да работя за обществения интерес\", каза той. \r\nДепутатите миналата седмица гласуваха вот на недоверие срещу правителството на Социалдемократическата партия (СДП) на Виорика Данчила. \r\n \r\n  Юлиян Марков", "date": "2019.10.15", "title": "AFP: Румънският президент номинира Людовик Орбан за премиер на страната"}
{"url": "http://www.focus-news.net/news/2019/10/15/2708734/obshtina-strelcha-be-otlichena-na-xvi-izdanie-na-mezhdunarodnoto-turistichesko-izlozhenie-planinite-v-balgariya-gostopriemstvo-v-chetiri-sezona-v-smolyan.html", "text": "Община Стрелча бе отличена на XVI издание на Международното туристическо изложение „Планините в България – гостоприемство в четири сезона“ в Смолян, съобщиха от Пресцентъра на  средногорската община . От  10 до 12 октомври Туристически информационен центъра към Министерството на туризма /ТИЦ/ участва за първи път на туристическия форум в сърцето на Родопа планина и за пети път през тази година в различни изложения представи забележителностите на общината и местата за настаняване. Наградата за „успешна целогодишна промоция на балнеоложка дестинация“, връчена от организаторите е резултат от целенасочената политика и усилията на Община Стрелча и ТИЦ за презентиране на града като национален курорт. Рекламните материали, изготвени през последните четири години покриват целия периметър на туристическите възможности на Стрелча, а  съдействието  на туристическия бранш и дейността на ТИЦ утвърдиха общината като балнеоложки център с разнообразни възможности за почивка и отдих. Община Стрелча получи и признание и от зам.-министъра на туризма Любен Кънчев, впечатлен от размерите на розопроизводството в града и качествата на минералната вода,  даде заявка за включване на Стрелча в проект на Министерството на туризма.", "date": "2019.10.15", "title": "Община Стрелча бе отличена на XVI издание на Международното туристическо изложение „Планините в България – гостоприемство в четири сезона“ в Смолян"}
{"url": "http://www.focus-news.net/news/2019/10/15/2708733/sport-grigor-dimitrov-shte-igrae-sas-sam-kueri.html", "text": "Тенис: Стана ясен съперникът на Григор Димитров в първия му мач от турнира от сериите АТР 250 в Стокхолм. Българският тенисист е поставен под №2 в схемата на надпреварата и във втория кръг ще се изправи срещу американеца Сам Куери , който победи с 2:0 сета австрийския тенисист Денис Новак.  \r\nДвамата ще играят на 16 октомври, сряда, от 19:30 часа българско време. \r\nСрещу 50-ия в световната ранглиста Сам Куери Димитров е записал три победи от три мача досега.", "date": "2019.10.15", "title": "Спорт: Григор Димитров ще играе със Сам Куери"}
{"url": "http://www.focus-news.net/news/2019/10/15/2708737/prof-aleksandar-marinov-faktorite-iskashti-da-upotrebyavat-futbolnite-agitki-sa-zaplaha-za-natsionalnata-sigurnost.html", "text": "Политическите и икономическите фактори, искащи да употребяват футболните агитки, са заплаха за националната сигурност. Това каза за обзорното предаване  „Това е България“  на  Радио „Фокус“  политологът проф. Александър Маринов във връзка футболния мач между България и Англия, при който страната ни бе обвинена в расизъм заради футболните агитки. Проф. Маринов добави, че различните прояви на расизъм, нацизъм и крайни екстремистки символи са ставали пред, по думите му, равнодушния поглед на институциите. Трябва да има политика, насочена не само към БФС, но и към клубовете, техните собственици и начина им на работа с фенклубовете. „Освен расистки, ние ясно видяхме картини на нацистки поздрав. Това е много остър проблем, който също е свързан с политиката – с желанието или късогледството да се неглижира нацизма, вероятно поради желанието да бъдат неглижирани тези държави, които имат основния принос за разгрома на нацизма. Когато се сеят ветрове, се жънат бури. Цялото внимание на обществото беше насочвано към определени прояви на радикализъм и екстремизъм – най-вече свързани с политическия ислям, но дяснорадикалните тенденции също са опасни“, обясни политологът. Проф. Маринов заяви, че обществото е незаинтересовано, че не се обръща внимание на тази опасност. Има структури, в които се правят анализи по темата за футболното хулиганство, каза още той, но обясни, че те са анализи от оперативен тип за съответната структура. Липсва сериозно научно изследване на проблема, което да очертае различните образователни, възпитателни, семейни и икономически фактори, които тласкат определени групи млади хора в такава неприемлива посока, обобщи анализаторът.  \r\nЦоня СЪБЧЕВА", "date": "2019.10.15", "title": "Проф. Александър Маринов: Факторите, искащи да употребяват футболните агитки, са заплаха за националната сигурност"}
{"url": "http://www.focus-news.net/news/2019/10/15/2708407/aktivnost-na-vrani-v-severniya-park-obzor.html", "text": "Активност на врани в Северния парк беляза началото на седмицата. Читатели на  Агенция \"Фокус\"  сигнализираха, че са били нападнати от врани в  парка. Случилото се e регистрирано преди обяд. Гражданите са били замервани с кестени от птиците, но са се разминали без наранявания.  Припомняме, че през 2012 г. бяха регистрирани множество случаи на хора, нападнати от врани. Мястото бе Инфекциозната болница в София. Такива случаи имаше и в центъра на столицата, в района на Съдебната палата. През 2018 г. също бе отчетен такъв инцидент в квартал „Света Троица“. Всичките обаче бяха през пролетта, когато е размножителният период на този вид птици. Защо това се случва сега и каква е причината за това поведение на враните \"Фокус\" потърси експертно мнение в лицето на  ветеринарния лекар в Столичния зоопарк д-р Николай Скендерски . Той определи въпросното нападение на враните по-скоро като закачка с друг биологичен вид на тяхна територия на местообитание. Д-р Скендерски обясни, че когато враните правят ята, обикновено сутрин по-рано, може да има закачки, но не и да нападат хора и да ги кълват. „Не сме определили защо точно в тези сезони  мигрират и се извиват се сутрин и т.н. Това до определена степен е загадка. Някои казват, че това е свързано с размножителния период. Нали се сещате, че в момента не е размножителният период на враните. Това обикновено става напролет. В момента не е толкова до това, а колкото като гео-магнитни излъчвания, съпроводени с промяна на времето. Обикновено те се явяват, когато може да се влоши времето и може обратното,  както е в случая. Това са догадки, няма категорични становища“. Той увери, че гарваните и враните не могат да ни направят почти нищо освен да предизвикат стресови ситуации.  Ветеринарят сравни гарваните с  птици като рибоядите. „Аз съм преглеждал рибояди, докарани от ТЕЦ „Марица Изток“. Те са много коварни. Когато са в чувал, ако се отвори невнимателно, може да ви се насочат към очите. Тогава вече нещата стават много сериозни. Гарваните едва ли се насочват, най-много да има леко ощипване. „Тук няма стаден инстинкт един като ви нападне, примерно 50 гарвана да ви нападнат. Канибализмът при тях не е до такава степен“, увери още д-р Скендерски. Той използва възможността и призова за толерантност на хората към животните. Целта - мир и разбирателство между всички в хранителната верига в градската среда.  \r\nДеница КИТАНОВА", "date": "2019.10.15", "title": "Активност на врани в Северния парк (ОБЗОР)"}
{"url": "http://www.focus-news.net/news/2019/10/15/2708408/cheren-ponedelnik-po-balgarskite-patishta-obzor.html", "text": "Днешният ден беше отбелязан с тежки инциденти по българските пътища. Първата тежка катастрофа стана около 01.30 тази нощ на пътя Казанлък – Габрово в района на град Крън. При челен сблъсък между два автомобила – със старозагорска и габровска регистрация, загинаха шестима души. Продължава разследването на причините за пътния инцидент. Според органите на реда една от причините е превишена скорост.  \r\nТежка катастрофа между лек автомобил „Фиат“ и мотопед с италиански регистрационен номер е станала около 10.05 часа тази сутрин на бул. „Княз Борис I“ във Варна. При произшествието е загинал е водачът на мотопеда. Причините за инцидента се изясняват.  \r\nКатастрофа между два тежкотоварни камиона затрудни през деня движението в района на км 148 на автомагистрала „Тракия“, в посока Бургас. Сигналът за пътния инцидент е постъпил минути преди 11.00 часа. Няма пострадали хора.", "date": "2019.10.15", "title": "Черен понеделник по българските пътища (ОБЗОР)"}
{"url": "http://www.focus-news.net/news/2019/10/15/2708731/premierat-boyko-borisov-nashata-reaktsiya-e-mnogo-yasna-mnogo-printsipa-absolyutno-sme-za-respekta-absolyutno-sme-protiv-rasizma.html", "text": "Нашата реакция е много ясна, много принципа- абсолютно  сме за респекта, абсолютно сме против расизма, това каза в Шумен премиерът Бойко Борисов, в отговор на журналистически въпрос за футболния скандал след мача с Англия, предаде репортер на  Радио „Фокус“- Шумен .  Той посочи, че българите никога не са били расисти като нация. „Ние сме спасили евреите, когато другите  са ги горили в пещи. Какви расисти!“, коментира министър – председателят. Той каза още, че е разпоредил на външния министър Екатерина Захариева да извика английския посланик и да предаде, че по никакъв начин не сме съгласни българският флаг или България да бъде слагана под общ знаменател.“ Срамуваме се от тези няколко човека, но в никакъв случай не можем да допуснем във Великобритания медии да коментират по този начин България, защото в българските футболни отбори има повече тъмнокожи, отколкото дори на Острова. Вчера в нашия отбор имаше трима тъмнокожи футболисти и в техния имаше трима- какъв расизъм. Като играят българските отбори някъде расизъм да сте чули, никога!. Изведнъж излизат и започват да ни дават оценка хора, които са доказани в расизма си“, заяви Бойко Борисов. Той коментира и искания на кметове за изграждане на стадиони. „Ще направим стадиони, когато има за какво да ги направим, за да има какво да гледат хората, да гледат честен, красив футбол. Зали направихме, защото имаме прекрасни баскетболисти, волейболисти, и всички други спортове“, каза Бойко Борисов. \r\nИвелина ИВАНОВА", "date": "2019.10.15", "title": "Премиерът Бойко Борисов: Нашата реакция е много ясна, много принципа- абсолютно  сме за респекта, абсолютно сме против расизма"}
{"url": "http://www.focus-news.net/news/2019/10/15/2708409/ubiystvo-v-kostenets-i-spetsializirana-aktsiya-sreshtu-grupa-za-iznudvaniya-v-burgas-obzor.html", "text": "Убийство в Костенец и специализирана акция срещу група за изнудвания в Бургас бяха водещи теми през днешния ден.  \r\nОкръжна прокуратура - София привлече като обвиняем и задържа 24-годишна жена за убийството в Костенец. Мъж е намушкан с нож около 20.44 часа на 13 октомври. Подаден е сигнал за скандал пред частен адрес в Костенец на телефон 112. Няколко минути по-късно постъпил нов сигнал - за мъж в безпомощно състояние, лежащ пред същия адрес. При огледа е констатирана смъртта на 34-годишен мъж, а по тялото му са установени множество прободни рани. След незабавни оперативно-издирвателни действия на криминалистите от ОДМВР-София съвместно с колегите си от сектор „Престъпления против личността“ в ГДНП са задържани за срок до 24 часа мъж на 18 и жена на 24 години от същия град. „Вече имаме самопризнания от единия от задържаните. Основният мотив, по който работят разследващите, е лични отношения между жертвата и задържаната жена“, посочи директорът на ОДМВР - София старши комисар Николай Спасов. „От извършените до момента процесуално-следствени действия - два огледа на местопроизшествие, съдебно-медицинска експертиза и разпити на свидетели, имаме насоченост към автора на криминалното деяние“, отбеляза окръжният прокурор на София Наталия Николова. „Намерено е оръжието, с което се предполага, че е извършено убийството. Ще бъде назначена експертиза и в тази посока. Към момента е изяснено, че след събиране и употреба на алкохол е възникнал скандал, вследствие на който се е стигнало до криминалното деяние.“, заяви Николова. \r\nПо случая е образувано досъдебно производство. Действията по разследването продължават под наблюдението на Софийска окръжна прокуратура. Предстои материалите да бъдат докладвани в съда с оглед налагане на постоянна мярка за неотклонение на извършителя. \r\nСпециализирана полицейска акция на ГДБОП, Спецпрокуратурата и отдел „Криминална полиция“ при Областната дирекция на МВР се проведе в Бургас. По време на акцията са задържани 10 души. Извършени са 40 претърсвания на недвижими имоти, автомобили, както и лични обиски. Продължават разпитите на свидетели, сред които и пострадали от престъпната дейност на групата. Специализираните органи извършват действия по разследването на организираната престъпна група за изнудвания чрез заплахи и физическо насилие, действала на територията на Бургас и областта.", "date": "2019.10.15", "title": "Убийство в Костенец и специализирана акция срещу група за изнудвания в Бургас (ОБЗОР)"}
{"url": "http://www.focus-news.net/news/2019/10/15/2708410/aleksandar-vuchich-vseki-opit-za-otstranyavane-na-srabska-lista-mozhe-da-dovede-do-katastrofalni-posleditsi-v-srabsko-albanskite-otnosheniya.html", "text": "Сръбският президент Александър Вучич заяви, че всеки опит за отстраняване на Сръбска листа може да доведе до катастрофални последици в сръбско-албанските отношения, като заяви, че косовските албанци и техните западни партньори работят заедно за постигането на тази цел, цитира думите му базираният в Прищина вестник  Gazeta Ecxpress . \r\nВучич обвини косовските албанци, че са измислили „някаква история с отровни пликове с гласове от Сърбия“. „Сега те вече не са сигурни, че вече са отровни. Те не знаят какво да измислят, но казват, че Сръбска листа трябва да бъде отстранена. Това ще доведе до катастрофални последици в отношенията между сърбите и албанците, защото няма да има сърби в институциите и когато няма сърби в институции, вие знаете къде ще бъдат и как ще  защитават своята свобода и домове \", каза той по време на среща с председателя на Съвета на федерацията Валентина Матвиенко, съобщи порталът N1, позовавайки се на FoNet. \r\nЧленовете на Централната избирателна комисия в Косово съобщиха за алергични реакции и неприятна миризма от пликове с гласове, донесени от Сърбия. Пликовете бяха поставени под карантина в очакване на полицейско криминално разследване. Сръбският президент заяви, че е странно, че никой от присъстващите в Централната избирателна комисия сърби не съобщава за симптоми на отравяне при отваряне на пликовете с гласове, подадени в Сърбия. Вучич каза, че официален Белград е помолил своите западни партньори да проявят разум, а не да помогнат на косовските албанци да постигнат техните болни цели… или да се сблъскат с катастрофа“. „Всичко, което направиха, го направиха заедно с целта да унищожат Сръбска листа. Това ни притеснява много много “, каза той. \r\n \r\n  Юлиян Марков", "date": "2019.10.15", "title": "Александър Вучич: Всеки опит за отстраняване на Сръбска листа може да доведе до катастрофални последици в сръбско-албанските отношения"}
{"url": "http://www.focus-news.net/news/2019/10/15/2708412/nezavisimaya-gazeta-petrolat-ot-severoiztochna-siriya-mozhe-da-poteche-kam-rusiya.html", "text": "Петролът от Североизточна Сирия може да потече към Русия, пише руският вестник   ”Независимая газета“ \r\nПреходът на самоуправляващите се северни райони на Сирия под контрола на централното правителство постави въпроса при какви условия кюрдските паравоенни сили са се съгласили да „предадат” тези позиции на официален Дамаск. В зоната на тяхното влияние са най-големите петролни находища в Арабската република, които според експерти, интервюирани от изданието, биха могли да се превърнат в залог при преговори между сирийското правителство и Русия, от една страна, и кюрдските командири, от друга. \r\nВълната от съобщения на 14 октомври, че кюрдската автономна администрация е сключила сделка със силите на президента Башар ал Асад за предотвратяване на турското нахлуване, почти затъмни дневния ред за държавното посещение на Владимир Путин в Саудитска Арабия. Както бе договорено с командването на Сирийските демократични сили (СДС), многонационален военен съюз с кюрди, части на сирийската правителствена армия поеха контрола над редица градове на 14 октомври в северните части на страната, по-рано контролирани от СДС. Това бележи голяма промяна в конфликта в Сирия и краха на военната стратегия на САЩ в Арабската република. \r\nТърсенето на обща позиция между кюрдските Отряди за народна самоотбрана (ОНС), които бяха основната част от СДС и официален Дамаск не е ново, но страните не бяха съгласни дали трябва да съществува самоуправляващ се кюрдски регион в Северна Сирия. \r\nСамите СДС, които обаче отдавна са гръбнакът на САЩ в борбата срещу „Ислямска държава“ и други радикални групировки, вероятно ще бъдат разпуснати. Сирийската държавна агенция SANA издаде изявление на Съвета на арабските племена, призовавайки арабските бойци от СДС да напуснат съюза и да се присъединят към сирийската правителствена армия, тъй като, както е отбелязано в съобщението на SANA, \"това е единственият гарант, способен да защити сирийската граница и да устои на всяко външно нападение\". „Племената изразиха единна позиция, отхвърляйки и осъждайки турската окупация на сирийска територия, което доведе до унищожаването на градовете и смъртта на невинни цивилни граждани, в частност на деца и възрастни хора“, посочва агенцията. \r\nБойците на ОНС възнамеряват да осигурят безопасността на северните райони заедно с армията на Асад. Според редица източници руската страна е дала своя принос за сделката между официален Дамаск и кюрдските образувания. Докладва се дори, че срещата, на която е сключено съответното споразумение, се е провела в руската база Хмеймим в провинция Латакия. На пръв поглед това създава конфликт между Русия и Турция - партньори във формата от Астана в урегулирането на сирийския конфликт. Изказвайки се на брифинг в Истанбул на 14 октомври, турският президент Реджеп Ердоган каза, че Русия предприема „положителен подход“ и не би трябвало да има проблеми с напредването на турските сили. Очевидно е обаче, че предвид влизането на сирийската армия в играта турците няма да успеят да създадат буферна зона по цялата граница със Сирия. \r\n \r\nОсвен това в един от докладите на кюрдската автономна администрация се казва, че споразумението със сирийското правителство \"ще освободи всички сирийски области, окупирани от турските власти, и наемниците, които се бият на тяхна страна, включително и град Африн\". Африн беше кюрдски анклав в северозападна Сирия, който беше превзет от Турция и лоялните на нея опозиционни сили през 2018 година. С други думи, с връщането на северните райони под контрола на правителствената армия е малко вероятно въоръженият конфликт да приключи, но което е забележително, ще се проведе без участието на американски военни съветници. Говорейки в предаването „Лице на нацията“ в ефира на канала CBS, ръководителят на Пентагона Марк Еспър заяви, че неговото ведомство започва „умишлено изтегляне на войски“ от Северна Сирия. Това, каза той, е част от плана на САЩ за прегрупиране на войските в региона. \r\nВашингтон може да направи на Дамаск и Москва не само политическа отстъпка, но и икономическа, при условие че силите му напълно напуснат целия североизток от Сирия. Както е известно, най-големите нефтени находища в страната са под контрола на СДС. \r\nВ разговор с НГ, изследователят на кюрдите и автор на книгата „Кюрдите на Северна Сирия“ Владимир ван Вилгенбург призна, че тези ресурси в североизточната част на страната могат да станат обект на преговори между кюрдските формирования и Дамаск. \"Въпреки това, повечето от находищата са далеч от границата (сирийско-турската. -\" НГ\")\", обясни експертът. И в тези райони към 14 октомври американските военни все още присъстватт. Независимо от това, ситуацията все още създава прозорец с икономически възможности за Дамаск и, съответно, за Москва. \r\nОсвен това самите СДС не бяха против търговията с централното правителство - дори в момент, когато въпросът за изтеглянето на американския контингент не беше толкова остър. През февруари 2019 г. Wall Street Journal съобщи, че СДС доставя петрол на сирийската компания Qatirji Group, която е в черен списък на САЩ и ЕС за подкрепа за Асад. \r\nЮрий Бармин, експерт по Близкия изток и Северна Африка, се съгласи с хипотезата, че петролът може да стане обект на договаряне между правителството в Дамаск и кюрдите. „Нефтените находища са основното предимство на СДС, което те могат да разменят за политически облаги“, казва експертът. \r\nСпоред Бармин обаче разполагането на сирийски войски по границата с Турция изглежда като план, който първоначално е бил съгласуван с Анкара. „Мисля, че планът на Ердоган не е целял да създаде голяма буферна зона по цялата сирийско-турска граница“. „ Всичко, което се случва сега, се вписва в контекста на Договора от Адана (сключен между Турция и Сирия през 1998 г. - \"НГ\"), тъй като съгласно този документ турците имат право на трансгранични ограничени операции. Мисля, че това е било договорено с Москва. \" Бармин нарича сделката между кюрдите и Дамаск полезна за турското правителство: прехвърлянето на северните райони на Сирия под контрола на Асад вероятно ще доведе до срив на кюрдските планове за създаване на широка автономия, а именно тя беше считана от Анкара за една от основните заплахи за националната й сигурност.  \r\n \r\n  Юлиян Марков", "date": "2019.10.15", "title": "„Независимая газета“: Петролът от Североизточна Сирия може да потече към Русия"}
{"url": "http://www.focus-news.net/news/2019/10/15/2708414/vzglyad-ima-li-zaplaha-za-rusiya-ot-sdelkata-mezhdi-kyurdite-i-siriyskoto-pravitelstvo.html", "text": "Има ли заплаха за Русия от сделката межди кюрдите и сирийското правителство, коментира руският вестник  ”Взгляд” . \r\nКонфликтът в северната част на Сирия се разви много бързо. След сделката с кюрдите, армията на Башар Асад поема контрола над градовете от региона. Те се движат в посока на турската армия, която също съобщава за напредъка. Между тях в \"капан\" се оказаха американските военни. Защо тези събития предизвикаха в Русия и Европа противоположни реакции? \r\nПоследното развитие стана възможно в резултат на споразуменията, постигнати предния ден между кюрдската автономна администрация и Дамаск, чиято същност е разполагането на сирийските войски по границата с Турция.  \r\nМиналата седмица турският президент Реджеп Ердоган обяви началото на операция „Извор на мира“ в Северна Сирия, насочена срещу забранената в страната му Кюрдска работническа партия (ПКК) и терористичната групировка „Ислямска държава“.  \r\nУспоредно с това Съединените щати, които преди това подкрепяха кюрдите, обявиха изтеглянето на войските си от областите, към които се стремят турците. Но не успяха. Според министъра на отбраната Марк Еспер американските военни са попаднали в капан - те вече са притиснати между турските войски, които се движат на юг, и сирийските войски, които тръгват на север. \r\nКакто по-рано вестник „Взгляд“ прогнозира, сирийският лидер Башар Асад успя да сключи изгодна сделка с кюрдите, като по този начин разшири контрола над суверенната територия на Арабската република. И това напълно съвпада с интересите на Русия. \r\nНо какво да кажем за опасността от преки военни сблъсъци между сирийските и турските войски? Например съветникът на турския президент Ясин Актай вече побърза да заяви, че Турция ще отблъсне сирийските въоръжени сили в случай на сблъсък на границата на двете страни. Той добави още, че Ердоган е крайно недоволен от сделката между кюрдите и Дамаск, като я нарече \"враждебна\" към Анкара. \r\nСпоред директора на Центъра за изследване на Близкия Изток и Централна Азия Семьон Багдасаров, Дамаск не може  \"просто да гледа как Турция просто поглъща километри от сирийската територия\". \"Затова кюрдите постъпиха правилно, като се обърнаха към сирийското правителство за помощ. А Дамаск постъпи правилно, като се съгласи да се договори с кюрдите. По-добре късно, отколкото никога ”, каза Багдасаров пред вестника. \r\nВ същото време той се съмнява, че турската армия ще може да устои на армията на Асад, подкрепена от кюрдски формирования. Експертът припомни, че не толкова отдавна, по време на операцията \"Маслинова клонка\", турските войски с абсолютно превъзходство по брой и с подкрепа на авиацията \"едва изминаха 18 километра за три седмици, което доведе до освобождаване на значителна част от техния команден състав\". \r\n„И сега, когато армията на Асад ще бъде обединена с кюрдите, за турците всичко може да свърши зле. И в този случай Дамаск ще започне да мисли за освобождаването на други територии, окупирани от турските войски “, прогнозира Багдасаров. \r\nНа този фон от Европа звучат все по-гръмко призивите към Ердоган за прекратяване на военната операция в Сирия. „Франция ще засили дипломатическите си усилия в тясно сътрудничество с партньорите си, за да осигури незабавно прекратяване на сегашната офанзива на Турция“, се казва в изявление на Елисейския дворец. В допълнение, Париж изрази необходимостта да се забрани износът на оръжие за Турция. Подобна позиция има и в Австрия, Белгия, Германия, Холандия, Швеция и няколко други европейски страни. \r\nВ същото време, според британския вестник The Guardian, заради действията на Ердоган, водещите западни сили са принудени да се обединят, а единственият начин да се сложи край на конфликта е да подкрепят Башар Асад. Но според Федор Лукянов, главен редактор на списанието „Русия в глобалната политика“, научен директор на Фонда за развитие и подкрепа на клуб „Валдай“, разнопосочността на мненията на Запад по отношение на Асад показва липсата на съгласувана външнополитическа позиция на Европа. \r\n„Липсата на политика рано или късно води до факта, че този, който я няма, започва да се насочва ту към едната , ту към другата страна, намирайки се в един или друг лагер. Това е позицията на Европа. Тя направи изявления за демокрацията, правата на човека, стабилността, но по същество – не каза нищо. В резултат на това, когато има набор от идеологически догми и няма политически потенциал, се оказва ту тук-ту там“, заяви Лукянов пред „Взгляд“. \r\n„Но тук можем да говорим за нещо друго: пропастта между Европа и Турция се разширява – явление, започнало  отдавна. В допълнение, Турция вече е бясна, защото Европа остро осъжда операцията и налага ограничения върху търговията с оръжие, заплашвайки със санкции “, добави експертът. \r\n„Що се отнася до самия Асад, много по-интересно е да се обърне внимание на Лигата на арабските държави, откъдето се чуват очевидни гласове с предложение да се върне Сирия в тази организация. Това се дължи на факта, че арабските страни не могат да координират своя подход поради натиска на неарабска Турция и Иран. Но по същество това е признание за победата на Асад, тъй като водещите страни от Лигата само преди няколко години заявиха, че Асад няма право да бъде наричан лидер “, завърши Лукянов. \r\nВ Русия ситуацията в Северна Сирия се коментира много дипломатично. И така, ръководителят на комисията по международни въпроси на Съвета на Федерацията Константин Косачов заяви, че военната операция, от една страна, усложнява ситуацията в региона, а от друга, допринася за установяване на диалог между кюрдите и Дамаск. Сенаторът е сигурен, че „рискът от открит турско-сирийски конфликт е нисък, тъй като очевидно Анкара няма намерение да завземе сирийските територии със сила“. \r\n„Целите на президента Ердоган са доста прозаични: над 3,5 милиона сирийски бежанци са се натрупали в граничните райони на Турция и Анкара очаква да засели поне милион от тях в земите, върху които в момента провежда военната си операция“, каза Косачов и добави, че Русия последователно се застъпва за засилване на диалога между всички страни в конфликта. \r\nГоворителят на руския президент Дмитрий Песков, отговаряйки на въпрос от журналисти за евентуален сблъсък между Сирия и Турция, заяви, че Москва „не би искал да мисли за подобен вариант“, като даде да се разбере, че Кремъл продължава да контролира ситуацията в региона. \r\n \r\n  Юлиян Марков", "date": "2019.10.15", "title": "Взгляд: Има ли заплаха за Русия от сделката межди кюрдите и сирийското правителство"}
{"url": "http://www.focus-news.net/news/2019/10/15/2708406/svetovnite-reaktsii-na-turskata-operatsiya-v-severna-siriya-komentari-v-svetovniya-pechat-agentsiya-fokus.html", "text": "Турската операция \"Извор на мира\" продължава да бъде във фокуса на световния печат. \r\n*** \r\n \r\n САЩ имат своите отговорности в Близкия Изток, пише Хакъ Йоджал в турското англоезично издание  Daily Sabah  в материал, представен без редакторска намеса. \r\nОбърканият президент Доналд Тръмп обърква целия свят. На никого не става ясно дали САЩ има роля в политиката в Близкия Изток. Той защитава решението си да позволи на Турция да се справи с унищожаването на терористите от „Ислямска държава“, твърдейки, че САЩ нямат работа там на първо място. Аз имам различна позиция от него по този въпрос. \r\nСъс започналото разследване за импийчмънт настъпиха тежки дни за президента на САЩ. Той е предаден; той каза, че не знае дали Руди Джулиани все още е негов адвокат, след започналото разследване. Джулиани има своята вендета с Джо Байдън, но той и старите кадри на републиканците не могат да схванат новите популистки и крайно десни тенденции в политиката на САЩ. Това ново дясно има индивидуалистичен егоизъм в корените си, което е новото проявление на егоцентризма, присъствал винаги сред американския народ. \r\nТръмп е прав, когато смята, че като цяло американската общественост би харесала идеята да „върне момчетата у дома“, като си сътрудничи с Турция в Сирия. Той обаче греши, като смята, че тогава САЩ нямат работа в Близкия изток. Той не бива да забравя факта, че САЩ са взели ключовете за главните пристанища в столиците на Близкия изток от британците в Ялта на 4 февруари 1945 г. Оттогава САЩ играят империалистичната роля,възложена им от британския премиер Уинстън Чърчил. Новата дясна политика не изисква световно господство и Тръмп се опитва да се оттегли от задълженията, свързани с тази роля. \r\nСАЩ може да хвърли империалистичната си козина, но не може да напусне Близкия изток. Тръмп знае по-добре от всеки друг, че неговите предшественици вкараха в тази каша целия регион, от Бангладеш до Кашмир, от Афганистан до Ирак, от Сирия до Йерусалим. На всичкото отгоре неговата собствена грандоманска политика, призна ограбването  на окупирани арабски земи и предоставянето им на Израел, с което още повече влоши положението. САЩ трябва да компенсира щетите, нанесени в региона. \r\nНо най-сериозният проблем е в Сирия. След операцията „Извор на мира“ Турция ще се надява да върне поне 2 милиона сирийци обратно в тяхната страна. Благодарение на неправилния избор на политика, започващ от Джеймс Бейкър през 1998 г., продължавайки с Хилари Клинтън през 2013 г. и накрая завършващ с Рекс Тилърсън и Майк Помпео като държавни секретари, САЩ навредиха на всички народи в Ирак и Сирия. \r\nКюрдите в Сирия са специално оставени на милостта на терористичната организация Кюрдска работническа партия (ПКК). Вместо да сътрудничат с Турция от самото начало, за да се справят с „Ислямска държава“, американските политици и отговорните за прилагането на политиката избраха да формират армии от терористите на ПКК, да ги обучават и екипират, а след това ги използват като ботуши на земята срещу „Ислямска държава“. Хората от Държавния департамент и Министерството на отбраната нарекоха тези терористични армии \"кюрдския народ\" и създадоха за тях „родина“ в Сирия. \r\nСирийското правителство малтретира кюрдския народ и им отказва равни права още от 60-те години на миналия век. Кюрдите трябва да бъдат третирани еднакво в своята страна, от тяхното правителство. Но всички останали хора в Сирия също се нуждаят от същото нещо: равно, демократично и хуманно отношение от страна на правителството. \r\nПКК и нейният клон в Сирия, Партията на демократичния съюз , не можеха и не предоставиха тези демократични права на кюрдите, арабите и туркмените в Сирия. В резултат на фактическото разчленяване на страната повече от един милион кюрди избягаха от областите, държани от ПКК , и намериха убежище в Турция. Останалите 2 милиона сирийски бежанци в Турция също са от области, управлявани от кюрдските бойци. \r\nСлед като военната операция на Турция върне мир в района, партньорите от Астана и Женева трябва да започнат работа и да приведат страната в подходящ вид. Турската военна операция ще бъде гаранция за териториалната цялост, която ще има новата Сирия. \r\n*** \r\n \r\n Часове след като постигна споразумение с кюрдските сили, сирийската армия влезе в ключов град близо до турската граница, което представлява  значителна промяна в динамиката на конфликта, пише американският вестник  The New York Times \r\nВръщането на правителствените сили в Североизточна Сирия не само нанася удар върху ръководените от кюрди сили, които бяха подкрепени от Съединените щати, но и е знак за голяма промяна в осемгодишната война в Сирия. \r\nСирийската армия влезе в град Тел Тамер в Североизточна Сирия, съобщиха държавните медии, скоро след като правителството на президента Башар ал Асад сключи съюз с кюрдските сили, които контролират региона. \r\nСирийското правителство почти изцяло отсъстваше от североизточната част на страната, тъй като се оттегли или беше прогонено от въоръжени бунтовници. Сирийските демократични сили, милиция, ръководена от кюрди, която доскоро действа със САЩ за борба срещу „Ислямска държава“, се превърна в незаобиколима политическа и военна сила  в региона. \r\nВъпреки че сирийските кюрди не обявяват правителството на Асад за враг, той не се доверяваше на усилията им за установяване на автономия и планираше да завземе цялата територия на Сирия. Но нямаше как да го направи, особено след като американските войски седяха в района. \r\nРешението на президента Тръмп миналата седмица да изтегли тези войски от пътя на турско настъпление отвори пътя на Асад и неговите сили започнаха да навлизат в района. \r\nВ някои градове те бяха посрещнати с овации от местните жители, които скандираха националистически лозунги и носеха снимката на Асад. В други райони камионите закараха голям брой сирийски войници в района, за да заемат позиции. Тел Тамер е стратегически град, който свързва Североизточна Сирия със северния център на страната, Алепо, и е на 20 мили от Рас ал Айн, центъра на нападението на Турция , \r\nАко сирийските правителствени сили успеят да достигнат турската граница на север и иракската граница на изток, това би било голям пробив в стремежа на Асад да си възстанови контрола над цялата страна. \r\nСирийските правителствени сили също влязоха в град Айн Иса  само ден след като беше за кратко завзет от войските, ръководени от Турция. Около 500 симпатизанти на „Ислямска държава“ се възползваха от тежкото поражение и избягаха от лагер за задържане според местни представители. \r\nКюрдският официален представител Алдар Кселил заяви в изявление в понеделник следобед, че сирийските правителствени сили трябва да стоят настрана от участък от турската граница, в който понастоящем се водят боеве между ръководените от Турция сили и кюрдските милиции, които контролираха района до миналата седмица. \r\nКселил каза, че кюрдите ще се бият сами в онази част от граничния район, където турските сили вече са установили силно присъствие. Той добави, че кюрдските власти също ще останат отговорни за администрацията и полицията в региона. Сирийските служители обаче не потвърдиха подробностите на плана, описан от Кселил. \r\n*** \r\n \r\n Кюрдите са много повече от съюзници срещу „Ислямска държава“, пише израелското англоезично издание  The Jerusalem Post . \r\nНа  7 октомври 2019 г. президентът на САЩ Доналд Тръмп написа в социалната мрежа „Туитър“, че е дошло време САЩ да „излязат от тези нелепи безкрайни войни, много от тях племенни и да върнат нашите войници у дома“ след телефонен разговор с турския президент Реджеп Тайип Ердоган. Това, което направи  Тръмп, е че официално изостави своите кюрдски съюзници  от Сирийските демократични сили (СДС) и предостави на Турция, която разглежда кюрдите в Сирия като терористи, зелена светлина за настъпателна операция в Североизточна Сирия, без да информира Пентагона. \r\nСДС, ръководена от кюрдски сили, която също се състои от много арабски, туркменски и арменски християни, доказа своята надеждност и ангажираност към антитерористичната коалиция, като е на първа линия и даде 11 000 жертви за разгрома на „Ислямска държава“. \r\nСъщите тези хора, които са се жертвали толкова много, сега се оказват между тихата тирания на Асад и агресивното настъпление на Турция. Оглеждат се и забелязват, че САЩ са ги изоставили, както са правили с техните братята в миналото. \r\nТрябва да се отбележи, обаче, че други държави излязоха и категорично осъдиха незаконната, дестабилизираща и непредизвикана офанзива на Турция в Североизточна Сирия. Израел беше една от първите, но други като ООН, страните от Арабската лига и Европа осъдиха турските действия и призоваха Анкара да прекрати своята операция.  \r\nЗа разлика от референдума за независимост през 2017 г., проведен от кюрдите в иракския регион Кюрдистан, светът изглежда обединен в израз на противопоставяне на агресията на Турция срещу кюрдите. Това вербално противопоставяне обаче не се е материализирало в конкретни действия. Турският президент Реджеп Тайип Ердоган обеща, че Турция „няма да спре, независимо какво казва някой“. \r\nНарастващият брой на кюрдските жертви и рискът хиляди затворници от „Ислямска държава“ да се измъкнат от килиите си принуждават кюрдските лидери да търсят руснаците и Асад за потенциална помощ. Всъщност командирът на СДС Мазлум Абди наскоро каза пред Bloomberg в телефонно интервю, че ще бъде принуден да търси партньорство с Асад и руснаците, ако президентът Тръмп не успее да попречи или да убеди Турция да изтегли армията си и да прекрати дейността си. \r\nТова, което са постигнали кюрдите, ги прави единствените истински партньори, на които западните и регионални сили могат да разчитат, за да предотвратят връщането на „Ислямска държава“ и да принудят Асад да приеме някаква форма на политическо споразумение за бъдещето на Сирия. По този начин изказванията и подкрепата за кюрдите трябва да се считат за нещо повече от хуманитарна политика. Това е стабилна, стратегическа и принципна политика за западните и съседните държави, които искат да предотвратят възстановяването на „Ислямска държава“ или всяка друга терористична група и да възпират Турция и Иран да превърнат своя имперски план в реалност. \r\nКюрдите са доказали своята ангажираност към мира, стабилността и човешкото достойнство, като се противопоставят на тирани в Близкия изток от един век и победиха терора, който всички познаваме като „Ислямска държава“. Въпреки това, когато президентът Тръмп беше попитан за изоставянето на кюрдите, той заяви, че „кюрдите не ни помогнаха в Нормандия“. \r\nТова, което Тръмп пропусна да спомене, е, че САЩ и НАТО харчат трилиони долари като част от „войната срещу тероризма“, но все пак не успяха да се справят ефективно с екстремизма на джихадистите. Възходът на „Ислямска държава“ е окончателно доказателство за този провал. Ако не бяха хилядите смели, кюрдски сили Пешмерга и СДС, които дадоха живота си, за да победят джихадистите в Сирия и Ирак, западните и регионалните страни в момента биха преговаряли с „Ислямска държава“, както правят с талибаните в Афганистан. \r\nИзтеглянето на САЩ означава за кюрдите две неща. Първо, кюрдското единство и сътрудничеството между различните части на Кюрдистан е наложително за оцеляването и развитието на кюрдската кауза. Второ, кюрдите трябва да засилят отношенията си с Израел и регионалните арабски съюзници, чиито интереси и дългосрочна сигурност също са застрашени от усилията на Турция и Иран за възстановяване на предишното имперско господство в региона. \r\nПо същия начин турската офанзива и оттеглянето на САЩ от региона , показва, че регионалните лидери трябва да подкрепят кюрдите, чиято кръв и политическа проза са спасили хиляди животи, възпряха „Ислямска държава“ и пазят малцинствата в Североизточна Сирия от сигурността от радикалния джихадистки тероризъм, Асад и турските сили след избухването на гражданска война през пролетта на 2011 г. \r\nПрезидентът Тръмп греши, че изтегля американските сили от Североизточна Сирия и се отказва от ключов съюзник, но той е прав за едно. Страните от региона и НАТО трябва да се активизират и да предприемат конкретни мерки срещу турската агресия и тероризма. Бъдещето на Сирия и на региона наистина изисква другите държави да направят повече за поддържане на реда и стабилността.", "date": "2019.10.15", "title": "Световните реакции на турската операция в Северна Сирия - коментари в световния печат (Агенция \"Фокус\")"}
{"url": "http://www.focus-news.net/news/2019/10/15/2708413/otbelyazahme-praznika-na-sv-petka-obzor.html", "text": "На 14 октомври Православната църква прославя преподобна Параскева - Петка Българска (Търновска, Епиватска, Белградска, Яшка). Св. Петка е една от най-обичаните и почитани светици не само в България, но и в целия православен свят. Според народните вярвания Света Петка е покровител на семейството, плодородието, раждането. Денят се смята за завършек на лятото и есента, като с това приключва и активният стопански цикъл. Народът отбелязва Петковден като начало на зимните празници. По традиция се правят курбани, сборове и служби за здраве и плодородие. От Петковден до Димитровден се забранява работата с вълна, кроене, шиене - за да не нападат хищниците стадата. На този ден имен ден празнуват: Петко, Петка, Петкан, Петра, Петрана, Петрина, Петрия, Петричка, Петкана, Пенко, Пенка, Параскев, Параскева, Парашкев, Парашкева, Паруш, Кева.  \r\nПразникът започна с Архиерейска света Литургия в софийския храм „Света Петка - Стара“, която бе оглавена от Негово преосвещенство Белоградчишки епископ Поликарп. Богослужението бе  с благословението на Негово светейшество Българския патриарх и Софийски митрополит Неофит.  \r\nБогослужения, посветени на храмови празници, бяха отслужени в градовете Троян, Пазарджик, село Власатица в област Враца, Пловдив, махала Бистрица (Махмутица) над Широка лъка, Смолянско, Пещера и Пенкьовския манастир „Св. Петка“, Трънско.  \r\nНад 1000 човека събраха поляните край Тросково за празника на църквата „Св. Петка“.  Храмов празник отбеляза и  една от най-старите църкви във Видин. Да отбележат празника и да почетат светинята в храма дойдоха десетки граждани. С литургия за здраве и курбан отбелязаха храмовия празник на църквата „Св. Петка“ в село Полена, община Симитли. Десетки миряни се събраха на празничната служба, отслужена в едноименния храм в селото, а светицата от незапомнени времена се почита от местните като закрилница на Полена. Отци отслужиха тържествена литургия, поръсиха със светена вода и осветиха десет казана, който готвачите на празника сготвиха за десетките миряни. Кандидатът за кмет на Община Симитли Апостол Апостолов и кандидатът за общински съвет Владимир Христов, както и кандидати за кметове на кметства, сред които бе Веселин Топузов, който е кандидат за кмет на Полена. присъстваха на литургията.   \r\nНа Петковден Кермен отбелязва 45 години от обявяването си за град. Редица прояви съпътстват честването. Денят започна с Празнична Света Литургия в храм „Света Петка“. По повод тържествата беше организиран и спортен празник, в който взеха участие децата от ОУ „Христо Смирненски“. В края на състезанията всички те бяха поздравени и наградени от заместник-кметовете на Сливен Румен Иванов и Пепа Чиликова с купи, грамоти и предметни награди. Бяха поднесени и цветя пред паметника на загиналите през войните жители на Кермен. Областният управител на Сливен Чавдар Божурски изпрати поздравителни адреси до жителите на Нова Загора, Твърдица и Кермен по случай Петковден. Областният управител отправи към хората пожелания за здраве, разбирателство и благополучие, за сплотеност и единство в името на общия им дом. Светицата е покровителка и на трите населени места, които на 14 октомври отбелязват общоградските си празници. В общинските центрове денят започна със света литургия в храмовете и тържествени заседания на общинските съвети. Поздравленията на областния управител бяха предадени от зам. областния управител Камен Костов, който гостува на тържественото заседание в Твърдица, и от гл. секретар в администрацията Кирил Аврамов – гост на празничното събитие в Нова Загора.", "date": "2019.10.15", "title": "Отбелязахме празника на св. Петка (ОБЗОР)"}
{"url": "http://www.focus-news.net/news/2019/10/15/2708417/the-jerusalem-post-kyurdite-sa-mnogo-poveche-ot-sayuznitsi-sreshtu-islyamska-darzhava.html", "text": "Кюрдите са много повече от съюзници срещу „Ислямска държава“, пише израелското англоезично издание  The Jerusalem Post . \r\nНа 7 октомври 2019 г. президентът на САЩ Доналд Тръмп написа в социалната мрежа „Туитър“, че е дошло време САЩ да „излязат от тези нелепи безкрайни войни, много от тях племенни и да върнат нашите войници у дома“ след телефонен разговор с турския президент Реджеп Тайип Ердоган. Това, което направи  Тръмп, е че официално изостави своите кюрдски съюзници  от Сирийските демократични сили (СДС) и предостави на Турция, която разглежда кюрдите в Сирия като терористи, зелена светлина за настъпателна операция в Североизточна Сирия, без да информира Пентагона. \r\nСДС, ръководена от кюрдски сили, която също се състои от много арабски, туркменски и арменски християни, доказа своята надеждност и ангажираност към антитерористичната коалиция, като е на първа линия и даде 11 000 жертви за разгрома на „Ислямска държава“. \r\nСъщите тези хора, които са се жертвали толкова много, сега се оказват между тихата тирания на Асад и агресивното настъпление на Турция. Оглеждат се и забелязват, че САЩ са ги изоставили, както са правили с техните братята в миналото. \r\nТрябва да се отбележи, обаче, че други държави излязоха и категорично осъдиха незаконната, дестабилизираща и непредизвикана офанзива на Турция в Североизточна Сирия. Израел беше една от първите, но други като ООН, страните от Арабската лига и Европа осъдиха турските действия и призоваха Анкара да прекрати своята операция.  \r\nЗа разлика от референдума за независимост през 2017 г., проведен от кюрдите в иракския регион Кюрдистан, светът изглежда обединен в израз на противопоставяне на агресията на Турция срещу кюрдите. Това вербално противопоставяне обаче не се е материализирало в конкретни действия. Турският президент Реджеп Тайип Ердоган обеща, че Турция „няма да спре, независимо какво казва някой“. \r\nНарастващият брой на кюрдските жертви и рискът хиляди затворници от „Ислямска държава“ да се измъкнат от килиите си принуждават кюрдските лидери да търсят руснаците и Асад за потенциална помощ. Всъщност командирът на СДС Мазлум Абди наскоро каза пред Bloomberg в телефонно интервю, че ще бъде принуден да търси партньорство с Асад и руснаците, ако президентът Тръмп не успее да попречи или да убеди Турция да изтегли армията си и да прекрати дейността си. \r\nТова, което са постигнали кюрдите, ги прави единствените истински партньори, на които западните и регионални сили могат да разчитат, за да предотвратят връщането на „Ислямска държава“ и да принудят Асад да приеме някаква форма на политическо споразумение за бъдещето на Сирия. По този начин изказванията и подкрепата за кюрдите трябва да се считат за нещо повече от хуманитарна политика. Това е стабилна, стратегическа и принципна политика за западните и съседните държави, които искат да предотвратят възстановяването на „Ислямска държава“ или всяка друга терористична група и да възпират Турция и Иран да превърнат своя имперски план в реалност. \r\nКюрдите са доказали своята ангажираност към мира, стабилността и човешкото достойнство, като се противопоставят на тирани в Близкия изток от един век и победиха терора, който всички познаваме като „Ислямска държава“. Въпреки това, когато президентът Тръмп беше попитан за изоставянето на кюрдите, той заяви, че „кюрдите не ни помогнаха в Нормандия“. \r\nТова, което Тръмп пропусна да спомене, е, че САЩ и НАТО харчат трилиони долари като част от „войната срещу тероризма“, но все пак не успяха да се справят ефективно с екстремизма на джихадистите. Възходът на „Ислямска държава“ е окончателно доказателство за този провал. Ако не бяха хилядите смели, кюрдски сили Пешмерга и СДС, които дадоха живота си, за да победят джихадистите в Сирия и Ирак, западните и регионалните страни в момента биха преговаряли с „Ислямска държава“, както правят с талибаните в Афганистан. \r\nИзтеглянето на САЩ означава за кюрдите две неща. Първо, кюрдското единство и сътрудничеството между различните части на Кюрдистан е наложително за оцеляването и развитието на кюрдската кауза. Второ, кюрдите трябва да засилят отношенията си с Израел и регионалните арабски съюзници, чиито интереси и дългосрочна сигурност също са застрашени от усилията на Турция и Иран за възстановяване на предишното имперско господство в региона. \r\nПо същия начин турската офанзива и оттеглянето на САЩ от региона , показва, че регионалните лидери трябва да подкрепят кюрдите, чиято кръв и политическа проза са спасили хиляди животи, възпряха „Ислямска държава“ и пазят малцинствата в Североизточна Сирия от сигурността от радикалния джихадистки тероризъм, Асад и турските сили след избухването на гражданска война през пролетта на 2011 г. \r\nПрезидентът Тръмп греши, че изтегля американските сили от Североизточна Сирия и се отказва от ключов съюзник, но той е прав за едно. Страните от региона и НАТО трябва да се активизират и да предприемат конкретни мерки срещу турската агресия и тероризма. Бъдещето на Сирия и на региона наистина изисква другите държави да направят повече за поддържане на реда и стабилността. \r\n \r\n  Юлиян Марков", "date": "2019.10.15", "title": "The Jerusalem Post: Кюрдите са много повече от съюзници срещу „Ислямска държава“"}
{"url": "http://www.focus-news.net/news/2019/10/15/2708416/aleksandar-vuchich-sarbiya-shte-zavarshi-svoya-uchastak-na-turski-potok-do-kraya-na-godinata.html", "text": "Сръбският президент Александър Вучич заяви, че Белград ще завърши своята част от изпълнението на проекта за газопровода „Турски поток“ до края на годината, пише руският вестник  “Российская газета“ \r\nВ понеделник той се срещна с председателя на Съвета на федерацията Валентина Матвиенко, която ръководи руската делегация на 141-тото събрание на интерпарламентарния съюз, което се провежда в сръбската столица. \r\nРъководителят на Съвета на федерацията отбеляза, че изграждането на газопровода „Турски поток“ през територията на Сърбия напредва успешно и проектът е много полезен за републиката, тъй като „ще увеличи доставките на газ за Сърбия, чиито нужди нарастват поради развитието на икономиката“. \r\n\"Бих искала да знам вашето мнение дали този проект ще бъде завършен до края на годината? Какви са вашите оценки, може би имате въпроси към руската страна?\" - попита Матвиенко. \"Както бях информирана, всичко е в съгласуван режим, Сърбия ясно изпълнява задълженията си и приключването на тази работа е възможно до края на годината\", добави тя. \r\n„Ще завършим всичко, както беше обещано, преди края на годината“, отговори Александър Вучич. Той добави, че Сърбия успешно сътрудничи по проект за газопровод с Унгария и че е необходимо да се ускори процеса на изграждане на подземно хранилище за газ в Банатски Двор. „Нямаме други въпроси“, добави ръководителят на Сърбия. \r\n \r\n  Юлиян Марков", "date": "2019.10.15", "title": "Александър Вучич: Сърбия ще завърши своя участък на „Турски поток“ до края на годината"}
{"url": "http://www.focus-news.net/news/2019/10/15/2708418/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Турската операция \"Извор на мира\" и възможните последствия за Русия, както и готовността на Сърбия за завършване в срок на \"Турски поток\" са сред темите на руския печат. \r\n*** \r\n \r\n  Петролът от Североизточна Сирия може да потече към Русия, пише руският вестник  ”Независимая газета“ \r\nПреходът на самоуправляващите се северни райони на Сирия под контрола на централното правителство постави въпроса при какви условия кюрдските паравоенни сили са се съгласили да „предадат” тези позиции на официален Дамаск. В зоната на тяхното влияние са най-големите петролни находища в Арабската република, които според експерти, интервюирани от изданието, биха могли да се превърнат в залог при преговори между сирийското правителство и Русия, от една страна, и кюрдските командири, от друга. \r\nВълната от съобщения на 14 октомври, че кюрдската автономна администрация е сключила сделка със силите на президента Башар ал Асад за предотвратяване на турското нахлуване, почти затъмни дневния ред за държавното посещение на Владимир Путин в Саудитска Арабия. Както бе договорено с командването на Сирийските демократични сили (СДС), многонационален военен съюз с кюрди, части на сирийската правителствена армия поеха контрола над редица градове на 14 октомври в северните части на страната, по-рано контролирани от СДС. Това бележи голяма промяна в конфликта в Сирия и краха на военната стратегия на САЩ в Арабската република. \r\nТърсенето на обща позиция между кюрдските Отряди за народна самоотбрана (ОНС), които бяха основната част от СДС и официален Дамаск не е ново, но страните не бяха съгласни дали трябва да съществува самоуправляващ се кюрдски регион в Северна Сирия. \r\nСамите СДС, които обаче отдавна са гръбнакът на САЩ в борбата срещу „Ислямска държава“ и други радикални групировки, вероятно ще бъдат разпуснати. Сирийската държавна агенция SANA издаде изявление на Съвета на арабските племена, призовавайки арабските бойци от СДС да напуснат съюза и да се присъединят към сирийската правителствена армия, тъй като, както е отбелязано в съобщението на SANA, \"това е единственият гарант, способен да защити сирийската граница и да устои на всяко външно нападение\". „Племената изразиха единна позиция, отхвърляйки и осъждайки турската окупация на сирийска територия, което доведе до унищожаването на градовете и смъртта на невинни цивилни граждани, в частност на деца и възрастни хора“, посочва агенцията. \r\nБойците на ОНС възнамеряват да осигурят безопасността на северните райони заедно с армията на Асад. Според редица източници руската страна е дала своя принос за сделката между официален Дамаск и кюрдските образувания. Докладва се дори, че срещата, на която е сключено съответното споразумение, се е провела в руската база Хмеймим в провинция Латакия. На пръв поглед това създава конфликт между Русия и Турция - партньори във формата от Астана в урегулирането на сирийския конфликт. Изказвайки се на брифинг в Истанбул на 14 октомври, турският президент Реджеп Ердоган каза, че Русия предприема „положителен подход“ и не би трябвало да има проблеми с напредването на турските сили. Очевидно е обаче, че предвид влизането на сирийската армия в играта турците няма да успеят да създадат буферна зона по цялата граница със Сирия. \r\n \r\nОсвен това в един от докладите на кюрдската автономна администрация се казва, че споразумението със сирийското правителство \"ще освободи всички сирийски области, окупирани от турските власти, и наемниците, които се бият на тяхна страна, включително и град Африн\". Африн беше кюрдски анклав в северозападна Сирия, който беше превзет от Турция и лоялните на нея опозиционни сили през 2018 година. С други думи, с връщането на северните райони под контрола на правителствената армия е малко вероятно въоръженият конфликт да приключи, но което е забележително, ще се проведе без участието на американски военни съветници. Говорейки в предаването „Лице на нацията“ в ефира на канала CBS, ръководителят на Пентагона Марк Еспър заяви, че неговото ведомство започва „умишлено изтегляне на войски“ от Северна Сирия. Това, каза той, е част от плана на САЩ за прегрупиране на войските в региона. \r\nВашингтон може да направи на Дамаск и Москва не само политическа отстъпка, но и икономическа, при условие че силите му напълно напуснат целия североизток от Сирия. Както е известно, най-големите нефтени находища в страната са под контрола на СДС. \r\nВ разговор с НГ, изследователят на кюрдите и автор на книгата „Кюрдите на Северна Сирия“ Владимир ван Вилгенбург призна, че тези ресурси в североизточната част на страната могат да станат обект на преговори между кюрдските формирования и Дамаск. \"Въпреки това, повечето от находищата са далеч от границата (сирийско-турската. -\" НГ\")\", обясни експертът. И в тези райони към 14 октомври американските военни все още присъстватт. Независимо от това, ситуацията все още създава прозорец с икономически възможности за Дамаск и, съответно, за Москва. \r\nОсвен това самите СДС не бяха против търговията с централното правителство - дори в момент, когато въпросът за изтеглянето на американския контингент не беше толкова остър. През февруари 2019 г. Wall Street Journal съобщи, че СДС доставя петрол на сирийската компания Qatirji Group, която е в черен списък на САЩ и ЕС за подкрепа за Асад. \r\nЮрий Бармин, експерт по Близкия изток и Северна Африка, се съгласи с хипотезата, че петролът може да стане обект на договаряне между правителството в Дамаск и кюрдите. „Нефтените находища са основното предимство на СДС, което те могат да разменят за политически облаги“, казва експертът. \r\nСпоред Бармин обаче разполагането на сирийски войски по границата с Турция изглежда като план, който първоначално е бил съгласуван с Анкара. „Мисля, че планът на Ердоган не е целял да създаде голяма буферна зона по цялата сирийско-турска граница“. „ Всичко, което се случва сега, се вписва в контекста на Договора от Адана (сключен между Турция и Сирия през 1998 г. - \"НГ\"), тъй като съгласно този документ турците имат право на трансгранични ограничени операции. Мисля, че това е било договорено с Москва. \" Бармин нарича сделката между кюрдите и Дамаск полезна за турското правителство: прехвърлянето на северните райони на Сирия под контрола на Асад вероятно ще доведе до срив на кюрдските планове за създаване на широка автономия, а именно тя беше считана от Анкара за една от основните заплахи за националната й сигурност.  \r\n*** \r\n \r\n  Има ли заплаха за Русия от сделката межди кюрдите и сирийското правителство, коментира руският вестник ”Взгляд” \r\nКонфликтът в северната част на Сирия се разви много бързо. След сделката с кюрдите, армията на Башар Асад поема контрола над градовете от региона. Те се движат в посока на турската армия, която също съобщава за напредъка. Между тях в \"капан\" се оказаха американските военни. Защо тези събития предизвикаха в Русия и Европа противоположни реакции? \r\nПоследното развитие стана възможно в резултат на споразуменията, постигнати предния ден между кюрдската автономна администрация и Дамаск, чиято същност е разполагането на сирийските войски по границата с Турция.  \r\nМиналата седмица турският президент Реджеп Ердоган обяви началото на операция „Извор на мира“ в Северна Сирия, насочена срещу забранената в страната му Кюрдска работническа партия (ПКК) и терористичната групировка „Ислямска държава“.  \r\nУспоредно с това Съединените щати, които преди това подкрепяха кюрдите, обявиха изтеглянето на войските си от областите, към които се стремят турците. Но не успяха. Според министъра на отбраната Марк Еспер американските военни са попаднали в капан - те вече са притиснати между турските войски, които се движат на юг, и сирийските войски, които тръгват на север. \r\nКакто по-рано вестник „Взгляд“ прогнозира, сирийският лидер Башар Асад успя да сключи изгодна сделка с кюрдите, като по този начин разшири контрола над суверенната територия на Арабската република. И това напълно съвпада с интересите на Русия. \r\nНо какво да кажем за опасността от преки военни сблъсъци между сирийските и турските войски? Например съветникът на турския президент Ясин Актай вече побърза да заяви, че Турция ще отблъсне сирийските въоръжени сили в случай на сблъсък на границата на двете страни. Той добави още, че Ердоган е крайно недоволен от сделката между кюрдите и Дамаск, като я нарече \"враждебна\" към Анкара. \r\nСпоред директора на Центъра за изследване на Близкия Изток и Централна Азия Семьон Багдасаров, Дамаск не може  \"просто да гледа как Турция просто поглъща километри от сирийската територия\". \"Затова кюрдите постъпиха правилно, като се обърнаха към сирийското правителство за помощ. А Дамаск постъпи правилно, като се съгласи да се договори с кюрдите. По-добре късно, отколкото никога ”, каза Багдасаров пред вестника. \r\nВ същото време той се съмнява, че турската армия ще може да устои на армията на Асад, подкрепена от кюрдски формирования. Експертът припомни, че не толкова отдавна, по време на операцията \"Маслинова клонка\", турските войски с абсолютно превъзходство по брой и с подкрепа на авиацията \"едва изминаха 18 километра за три седмици, което доведе до освобождаване на значителна част от техния команден състав\". \r\n„И сега, когато армията на Асад ще бъде обединена с кюрдите, за турците всичко може да свърши зле. И в този случай Дамаск ще започне да мисли за освобождаването на други територии, окупирани от турските войски “, прогнозира Багдасаров. \r\nНа този фон от Европа звучат все по-гръмко призивите към Ердоган за прекратяване на военната операция в Сирия. „Франция ще засили дипломатическите си усилия в тясно сътрудничество с партньорите си, за да осигури незабавно прекратяване на сегашната офанзива на Турция“, се казва в изявление на Елисейския дворец. В допълнение, Париж изрази необходимостта да се забрани износът на оръжие за Турция. Подобна позиция има и в Австрия, Белгия, Германия, Холандия, Швеция и няколко други европейски страни. \r\nВ същото време, според британския вестник The Guardian, заради действията на Ердоган, водещите западни сили са принудени да се обединят, а единственият начин да се сложи край на конфликта е да подкрепят Башар Асад. Но според Федор Лукянов, главен редактор на списанието „Русия в глобалната политика“, научен директор на Фонда за развитие и подкрепа на клуб „Валдай“, разнопосочността на мненията на Запад по отношение на Асад показва липсата на съгласувана външнополитическа позиция на Европа. \r\n„Липсата на политика рано или късно води до факта, че този, който я няма, започва да се насочва ту към едната , ту към другата страна, намирайки се в един или друг лагер. Това е позицията на Европа. Тя направи изявления за демокрацията, правата на човека, стабилността, но по същество – не каза нищо. В резултат на това, когато има набор от идеологически догми и няма политически потенциал, се оказва ту тук-ту там“, заяви Лукянов пред „Взгляд“. \r\n„Но тук можем да говорим за нещо друго: пропастта между Европа и Турция се разширява – явление, започнало  отдавна. В допълнение, Турция вече е бясна, защото Европа остро осъжда операцията и налага ограничения върху търговията с оръжие, заплашвайки със санкции “, добави експертът. \r\n„Що се отнася до самия Асад, много по-интересно е да се обърне внимание на Лигата на арабските държави, откъдето се чуват очевидни гласове с предложение да се върне Сирия в тази организация. Това се дължи на факта, че арабските страни не могат да координират своя подход поради натиска на неарабска Турция и Иран. Но по същество това е признание за победата на Асад, тъй като водещите страни от Лигата само преди няколко години заявиха, че Асад няма право да бъде наричан лидер “, завърши Лукянов. \r\nВ Русия ситуацията в Северна Сирия се коментира много дипломатично. И така, ръководителят на комисията по международни въпроси на Съвета на Федерацията Константин Косачов заяви, че военната операция, от една страна, усложнява ситуацията в региона, а от друга, допринася за установяване на диалог между кюрдите и Дамаск. Сенаторът е сигурен, че „рискът от открит турско-сирийски конфликт е нисък, тъй като очевидно Анкара няма намерение да завземе сирийските територии със сила“. \r\n„Целите на президента Ердоган са доста прозаични: над 3,5 милиона сирийски бежанци са се натрупали в граничните райони на Турция и Анкара очаква да засели поне милион от тях в земите, върху които в момента провежда военната си операция“, каза Косачов и добави, че Русия последователно се застъпва за засилване на диалога между всички страни в конфликта. \r\nГоворителят на руския президент Дмитрий Песков, отговаряйки на въпрос от журналисти за евентуален сблъсък между Сирия и Турция, заяви, че Москва „не би искал да мисли за подобен вариант“, като даде да се разбере, че Кремъл продължава да контролира ситуацията в региона. \r\n*** \r\n \r\n Сръбският президент Александър Вучич заяви, че Белград ще завърши своята част от изпълнението на проекта за газопровода „Турски поток“ до края на годината, пише руският вестник “Российская газета“. \r\nВ понеделник той се срещна с председателя на Съвета на федерацията Валентина Матвиенко, която ръководи руската делегация на 141-тото събрание на интерпарламентарния съюз, което се провежда в сръбската столица. \r\nРъководителят на Съвета на федерацията отбеляза, че изграждането на газопровода „Турски поток“ през територията на Сърбия напредва успешно и проектът е много полезен за републиката, тъй като „ще увеличи доставките на газ за Сърбия, чиито нужди нарастват поради развитието на икономиката“. \r\n\"Бих искала да знам вашето мнение дали този проект ще бъде завършен до края на годината? Какви са вашите оценки, може би имате въпроси към руската страна?\" - попита Матвиенко. \"Както бях информирана, всичко е в съгласуван режим, Сърбия ясно изпълнява задълженията си и приключването на тази работа е възможно до края на годината\", добави тя. \r\n„Ще завършим всичко, както беше обещано, преди края на годината“, отговори Александър Вучич. Той добави, че Сърбия успешно сътрудничи по проект за газопровод с Унгария и че е необходимо да се ускори процеса на изграждане на подземно хранилище за газ в Банатски Двор. „Нямаме други въпроси“, добави ръководителят на Сърбия.", "date": "2019.10.15", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/10/15/2708419/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "невъзможността да бъде постигнато споразумение за Брекзит с ЕС преди Европейския съвет в края на седмицата и протестите в Барселона след обявяването на присъдите на каталунските сепаратистки лидери са сред темите на британския печат. \r\n*** \r\n \r\n Лидерите на ЕС казаха на Борис Джонсън, че няма как да бъде постигнато споразумение за Брекзит преди срещата на върха тази седмица, унищожавайки надеждите му да представи споразумение пред парламента на специално заседание в събота, пише британският вестник  The independent . \r\nПремиерът на Финландия Анти Ринe, чието правителство понастоящем е начело  на ротационното председателство на ЕС, предупреди, че няма „практичен или легален начин“ да се постигне споразумение преди срещата в четвъртък на лидерите на ЕС в Брюксел - докато външният министър на Испания заяви, че „може да е необходимо повече време“. \r\nСаймън Ковъни, вицепремиерът на Ирландия, също предложи в понеделник, че разговорите може да се наложи да продължат през следващата седмица, въпреки че според него е твърде рано да се каже. \r\nИзказвайки се в Хелзинки, заедно с белгийския премиер Шарл Мишел, който е следващият председател на Европейския съвет, Рине каза пред репортери: „Мисля, че няма време по технически или правен начин да се постигне споразумение преди заседанието на Съвета на ЕС. Трябва ни повече време. \" \r\nИспанският министър на външните работи Жозеп Борел, който ще бъде следващия върховен представител на ЕС по въпросите на външните работи, междувременно каза на репортерите преди среща в Люксембург, че може да има нужда да „се спре часовника“ и да се поиска повече време. \r\n„Знаете ли, в Европа винаги вземаме решения на ръба на пропастта, на ръба на скалата“, каза той. „Дори когато дойде последната минута, тогава спираме часовника и казваме, че ни трябва технически повече време, за да изпълним всички изисквания, всички изисквания в последната минута.“ \r\nМалък напредък беше отчетен след  техническите преговори в Брюксел, въпреки че дискусиите продължиха през уикенда и двете страни определиха преговорите като „конструктивни“.  \r\nДвете страни се разбраха, че ще работят върху правен текст, обхващащ митническите договорености за ирландската граница, с необходимостта от още време, което по-скоро се дължи на на усърдния правен характер на работата, отколкото на принципно несъгласие. ЕС настоява, че всички предложения трябва да бъдат „правно действащи“, преди да бъдат подписани, което означава, че плановете трябва да бъдат в пълен юридически екзактен правен текст. \r\nПродължаването на разговорите след срещата на лидерите на ЕС ще бъде сложно, тъй като според закона на Обединеното кралство премиерът ще трябва да поиска удължаване на срока по член 50. Очаква се британският парламент да проведе специално заседание в събота, за да оцени напредъка. \r\nЗабавянето може също да означава, че може да се наложи по-нататъшна среща на високо равнище за сключване на сделка, ако такава бъде постигната - както беше през ноември миналата година, когато Тереза Мей постигна  споразумение в последната минута. \r\n*** \r\n \r\n  В навечерието на срещата на върха на лидерите на Общността, преговарящите от Европейския съюз поискаха повече отстъпки от премиера на Обединеното кралство Борис Джонсън за споразумението за Брекзит, съобщава националният ежедневник  The Times . \r\nСлед уикенд на интензивни преговори в Брюксел, Мишел Барние, главният преговарящ на ЕС, информира европейските посланици, че предложенията на Великобритания все още не са приемливи. \r\nСмята се, че той е казал на Дейвид Фрост, главен преговарящ на Великобритания, че ако бъде постигната сделка, Джонсън ще трябва да даде допълнително основание за митническо споразумение за Северна Ирландия. \r\nВ ход, който ще окаже по-голям натиск Даунинг Стрийт, ЕС заяви, че е готов да даде принципна подкрепа на плана и дори увери, че има надежда за финализиране на правния текст по време на срещата на върха на ЕС по-късно тази седмица. За тази цел обаче Брюксел постави условия на Джонсън – още отстъпки, твърди изданието. \r\n*** \r\n \r\n Каталунците бързо реагираха на новината, че девет техни лидери са признати за виновни за организирането на референдума и обявяването на независимост и съдиите са постановили строги присъди между девет и 13 години и минути след произнасянето на присъдата улиците на Барселона и други големи градове започнаха да се пълнят с протестиращи, пише британският вестник  The Guardian . \r\nАтмосферата остана спокойна и полицията поддържаше дискретно присъствие, но имаше усещането за колективно недоволство и гняв. По-голямата част от каталунците, сепаратистки настроени или не, считат обвиненията и произнесените присъди за непропорционални. \r\nЕдин протестиращ в Барселона носеше плакат, на който пишеше:  Не съм за независимост, но и не съм идиот. \r\nЦентралната част Барселона беше почти непроходима за движение, тъй като протестиращите се събираха на различни места в града. Ученици и студенти изпълниха улиците и скоро към тях се присъединиха офис-служители и общински чиновници. \r\nЕдин студентски съюз призова за „масово неподчинение“, като апелира студентите да бъдат „точката на копнежа на народното движение за независимост“. \r\nПротестната група „Демократично цунами“, която беше създадена, за да канализира реакцията срещу присъдата, призова привържениците да блокират главния терминал на летището в Барселона, което доведе до временно блокиране на полетите. \r\nХиляди протестиращи се събраха на площад „Каталуния“ в Барселона. \r\nГолямо множество се събра пред сградата на Върховния съд в Барселона. \r\nВ Жирона около шест хиляди  демонстранти се събраха пред седалището на испанското правителство в провинцията. Местната власт в Жирона прекрати всички официални дейности, както и в Тарагона, вторият по големина град на Каталуния. \r\nЗасиленото полицейско присъствие на ключови транспортни центрове попречи на протестиращите да блокират основните железопътни и пътни връзки, както са правили в  миналото, но някои по-маловажни пътища бяха блокирани в северната част на региона. Националният железопътен оператор Renfe заяви, че влаковите услуги работят нормално. \r\nКаталунската футболна федерация отмени всички мачове и тренировки в знак на солидарност със задържаните лидери, докато футболният клуб Барселона осъди присъдите и призова за диалог. \r\nКомитетите за отбрана на републиката, група за директни действия, призоваха за \"постоянна мобилизация\". \r\n\"Народът управлява и правителството се подчинява\", казаха те в изявление, предупреждавайки каталунското правителство да не отстъпва от ангажимента си за създаване на независима каталунска република.", "date": "2019.10.15", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/10/15/2708411/the-new-york-times-siriyskata-armiya-se-nasochi-kam-rayoni-atakuvani-ot-turtsiya.html", "text": "Часове след като постигна споразумение с кюрдските сили, сирийската армия влезе в ключов град близо до турската граница, което представлява  значителна промяна в динамиката на конфликта, пише американският вестник  The New York Times \r\nВръщането на правителствените сили в Североизточна Сирия не само нанася удар върху ръководените от кюрди сили, които бяха подкрепени от Съединените щати, но и е знак за голяма промяна в осемгодишната война в Сирия. \r\nСирийската армия влезе в град Тел Тамер в Североизточна Сирия, съобщиха държавните медии, скоро след като правителството на президента Башар ал Асад сключи съюз с кюрдските сили, които контролират региона. \r\nСирийското правителство почти изцяло отсъстваше от североизточната част на страната, тъй като се оттегли или беше прогонено от въоръжени бунтовници. Сирийските демократични сили, милиция, ръководена от кюрди, която доскоро действа със САЩ за борба срещу „Ислямска държава“, се превърна в незаобиколима политическа и военна сила  в региона. \r\nВъпреки че сирийските кюрди не обявяват правителството на Асад за враг, той не се доверяваше на усилията им за установяване на автономия и планираше да завземе цялата територия на Сирия. Но нямаше как да го направи, особено след като американските войски седяха в района. \r\nРешението на президента Тръмп миналата седмица да изтегли тези войски от пътя на турско настъпление отвори пътя на Асад и неговите сили започнаха да навлизат в района. \r\nВ някои градове те бяха посрещнати с овации от местните жители, които скандираха националистически лозунги и носеха снимката на Асад. В други райони камионите закараха голям брой сирийски войници в района, за да заемат позиции. Тел Тамер е стратегически град, който свързва Североизточна Сирия със северния център на страната, Алепо, и е на 20 мили от Рас ал Айн, центъра на нападението на Турция , \r\nАко сирийските правителствени сили успеят да достигнат турската граница на север и иракската граница на изток, това би било голям пробив в стремежа на Асад да си възстанови контрола над цялата страна. \r\nСирийските правителствени сили също влязоха в град Айн Иса  само ден след като беше за кратко завзет от войските, ръководени от Турция. Около 500 симпатизанти на „Ислямска държава“ се възползваха от тежкото поражение и избягаха от лагер за задържане според местни представители. \r\nКюрдският официален представител Алдар Кселил заяви в изявление в понеделник следобед, че сирийските правителствени сили трябва да стоят настрана от участък от турската граница, в който понастоящем се водят боеве между ръководените от Турция сили и кюрдските милиции, които контролираха района до миналата седмица. \r\nКселил каза, че кюрдите ще се бият сами в онази част от граничния район, където турските сили вече са установили силно присъствие. Той добави, че кюрдските власти също ще останат отговорни за администрацията и полицията в региона. Сирийските служители обаче не потвърдиха подробностите на плана, описан от Кселил. \r\n \r\n  Юлиян Марков", "date": "2019.10.15", "title": "The New York Times: Сирийската армия се насочи към райони, атакувани от Турция"}
{"url": "http://www.focus-news.net/news/2019/10/15/2708726/predstoyashti-sabitiya-v-stranata-za-16-oktomvri-agentsiya-fokus.html", "text": "*** \r\n \r\nОт 10.00 часа пред Паметника на българския летец до сградата на Народното събрание президентът Румен Радев ще приеме почетния караул по случай Празника на авиацията и Българските военновъздушни сили.  \r\n \r\n \r\n*** \r\n \r\nОт 15.00 часа в сградата на Президентството на бул. „Дондуков“ № 2 президентът Румен Радев ще се срещне с премиера на Камбоджа Хун Сен.  \r\n \r\n \r\n*** \r\n \r\nОт 10.00 часа ще се проведе заседание на Министерски съвет. \r\n \r\n \r\n \r\n*** \r\n \r\nВ 12.00 часа в сградата на Министерски съвет министър-председателят Бойко Борисов и премиера на Кралство Камбоджа Хун Сен ще дадат съвместна пресконференция. \r\n \r\n \r\n*** \r\n \r\nОт 13.30 часа в Зала „Сердика“ на Гранд Хотел „София“ на ул. „Гурко“ № 1 ще се проведе пресконференция за старта на Националната седмица на достъпа до добра храна 2019 г. Инициативата е под патронажа на госпожа Десислава Танева – министър на земеделието, храните и горите.  \r\n \r\n \r\n*** \r\n \r\nОт 11.30 часа в Министерство на здравеопазването министър Кирил Ананиев ще се срещне с протестиращите медицински специалисти.  \r\n \r\n \r\n*** \r\n \r\nОт 18.30 часа в „Мултивак България Продакшън“ ЕООД (ул. \"Валери Петров\" 10, 2227 Божурище) Представителството на Бавария в България ще връчи за девети път своята награда. \r\nОт 19.00 часа е официалното откриване, на което ще присъства Лъчезар Борисов – заместник-министър на икономиката на Република България. \r\n \r\n \r\n \r\n \r\n*** \r\n \r\nОт 11.00 часа на площадката пред Моста на влюбените /от страната на НДК/ ще бъдат пуснати 1200 розови балона в памет на жените, които всяка година губят битката с рака на гърдата. В събитието ще участват г-жа Йорданка Фандъкова - кмет на Столична община, д-р Гергана Коларова - изпълнителен директор на Първа САГБАЛ „Света София“, Нана Гладуиш - основател на Фондация „Една от 8“, Зоя Паунова - изпълнителен директор на АстраЗенека България, Георги Руйчев - изпълнителен директор на Български форум на бизнес лидерите  и други представители на партньорите на кампанията. \r\n \r\n \r\n*** \r\n \r\nОт 10.00 часа военнослужещи от ВВС ще поднесат венци и цветя пред Паметника на летеца пред Народното събрание. \r\nВ 11.30 часа в театър „Българска армия“ ще бъде представена изложба с фотографии на служители от ВВС. \r\nОт 12.00 часа в театър „Българска армия“ ще започне тържествено събрание-концерт, посветено на празника на ВВС. \r\n \r\n \r\n \r\n*** \r\n \r\nОт 09.00 часа в Интер Експо център зала „Витоша“ ще се проведе Втора международна конференция за индустриални имоти. \r\n \r\n \r\n*** \r\n \r\nОт 11.00 часа в Зала София на Гранд Хотел София ще бъде представен брой 19 на Юридически барометър. \r\n \r\n \r\n \r\n*** \r\n \r\nОт 09.30 часа VI състав на Специализирания наказателен съд ще гледа делото срещу Станислав Ч., Дойчин Д., Петър Б., за образуване и ръководене на организирана престъпна група. \r\n \r\n \r\n*** \r\n \r\nОт 10.00 часа 10 състав на Специализирания наказателен съд ще гледа дело срещу Цветомир М., Бойко Г., Емил Н., Желязко Н., Кирил К, Янчо Я., Янко Н., Янчо Х., Людмил Р. за контрабанда. \r\n \r\n \r\n \r\n*** \r\n \r\nОт 10.00 часа VIII състав на Специализирания наказателен съд ще гледа дело срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Г., Румен С., Славияна В., за организиране и ръководене на организирана престъпна група.  \r\n \r\n \r\n*** \r\n \r\nОт 10.00 часа Специализирания наказателен съд ще гледа дело срещу Никола Г., Първан С., Манчо К., Неда Б. за организиране и ръководене на организирана престъпна група. \r\n \r\n \r\n*** \r\n \r\nОт 11.00 часа XVI състав на Специализирания наказателен съд ще гледа дело срещу Крум К., Мирослав Е., Свилен Г., за организиране и ръководене на организирана престъпна група.  \r\n \r\n \r\n \r\n*** \r\n \r\nОт 14.00 часа VI състав на Специализирания наказателен съд ще гледа дело срещу  Петко С., Иван Й., Кристиян Д., Габриел Б., Борислав Й., Димитър Б., Вергил С., Ангел А., Калчо С., Борислав А., Валери В., Васил И., Васил С., Илия У., Красимир П., Петър С., Сотир П., Стефан Г., за образуване и ръководене на организирана престъпна група.  \r\n \r\n \r\n \r\n \r\n*** \r\n \r\nОт 10.30 часа 34-ти състав на Софийския градски съд ще гледа делото срещу Лазар Л., Дончо А. и Илиана З. за безстопанственост в особено големи размери. \r\n \r\n \r\n \r\n*** \r\n \r\nОт 10.00 часа в кабинет № 218 в Клиниката по дерматология на ВМА ще се консултират безплатно пациенти, страдащи от акне. \r\n \r\n \r\n \r\nОт 10.00 часа в НДК ще бъде открито специализираното изложение „Стройко 2000“. \r\nОт 18.30 часа в литературен клуб „Перото“  ще се проведе индиго среща с Хосе Оливер и Белослава Димитрова. \r\n \r\n \r\n \r\n*** \r\n \r\nОт 18.00 часа в Унгарския културен институт ще бъде открита фотодокументална изложба „Унгарски следи в Шумен“. \r\n \r\n \r\n*** \r\n \r\nОт 18.00 часа в Националния археологически институт с музей към БАН ще бъдат открити 30-ите Дни на японската култура в България с археологическа изложба „Яйои“. \r\n \r\n \r\n*** \r\n \r\nОт 16.00 часа в Изпълнителната агенция за насърчаване на малките и средни предприятия ще се проведе първият онлайн семинар от серията  SMEs Webinars под надслов „Изкуството на продажбите“. \r\n \r\n \r\n*** \r\n \r\nОт 18.30 часа в Камерна зала „Академик“ на Националния студентски дом ще бъде представен сборникът „Времето е наше?“, посветен на 30-годишнина от 1989 г. и българския преход. \r\n \r\n \r\n \r\n \r\n*** \r\n \r\nОт 19.30 часа от площад „Ал. Невски“ ще отпътува отпътува \"Double Decker Bus\" с бранд \"TOURFORMANCE\". \r\n \r\n \r\n \r\n*** \r\n \r\nОт 19.00 часа в НДК ще се проведе клавирен рецитал на Антонина Бонева и пианиста Теодор Пазов. \r\n \r\n \r\n \r\n*** \r\n \r\nОт 19.00 часа в зала „Надежда“ на столичната библиотека ще бъде представена стихосбирката „Приятелят, когото нямам“ от Мартин Спасов. \r\n \r\n \r\n*** \r\n \r\nОт 19.00 часа в Espace PORT A център на ул. „Триадица“ №5 Гражданската инициатива за обществен и релсов транспорт ще проведе събитието „Софийски жп/релсови възможности и транспортни решения“. \r\n \r\n \r\n*** \r\n \r\nОт 19.00 часа в Мултимедийния център на БТА – бул. “Цариградско шосе“ № 49 световно известният музикант Теодосий Спасов ще връчи най-високите сертификати на Университета Кеймбридж за владеене на английски език на ученици от „Училища за Европа“. \r\n \r\n \r\n \r\n \r\n*** \r\n \r\nОт 19.30 часа в Аулата на Ректората ще се проведе концертът „Шалюмо – изгубената любов“. \r\n \r\n \r\n*** \r\n \r\nОт 13.00 часа в Централата на ЮНЕСКО ще бъде открита изложба по повод 150-та годишнина на БАН.  \r\n \r\n \r\n \r\n \r\n*** \r\n \r\nОт 09.30 часа в зала № 1 на Районен съд Асеновград ще се гледа дело срещу Никола Х. за присвояване на чужди движими вещи. \r\n \r\n \r\n*** \r\n   \r\nВ 08:45 часа на пешеходната пътека, свързваща ул. \"Христо Ботев\" и ул. \"Фердинандова\" (тази откъм Лафка) общински съветници в листата на ПП „Движение България на гражданите“ ще проведат кампания \"Пазители на пешеходците\" . \r\n \r\n \r\n*** \r\n    \r\nВ 18.00 часа в Градска художествена галерия „Дечко Стоев” в Поморие ще бъде открита изложбата живопис „Откровения“ с творби на Георги Скумов.  \r\n \r\n \r\n*** \r\n \r\nОт 10.00 часа в Голяма зала на Общината Териториална организация на Съюза на слепите – Велико Търново ще отбележи своята 40-годишнина с празничен концерт. \r\n \r\n \r\n*** \r\n \r\nОт 11.00 часа в ДГ „Пролет“ ще се проведе Читателски клуб на тема: „Есента дойде \r\n \r\n \r\n*** \r\n \r\nОт 18.00 часа в РБ „Захарий Княжески“ журналистът Анатоли Петров представя новата си книга „Владимир Висоцки и България“. \r\nОт 19.00 часа в Кукления театър ще се проведе концерт на НУМСИ „Христина Морфова. \r\n \r\n \r\n*** \r\n \r\nОт 12.30 часа в Спортен комплекс „Никола Петров“ ще бъде открита обновената зала по бокс.  \r\n \r\n \r\n*** \r\n \r\nОт 18.30 часа в НЧ „Напредък-1869“ ДКТ „Васил Друмев“ - Шумен представя спектакъла „Бихте ли слезли от жена ми“ от Андрей Калудов. С участието на Мая Бежанска, Васил Драганов и др \r\n \r\n \r\n*** \r\n \r\nОт 19.00 часа в Дома на културата ще бъде представена театралната постановка „Мемоарите на един Въргал“. \r\n \r\n \r\n \r\n*** \r\n \r\nОт 10.00 часа в Регионална библиотека „Дора Габе“ ще се проведе Европейска седмица на програмирането. \r\nОт 19.00 часа в Драматичен театър „Йордан Йовков“ ще бъде представен спектакълът „Вампир“. \r\nОт 19.00 часа в Концертна зала „Добрич“ ще бъде представен мюзикъл „Мене ме, мамо, змей люби“. \r\n \r\n \r\n \r\n*** \r\n \r\nОт 13.30 часа ще се проведе проверка в района на 21-ви км на АМ „Хемус“ във връзка с операция на ТИСПОЛ. На място ще има представител на „Пътна полиция“. \r\n \r\n \r\n \r\n*** \r\n \r\nОт 17.00 часа в библиотека „Искра“ ще бъде реализирана проявата „Представяне на Тунис“ в рамките на проекта „Взаимопомощ“. \r\n \r\n \r\n \r\n*** \r\n \r\nОт 09.00 часа Музеят в Крумово – Филиал на Националния военноисторическия музей ще работи с вход свободен по случай Празника на авиацията и Военновъздушните сили на Република България. \r\n \r\n \r\n*** \r\n \r\nОт 17.30 часа  в Художествената галерия ще бъде открита изложбата  „Десталинизацията – дилемата на едно противоречиво десетилетие (1953-1964) с помощта на Държавна агенция „Архиви“ и Националния музей на българското изобразително изкуство. \r\n \r\n \r\n \r\n*** \r\n \r\nОт 19.00 часа в зала „Арена Асарел“ Националният музикален театър ще гостува с оперетата „Българи от старо време“. \r\n \r\n \r\n \r\n*** \r\n \r\nОт 19.00 часа в Драматично-куклен театър „Иван Радоев“ ще се състои премиерата на спектакъл „Серьожа е много тъп“ от Дмитрий Данаилов. \r\n \r\n \r\n \r\n*** \r\n \r\nОт 09.30 часа в Зала № 1 на Пловдивския районен съд ще се гледа делото срещу Росен Ж. за нанасяне на средна телесна повреда.  \r\n \r\n \r\n \r\n*** \r\n \r\nОт 09.30 часа в Зала № 10 ще се гледа дело срещу Йордан С., Марин П., Александър К. и Александър Д. за отнемане на чужди вещи на обща стойност 457 352 лева. \r\n \r\n \r\n*** \r\n \r\nОт 11.30 часа в Пивоварница „Каменица“ на бул. „Източен“ № 69 ще може да бъде разгледана Пивоварницата – инициативата е част от Националната бирена академия. \r\n \r\n \r\n*** \r\n \r\nОт 18.00 часа в Регионалния етнографски музей ще се проведе музикално-поетична вечер и премиера на книгата „Танц върху жарава“ на Мариана Ангелова. \r\n \r\n \r\n*** \r\n \r\nОт 18.00 часа в Градска художествена галерия „Дечко Стоев“ ще бъде представена изложбата „Откровения“ наа Георги Скумов. \r\n \r\n \r\n*** \r\n \r\nОт 11.00 часа в двора на Флотската кула на ул. „Тодор Минков“ 12 ще се проведе военен ритуал по случай откриването на паметна плоча на първия командващ Българския военен флот и основател на Морското училище капитан-лейтенант Александър Конкевич. \r\n \r\n \r\n*** \r\n \r\nОт 18.00 часа в Историческия музей ще бъде открита представителна екпозиция от Художествения фонд на Министерство на външните работи „Дипломация и изкуство“. \r\n \r\n \r\n*** \r\n \r\nОт 16.00 часа в Регионална библиотека „Николай Вранчев“ ще бъде открита фотографска изложба на Вени Огнянов „Природен свят“. \r\nОт 18.00 часа в Народно читалище „Кирил Маджаров – 1866“ ще се проведе честване на 100 години от рождението на Димитър Димов. \r\nОт 19.00 часа в Родопски драматичен театър „Николай Хайтов“ ще бъде представен спектакълът „Дванадесетата нощ“. \r\n \r\n \r\n \r\n*** \r\n \r\nОт 16.00 часа в парк „Артилерийски“ в близост до ул. „Одринска епопея“ ще бъде направена първата копка на скейтпарка. \r\n \r\n \r\n \r\n*** \r\n \r\nОт 18.00 часа в Западната зала на Художествената галерия ще бъде представена изложбата „Васил Маринов 1879-1943 г.“ \r\n \r\n \r\n*** \r\n \r\nОт 10.30 часа на площада на Стражица ще бъде открит VIII-я Фестивал на житената питка. \r\n \r\n \r\n*** \r\n \r\nОт 11.00 часа  в залата на втория етаж на Община Хасково ще се проведе пресконференция на тема „Музикални дни – проф. Недялка Симеонова.“ \r\n \r\n \r\n*** \r\n \r\nОт 13.00 часа в Музея на бойната слава ще бъде открита експозиция, посветена в памет на майор Георги Атанасов.", "date": "2019.10.15", "title": "Предстоящи събития в страната за 16 октомври (Агенция „Фокус“)"}
{"url": "http://www.focus-news.net/news/2019/10/15/2708421/pregled-na-mezhdunarodnite-novini-do-6-chasa-agentsiya-fokus.html", "text": "Руският президент Владимир Путин нарече руско-саудитските преговори в Рияд конструктивни и делови  на заседание на Руско-Саудитския икономически съвет, цитиран от  TACC . \r\n\"В хода на абсолютно конструктивните и делови преговори, които проведохме днес с краля на Саудитска Арабия и с престолонаследника, се договорихме да насърчаваме по всякакъв начин инициативите на бизнес общностите на двете страни, насочени към разширяване на търговските отношения\", каза той. \r\nПрезидентът нарече Саудитска Арабия един от водещите икономически партньори на Руската федерация, а създаденият Икономически съвет е отлична възможност за директен диалог между бизнеса на двете страни. Държавният глава отбеляза положителното партньорство между Руския фонд за директни инвестиции и Публичния инвестиционен фонд на Саудитска Арабия, като подчерта, че такова сътрудничество е взаимно изгодно. \r\nПутин спомена споразуменията на двете страни в областта на енергетиката, промишлеността, транспорта, банковото дело, цифровите технологии и космическото проучване. Той също така нарече взаимодействието в областта на земеделието важна област. Според него вече са постигнати споразумения за разширяване на доставките на руски селскостопански продукти за Саудитска Арабия. \r\n*** \r\n \r\n Турското външно министерство осъди решението на Европейския съюз , взето след среща на министрите на външните работи на организацията в Люксембург, във връзка с операцията на Анкара „Извор на мира“ в Сирия и сондажните дейности в изключителната икономическа зона на Кипър, предава  TACC . \r\n\"Ние категорично отхвърляме и осъждаме резолюциите на Съвета за външни отношения на ЕС по отношение на Сирия и Източното Средиземноморие, както и призивите на тази организация по отношение на страната ни\", се казва в съобщението. \r\nМинистерството подчерта, че \"ЕС няма право да инструктира Турция по въпроса за борбата с бойците\" на терористичната организация \"Ислямска държава\" . \r\n*** \r\n \r\n Най-малко 57 души бяха ранени в резултат на протести на привърженици на каталунската независимост. Това съобщи испанският вестник El Pais, цитиран от  TACC . \r\nСпоред изданието от 13 пострадали 10 са получили наранявания в района на първи терминал на летището на каталунската столица, където се провежда мащабна демонстрация след обявяването на присъдите срещу лидери на сепаратисткото движение. Според вестника, по време на сблъсъци с протестиращите, полицията е използвала полистиролни куршуми. \r\nЕдна от организациите, подкрепящи независимостта на региона, призова за парализиране на работата на първи терминал на летището в Барселона. Редица от събралите успяха да получат самолетни билети, за да преминат полицейски контрол на входа на терминала. В резултат служителите на реда решиха да блокират достъпа до летището на каталунската столица. Сега около 8 хиляди души са се събрали около първия терминал и протестиращите не спират да пристигат. \r\nВъпреки че стана известно, че 24 полета са отменени поради протеста, се отчитат и много закъснения. Досега служителите на реда задържаха един човек, който възнамеряваше да стигне до летището на каталунската столица. Сега сепаратистката организация обещава да организира протест на летището в  Мадрид, което да бъде парализирано с помощта на 1 200 коли. \r\n*** \r\n \r\n „Правителството остава ангажирано да изгради общ консенсус по всички въпроси в рамките на работата на Комисията“, е позицията, която премиерът Зоран Заев обяви на днешната среща с  македонските историци преди заседанието на Съвместната комисия по историческите и образователните въпроси между България и Македония в Охрид във вторник, информира македонската редакция на  Радио The Voice of America . \r\nНа срещата, на която присъстваха и представители на Министерството на външните работи, беше обсъдено утрешното заседание на Kомисията, което ще се проведе в Охрид, за да бъдат обсъдени ключови исторически фигури в най-противоречивия период - ХIХ и ХХ век. \r\nПравителството заяви, че е в непрекъснати консултации с историците и остава ангажирано със Договора за приятелство, подписан с България. \r\n\"На срещата бе подчертано, че правителството остава ангажирано с Договора за приятелство, добросъседство и сътрудничество, както и с насърчаване на диалога и изграждането на общ консенсус по всички въпроси в обхвата на работата на Комисията\", се казва в изявление от кабинета на премиера. \r\nЗоран Заев е подчертал, че очаква недоразуменията да бъдат разрешени, разчитайки на подкрепата на България в евроинтеграционните процеси и отдаде Декларацията, приета от българските власти на изборите в страната. \r\n„България е голям приятел на Македония, но сега те имат избори. Когато имат избори, всичко се случва. Имаме Договор за добросъседство. Когато приехме, че имаме обща история, казахме, че имаме и своя история, но че някои дялове са общи. Имайки предвид Договора, те се съгласиха да ни подкрепят за членство в ЕС “, каза Заев. \r\nКомисията ще заседава във вторник и сряда в Охрид. Македонската страна се въздържа да коментира очакванията от тази среща. Средновековието, учебниците и Гоце Делчев ще бъдат теми, които историците ще обсъждат. \r\n„На срещата, която ще се проведе в Охрид, разговорите ще продължат там, до където спряха на последната среща. Ще бъде обсъдено как да се намерят общи препоръки за подобряване на учебниците по история, които обхващат средновековния и ранния османски период, както и дискусията за евентуално съвместно честване на Гоце Делчев “, казаха източници в Комисията. \r\n*** \r\n \r\n Първите части на сирийската правителствена армия влязоха в град Манбидж в североизточната част на провинция Алепо, съобщи сирийската държавна агенция SANA, цитирана от  TACC . \r\nПо-рано в понеделник, според  телевизионният канал Al Maydeen, сирийските сили завършиха разполагането в околностите на Манбиж, на 85 км североизточно от провинциалния център Алепо. Бойците на кюрдските Отряди за народна самоотбрана (ОНС), членове на Коалицията на Сирийските демократични сили (СДС), пуснаха сирийските войски през своите постове. \r\nСпоред същия телевизионен канал, в провинция Ракка войските се приближили до военното летище в град Табка близо до Ефратската ВЕЦ. Това съоръжение ще бъде върнато под контрола на сирийските военни. Освен това от Ал Мансура и Табка правителствените сили ще се преместят в района на Айн Иса северно от административния център Ракка. В съседната провинция Хасеке сирийските войски завзеха Тел Тамер. \r\n*** \r\n \r\n Руският президент Владимир Путин и кралят на Саудитска Арабия Салман по време на преговорите на 14 октомври обсъдиха военно-техническото сътрудничество , заяви пред репортери прессекретарят на държавния глава на Русия Дмитрий Песков в Рияд, цитиран от  TACC . \r\n\"Обсъдено беше военно-техническото сътрудничество\", каза Песков пред репортери. В отговор на въпроса дали е повдигната темата за възможните доставки на С-400 за Саудитска Арабия, Песков отбеляза, че \"засега няма какво да се каже, има планове\". \"Надяваме се, че този диалог за военно-техническото сътрудничество също ще продължи\", добави представителят на Кремъл. \r\nРуският президент Владимир Путин пристигна на държавно посещение в Саудитска Арабия. Сред темите на преговорите бяха координацията на действията за стабилизиране на цените на петрола, обстановката в Сирия и региона на Персийския залив, както и палестинско-израелския конфликт. Лидерите на страните обсъдиха и различни области на сътрудничество. \r\nЕфективността на диалога между Руската федерация и Саудитска Арабия по отношение на регулирането на пазара на петрол е доказана, а диалогът ще продължи, каза Песков. \r\n*** \r\n \r\n Сръбският президент Александър Вучич заяви, че Белград ще завърши своята част от изпълнението на проекта за газопровода „Турски поток“ до края на годината, пише руският вестник  “Российская газета“ \r\nВ понеделник той се срещна с председателя на Съвета на федерацията Валентина Матвиенко, която ръководи руската делегация на 141-тото събрание на интерпарламентарния съюз, което се провежда в сръбската столица. \r\nРъководителят на Съвета на федерацията отбеляза, че изграждането на газопровода „Турски поток“ през територията на Сърбия напредва успешно и проектът е много полезен за републиката, тъй като „ще увеличи доставките на газ за Сърбия, чиито нужди нарастват поради развитието на икономиката“. \r\n\"Бих искала да знам вашето мнение дали този проект ще бъде завършен до края на годината? Какви са вашите оценки, може би имате въпроси към руската страна?\" - попита Матвиенко. \"Както бях информирана, всичко е в съгласуван режим, Сърбия ясно изпълнява задълженията си и приключването на тази работа е възможно до края на годината\", добави тя. \r\n„Ще завършим всичко, както беше обещано, преди края на годината“, отговори Александър Вучич. Той добави, че Сърбия успешно сътрудничи по проект за газопровод с Унгария и че е необходимо да се ускори процеса на изграждане на подземно хранилище за газ в Банатски Двор. „Нямаме други въпроси“, добави ръководителят на Сърбия. \r\n*** \r\n \r\n Администрацията на президента Доналд Тръмп е готова да наложи икономически санкции на Анкара, потенциално още през тази седмица, заради нахлуването в Северна Сирия, един от малкото лостове, които Съединените щати все още имат над съюзника от НАТО Турция, предава  Reuters . \r\nИзползването на американските военни за спиране на турската офанзива срещу кюрдските бойци никога не е било опция, заявиха служители на Министерство на отбраната, а Тръмп поиска в неделя Пентагона да започне \"умишлено\" изтегляне на всички американски войски от Северна Сирия. \r\nСлед като министърът на финансите Стивън Мнучин заяви в петък, че Тръмп е разрешил \"много силни\" нови санкции, насочени срещу Турция, администрацията изглежда е готова да започне да изпълнява заканата на Тръмп да заличи икономиката на Турция. \r\nВ неделя американският президент заяви, че чува Конгреса, където републиканците и демократите настояват за санкционни действия срещу Анкара. \r\n„Работя с Линдзи Греъм и много членове на Конгреса, включително демократите, относно налагането на мощни санкции срещу Турция“, написа Тръмп в социалната мрежа „Туитър“.", "date": "2019.10.15", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/10/15/2708422/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път на София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 13+220 до км 20+660 е ограничено поради ремонтно-възстановителни дейности на виадукти при км 15+940, км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.; \r\nДвижението в тунел \"Траянови врата\" посока София се осъществява в една лента поради ремонт на пожароизвестителната система и светофарната уредба. Затворена е активната лента, като движението се извършва в изпреварващата. Срок: от 10:00 до 15:30 часа на 15.10.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонт-но-възстановителни дейности по виадукт при км 33+600 и тунел „Витиня“. Движение-то се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ре-монтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението в участъка от км 1+200 до км 2+150 посока Варна се осъществява в една лента поради ремонт на асфалтовата настилка. Затворена е активната лента, като движението се извършва в изпреварващата. Срок 15.10.2019 г. \r\nОбласт Шумен: \r\nДвижението при км 340+190 се осъществява с повишено внимание поради изграждането на автоматично устройство записващо пътния трафик. Срок до 15.10.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г.; \r\nДвижението в участъка Варна – Игнатиево от км 420+000 до км 416+000 посока София се осъществява в една лента поради ремонтни дейности на асфалтовата настилка. Затворени за движение са изпреварващата и активна лента. Движението се осъществява в аварийна лента. Участъкът е сигнализиран с пътни знаци. Срок до 17.10.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка Видин – Димово при км 7+600 и от км 7+565 до км 7+640 се осъществява в една лента поради ремонт на асфалтовата настилка, оборудване на автоматични устройства записващи пътния трафик и възстановяване на фуги. Участъкът е сигнализиран с пътни знаци. Срок до 15.10.2019 г. \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.10.2019 г.; \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково  Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.;  \r\nДвижението в участъка София – Владая от км 276+162 до км 277+063 се осъществява в една лента поради строително монтажни дейности в канавката. Срок от 10:00 ч. до 17:00 ч. до 17.10.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г.; \r\nДвижението в участъка п.в. „Даскалово“ – Владая от км 282+000 до км 287+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 18.10.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\nОбласт Плевен: \r\nДвижението в участъка Гривица – Славяново от км 65+000 до км 80+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 16.10.2019 г. \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Ямбол: \r\nДвижението в участъка п.в. „Петолъчка“ – Венец от км 421+100 до км 428+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n Състояние на републиканската пътна мрежа:  \r\nРемонтни дейности и временна организация на движението (ВОД):  \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътя. Срок до 31.12.2019 г. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-99: Движението по път II-99 Граматиково – Сливарово от км 96+000 до км 103+000 осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.10.2019 г.  \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\nОПУ-Велико Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности:  \r\nПът III-112: Движението по път III-112 Добри дол – Тополовец при км 0+205 от км 0+100 до км 0+170 и от км 0+600 до км 0+220 се осъществява в една лента поради ремонт на асфалтовата настилка, оборудване на автоматични устройства записващи пътния трафик и възстановяване на фуги. Участъкът е сигнализиран с пътни знаци. Срок до 15.10.2019 г. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.06.2019 г.; \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът III-867: Движението по път III-867 Здравчец – Дедец в с. Добромирци  от км 42+200 до км 42+880 се осъществява в една лента поради изграждане на изкуствени неравности. Срок до 29.10.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n Път III-607: Движението по път III-607 Скандалото – Велчево  в участъка от км 70+400 до км 70+600 се извършва с повишено внимание поради възстановяване парапет на мост. Водачите да се движат със съобразена скорост. Срок: 15.10.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 16.10.2019 г.; \r\nПът III-377 Движението по път III-377 гр. Брацигово – с. Равногор от км 15+000 до км 20+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 15.10.2019 г.;  \r\nПът III-843: Движението по път III-843 Каратепе – Сърница от км 40+000 до км 45+500 се осъществява поетапно в лява и дясна ленти за движение поради частични ремонтни дейности. Срок 18.10.2019 г. \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 25.10.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 18.10.2019 г.; \r\nПът ІІІ-118: Движението по път III-118 Гулянци – Долна Митрополия в участъка Победа – Подем от км 0+000 до км 14+000 се осъществява в една лента поради ремонтни дейности с частично асфалтиране. Срок до 17.10.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 31.10.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-7007: Движението по път III-7007 Лозенец – Зимница от км 0+000 до км 13+300 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г; \r\nПът III-7072: Движението по път III-7072 Търнава – Ямбол от км 13+000 до км 26+600 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г. \r\n Опасност от падащи камъни:   \r\nИскърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.15", "title": "Актуална пътна обстановка"}
{"url": "http://www.focus-news.net/news/2019/10/15/2708423/gd-granichna-politsiya-silno-intenziven-e-trafikat-na-gkpp-kapitan-andreevo-i-lesovo.html", "text": "На границата с Република Турция на ГКПП \"Капитан Андреево\" и ГКПП \"Лесово\" трафикът е силно интензивен на изход за товарни автомобили. Това съобщиха от пресцентъра на  Главна дирекция \"Гранична полиция\" . Информацията за трафика е към 6.00 ч. На границата с Република Северна Македония на ГКПП \"Златарево\" движението е затруднено поради извършване на На останалите гранични пунктове в страната трафикът е  нормален.", "date": "2019.10.15", "title": "ГД \"Гранична полиция\": Силно интензивен е трафикът на ГКПП \"Капитан Андреево\" и \"Лесово\""}
{"url": "http://www.focus-news.net/news/2019/10/15/2708424/predstoyashti-sabitiya-v-stranata-za-15-oktomvri-agentsiya-fokus.html", "text": "*** \r\n \r\nОт 17.30 часа в Гербовата зала на „Дондуков“ № 2 държавният глава Румен Радев ще отправи приветствие към почетните консули на България зад граница. На събитието ще присъства и вицепрезидентът Илияна Йотова. \r\n \r\n*** \r\n \r\nОт 9:30 часа в Министерски съвет премиерът Борисов свиква Съвет по сигурността. \r\n \r\n*** \r\n \r\nОт 9:30 часа в зала „Средец“ на хотел „Балкан“, Министерството на външните работи организира Конференция на почетните консули на Република България. \r\n \r\n*** \r\n \r\nОт 11.00 часа в сградата на Държавната агенция за метрологичен и технически надзор (ДАМТН) ще се подпише Меморандум за сътрудничество и партньорство между Държавната агенция за метрологичен и технически надзор, представлявана от инж. Петър Горновски – Председател на ДАМТН и Университета по архитектура, строителство и геодезия (УАСГ), представляван от проф. д - р инж. Иван Марков – Ректор на УАСГ. \r\n \r\n*** \r\n \r\nОт 17:30 часа в зала „Оборище“-5, ще се проведе пресконференция преди официалното откриване на изложба от частната колекция на Красимир Дачев, посветена на творчеството на великия български живописец Никола Танев. \r\n \r\n*** \r\n \r\nВ 11.00 часа в зала 2 на Районния съд ще се проведе заседание по делото срещу Байрам Р. Х., обвинен в присвояване на чужда движима вещ, която е владеел и пазил – лек автомобил „БМВ“, модел „Х5“ на стойност 11 180 лв., собственост на М. М. \r\n \r\n*** \r\n \r\nОт 09:00 часа в сградата на бул. „Васил Левски“ 61 - бивш Завод на ЗСТ, ще тръгне мащабно роуд шоу на най-модерните тежкотоварни транспортни средства на CNG в цялата страна. \r\n \r\n*** \r\n \r\nОт 10.00 часа в зала 114 (Първи учебен корпус) ултрамаратонецът гл. ас. д-р Тодор Димитров ще гостува на Югозападния университет „Неофит Рилски“.   \r\n \r\n*** \r\n \r\n \r\nОт 18.00 часа в зала \"Младост\" World taekwondo demo team ще представи своето шоу. \r\n \r\n*** \r\n \r\nОт 11.00 часа в пресцентъра в УМБАЛ „Св. Марина“ ще се проведе пресконференция с лекарите от клиниката по психиатрия, посветена на Световния ден на психичното здраве. \r\n \r\n*** \r\n \r\nОт 11.00 часа в Общината ще се проведе пресконференция на Innowave Summit за технологичното събитие, което ще се състои на 18 и 19 октомври 2019 в Двореца на културата и спорта. \r\n \r\n*** \r\n \r\nОт 15.30 часа, на площад площад „Гоце Делчев“ в града, ще бъдат представени образци военна техника, въоръжение и оборудване на Сухопътните войски. \r\n \r\n*** \r\n \r\nОт 14.30 часа пред Младежкия дом, 10 отбора от 6 училища от община Горна Оряховица ще се включат в Празник на знанието. \r\n \r\n*** \r\n \r\nОт 18.00 часа в НЧ „Напредък-1869“ ще се проведе Концерт-спектакъл по случай 60 години от създаването на детската балетна школа и 15-ата годишнина на балет „Грация” в града. \r\n \r\n*** \r\n \r\nOт 20.00 часа на площад „Свобода” ще бъде прожектиран филмът „Лошо момиче”. \r\n \r\n*** \r\n \r\nОт 11.30 часа в залата на Областна администрация ще се проведе заседание на Комисията по заетост. \r\n \r\n*** \r\n \r\nОт 14.00 часа в залата на Парк-хотел „Кюстендил” ще бъде представен проект „За по-чист въздух в Кюстендил”. \r\n \r\n*** \r\n \r\nОт 14.00 часа в залата на Областна администрация ще се проведе заседание на Областната епизоотична комисия. \r\n \r\n*** \r\n \r\nОт 10:00 часа пред „Младежки дом” в града ще бъде разположен мобилен екип, който ще обслужва доброволците, желаещи да станат кръводарители. \r\n \r\n*** \r\n \r\nОт 10:00 часа министърът на труда и социалната политика Бисер Петков ще посети Националния център за рехабилитация на слепи. \r\n \r\n*** \r\n \r\nОт 11:00 в сградата на Народна библиотека „Иван Вазов – Пловдив“, ул. „Авксентий Велешки“ № 17, главният изпълнителен директор на „Български пощи“ ЕАД Деян Дънешки ще пусне в употреба издание на тема: „140 години от създаването на Народна библиотека „Иван Вазов - Пловдив“. \r\n \r\n*** \r\n \r\nОт 16.00 часа в дом „Елиас Канети“ ще се проведе ХII-и Международен литературен фестивал Русе, 2019 – \"Стената\". \r\n \r\n*** \r\n \r\nОт 11.00 ч. на площада пред административната сграда на Общината ще се проведе тържествен ритуал по изпращането на военнослужещите от 39-ия военен контингент, който ще се включи в мисията на НАТО в Афганистан. \r\n \r\n*** \r\n \r\nОт 15:00 часа в заседателната зала на Община Хасково ще се проведе заключителна пресконференция по проект \"Подобряване на градската среда чрез благоустрояване на междублокови и вътрешно-квартални пространства и изграждане на достъпна архитектурна среда в град Хасково\". \r\n \r\n*** \r\n \r\nОт 17.30 часа в Галерия „Форум“, Хасково ще бъде открита изложбата „Художникът сре-ща писателя“ – фрагменти от колекцията на Националния литературен музей. \r\n \r\n*** \r\n   \r\nОт 10.00 часа в зала 2 на Областната администрация ще се проведе редовното седмично заседание на Областната епизоотична комисия.  \r\n \r\n***   \r\n   \r\nОт 14.00 часа в стая 315 в Общината Правната комисия към общинския съвет ще заседава във връзка с делото за скаутския клуб.  \r\n   \r\n Местни избори 2019:  \r\n \r\n*** \r\n   \r\nОт 10.00 часа в офиса на ПП ГЕРБ в града инж. Иван Панайотов, кандидат за кмет на Общината, и кандидати за общински съветници от листата на ГЕРБ ще проведат пресконференция на тема „Икономика“.   \r\n \r\n*** \r\n   \r\nОт 17.30 часа в конферентната зала на хотел Хебър министърът на образованието и науката Красимир Вълчев ще се срещне с учители и директори от Пазарджик от общината.  \r\n \r\n*** \r\n \r\nОт 14.00 ч. в зала „Свети Георги“ на Областната администрация ще се проведе обучение на общинските избирателни комисии за изборите за общински съветници и кметове на 27-ми октомври 2019 г.", "date": "2019.10.15", "title": "Предстоящи събития в страната за 15 октомври (Агенция „Фокус“)"}
{"url": "http://www.focus-news.net/news/2019/10/15/2708420/bez-seriozno-naprezhenie-premina-futbolnata-sreshta-mezhdu-natsionalnite-otbori-na-balgariya-i-angliya-zadarzhani-sa-10-dushi.html", "text": "Без сериозно напрежение е преминала футболната среща между националните отбори на България и Англия. Това съобщиха от пресцентъра на  МВР . В резултат на предприетата от ръководството на СДВР организация, не са регистрирани напрежение и тежки инциденти по време на футболната среща от квалификациите за Европейското първенство по футбол 2020 между националните отбори на България и Англия. Специализираната полицейска операция за обезпечаване на обществения ред и сигурността на жителите и гостите на София бе в ход от 13 октомври. Осигурени бяха необходимите сили и средства за обезпечаване на централната градска част и обществените места, както и територията на стадиона Националния стадион „Васил Левски”. Посетителите на спортното събитие бяха проверявани на изградените в района на стадиона контролно-пропускателни пунктове. Часове преди двубоя в района на бул. „Витоша“ е възникнала свада между двама чужди граждани. Единият от тях е с порезна рана, оказана му е медицинска помощ. Другият е задържан в полицията. За хулигански действия в централната част на града са задържани и други двама чужденци. Общо 10 души, чужди и български граждани, са задържани преди футболната среща, като шестима от тях – за липса на документи за самоличност, трима – за хулигански прояви, и един - отказал да изпълни полицейско разпореждане. Деветима фенове в нетрезво състояние, привърженици и на двата отбора, са били върнати от входовете на стадиона. Съгласно предварителния план, след приключване на мача на територията на стадиона бяха забавени привържениците на победилия отбор до оттеглянето на противниковите фенове.", "date": "2019.10.15", "title": "Без сериозно напрежение премина футболната среща между националните отбори на България и Англия, задържани са 10 души"}
{"url": "http://www.focus-news.net/news/2019/10/15/2708427/prezidentat-rumen-radev-shte-se-sreshtne-s-pochetnite-konsuli-na-balgariya.html", "text": "От 17.30 часа в Гербовата зала на „Дондуков“2, държавният глава Румен Радев ще отправи приветствие към почетните консули на България зад граница. Това съобщиха от  прессекретариата на държавния глава . На събитието ще присъства и вицепрезидентът Илияна Йотова. В срещата ще участват 71 почетни консули, представляващи България в 45 държави.", "date": "2019.10.15", "title": "Президентът Румен Радев ще се срещне с почетните консули на България"}
{"url": "http://www.focus-news.net/news/2019/10/15/2708425/predstoyashti-mezhdunarodni-sabitiya-za-15-oktomvri-agentsiya-fokus.html", "text": "*** \r\n  Среща на българо-македонската комисия по историческите въпроси \r\n \r\n*** \r\n  Съвет по общи въпроси на министрите на външните работи на ЕС, на който ще се обсъди разширяването на ЕС и Брекзит \r\n \r\n*** \r\n  Посещение на министър-председателя на Норвегия \r\n \r\n*** \r\n  Среща на Контактната група за мирния план за Донбас \r\n \r\n*** \r\n  Началото на мащабни военни учения \r\n \r\n*** \r\n  Телевизионен дебат между кандидатите за президент от Демократическата партия \r\n \r\n \r\n*** \r\n  Визита на Владимир Путин", "date": "2019.10.15", "title": "Предстоящи международни събития за 15 октомври (Агенция \"Фокус\")"}
{"url": "http://www.focus-news.net/news/2019/10/15/2708415/the-independent-evropeyskite-lideri-izklyuchvat-sdelka-za-brekzit-predi-sreshtata-na-varha.html", "text": "Лидерите на ЕС казаха на Борис Джонсън, че няма как да бъде постигнато споразумение за Брекзит преди срещата на върха тази седмица, унищожавайки надеждите му да представи споразумение пред парламента на специално заседание в събота, пише британският вестник  The independent . \r\nПремиерът на Финландия Анти Ринe, чието правителство понастоящем е начело  на ротационното председателство на ЕС, предупреди, че няма „практичен или легален начин“ да се постигне споразумение преди срещата в четвъртък на лидерите на ЕС в Брюксел - докато външният министър на Испания заяви, че „може да е необходимо повече време“. \r\nСаймън Ковъни, вицепремиерът на Ирландия, също предложи в понеделник, че разговорите може да се наложи да продължат през следващата седмица, въпреки че според него е твърде рано да се каже. \r\nИзказвайки се в Хелзинки, заедно с белгийския премиер Шарл Мишел, който е следващият председател на Европейския съвет, Рине каза пред репортери: „Мисля, че няма време по технически или правен начин да се постигне споразумение преди заседанието на Съвета на ЕС. Трябва ни повече време. \" \r\nИспанският министър на външните работи Жозеп Борел, който ще бъде следващия върховен представител на ЕС по въпросите на външните работи, междувременно каза на репортерите преди среща в Люксембург, че може да има нужда да „се спре часовника“ и да се поиска повече време. \r\n„Знаете ли, в Европа винаги вземаме решения на ръба на пропастта, на ръба на скалата“, каза той. „Дори когато дойде последната минута, тогава спираме часовника и казваме, че ни трябва технически повече време, за да изпълним всички изисквания, всички изисквания в последната минута.“ \r\nМалък напредък беше отчетен след  техническите преговори в Брюксел, въпреки че дискусиите продължиха през уикенда и двете страни определиха преговорите като „конструктивни“.  \r\nДвете страни се разбраха, че ще работят върху правен текст, обхващащ митническите договорености за ирландската граница, с необходимостта от още време, което по-скоро се дължи на на усърдния правен характер на работата, отколкото на принципно несъгласие. ЕС настоява, че всички предложения трябва да бъдат „правно действащи“, преди да бъдат подписани, което означава, че плановете трябва да бъдат в пълен юридически екзактен правен текст. \r\nПродължаването на разговорите след срещата на лидерите на ЕС ще бъде сложно, тъй като според закона на Обединеното кралство премиерът ще трябва да поиска удължаване на срока по член 50. Очаква се британският парламент да проведе специално заседание в събота, за да оцени напредъка. \r\nЗабавянето може също да означава, че може да се наложи по-нататъшна среща на високо равнище за сключване на сделка, ако такава бъде постигната - както беше през ноември миналата година, когато Тереза Мей постигна  споразумение в последната минута. \r\n \r\n  Юлиян Марков", "date": "2019.10.15", "title": "The Independent: Европейските лидери изключват сделка за Брекзит преди срещата на върха"}
{"url": "http://www.focus-news.net/news/2019/10/15/2708426/nimh-dnes-shte-e-predimno-slanchevo-s-maksimalni-temperaturi-mezhdu-23-i-28.html", "text": "Днес времето над страната ще се задържи почти без промяна, ще е предимно слънчево. В сутрешните часове в котловините и низините, а до обяд и над Източна България ще има мъгла или ниска слоеста облачност.  Ще духа слаб вятър от изток-югоизток. Максималните температури, в повечето райони, ще бъдат между 23° и 28°, в София - около 26°. Атмосферното налягане през деня още малко ще се понижи и ще бъде близко до средното за октомври. Това съобщи за  Агенция \"Фокус\"  дежурният синоптик Мартин Славчев от  Националния институт по метеорология и хидрология (НИМХ) .  \r\nНад Черноморието ще има ниска облачност или мъгла. В следобедните часове видимостта временно ще се подобри, облачността ще намалее. Ще духа слаб вятър от изток-югоизток. Максималните температури на въздуха: 19°-21°. Температурата на морската вода е 20°. Вълнението на морето ще бъде 2-3 бала. \r\nНад планините ще бъде слънчево и топло. Ще духа слаб вятър от юг-югозапад. Максималната температура на височина 1200 метра ще е около 22°, на 2000 метра - около 15°.", "date": "2019.10.15", "title": "НИМХ: Днес ще е предимно слънчево, с максимални температури между 23° и 28°"}
{"url": "http://www.focus-news.net/news/2019/10/15/2708430/sport-angliya-razgromi-balgariya-v-sofiya.html", "text": "Националният отбор на България записа най-тежката си загуба насред София в своята история. \"Лъвовете\" на Красимир Балъков бяха победени с 0:6 от Англия в европейска квалификация от група \"А\", като това беше най-малкото, с което се отърваха родните национали. Рашфорд (7), Баркли (20, 32) Стърлинг (45, 69) и Кейн (85) вкараха головете във вратата на Пламен Илиев. . Тимът няма победа вече от над една година, като в 11-и пореден мач не записа успех. Освен това остана без такъв в европейските квалификации в исторически седми пореден сблъсък. Кръг преди края на кампанията България рискува да остане без победа за първи път в историята си в квалификации за Еврофинали.", "date": "2019.10.15", "title": "Спорт: Англия разгроми България в София"}
{"url": "http://www.focus-news.net/news/2019/10/15/2708432/ogranichava-se-dvizhenieto-v-aktivnata-lenta-na-tunel-trayanovi-vrata-na-avtomagistrala-trakiya-v-posoka-sofiya.html", "text": "Шофьорите да карат внимателно в тунел „Траянови врата“ на АМ „Тракия“ в посока София, както и при км 1 на АМ „Хемус“ към Варна. Това съобщиха от  Агенция \"Пътна инфраструктура\" . \r\nОт 10,00 ч. до 15,30 ч. се ограничава движението в активната лента в тунел „Траянови врата“ на автомагистрала „Тракия“ в посока София поради ремонт на пожаро-известителната система и светофарна уредба. \r\nТрафикът ще се осъществява в изпреварващата лента. \r\nДвижението в участъка от км 1 до км 2 на автомагистрала „Хемус“ в посока Варна ще е в изпреварващата лента поради ремонт на пътната настилка. \r\nАгенция „Пътна инфраструктура“ съветва шофьорите да карат внимателно и да спазват правилата за безопасност и движение по пътищата.", "date": "2019.10.15", "title": "Ограничава се движението в активната лента на тунел \"Траянови врата\" на автомагистрала \"Тракия\" в посока София"}
{"url": "http://www.focus-news.net/news/2019/10/15/2708405/predstoyashti-sabitiya-v-stranata-za-15-oktomvri-agentsiya-fokus.html", "text": "*** \r\n \r\nОт 17.30 часа в Гербовата зала на „Дондуков“ № 2 държавният глава Румен Радев ще отправи приветствие към почетните консули на България зад граница. На събитието ще присъства и вицепрезидентът Илияна Йотова. \r\n \r\n*** \r\n \r\nОт 9:30 часа в Министерски съвет премиерът Борисов свиква Съвет по сигурността. \r\n \r\n*** \r\n \r\nОт 9:30 часа в зала „Средец“ на хотел „Балкан“, Министерството на външните работи организира Конференция на почетните консули на Република България. \r\n \r\n*** \r\n \r\nОт 11.00 часа в сградата на Държавната агенция за метрологичен и технически надзор (ДАМТН) ще се подпише Меморандум за сътрудничество и партньорство между Държавната агенция за метрологичен и технически надзор, представлявана от инж. Петър Горновски – Председател на ДАМТН и Университета по архитектура, строителство и геодезия (УАСГ), представляван от проф. д - р инж. Иван Марков – Ректор на УАСГ. \r\n \r\n*** \r\n \r\nОт 17:30 часа в зала „Оборище“-5, ще се проведе пресконференция преди официалното откриване на изложба от частната колекция на Красимир Дачев, посветена на творчеството на великия български живописец Никола Танев. \r\n \r\n*** \r\n \r\nВ 11.00 часа в зала 2 на Районния съд ще се проведе заседание по делото срещу Байрам Р. Х., обвинен в присвояване на чужда движима вещ, която е владеел и пазил – лек автомобил „БМВ“, модел „Х5“ на стойност 11 180 лв., собственост на М. М. \r\n \r\n*** \r\n \r\nОт 09:00 часа в сградата на бул. „Васил Левски“ 61 - бивш Завод на ЗСТ, ще тръгне мащабно роуд шоу на най-модерните тежкотоварни транспортни средства на CNG в цялата страна. \r\n \r\n*** \r\n \r\nОт 10.00 часа в зала 114 (Първи учебен корпус) ултрамаратонецът гл. ас. д-р Тодор Димитров ще гостува на Югозападния университет „Неофит Рилски“.   \r\n \r\n*** \r\n \r\n \r\nОт 18.00 часа в зала \"Младост\" World taekwondo demo team ще представи своето шоу. \r\n \r\n*** \r\n \r\nОт 11.00 часа в пресцентъра в УМБАЛ „Св. Марина“ ще се проведе пресконференция с лекарите от клиниката по психиатрия, посветена на Световния ден на психичното здраве. \r\n \r\n*** \r\n \r\nОт 11.00 часа в Общината ще се проведе пресконференция на Innowave Summit за технологичното събитие, което ще се състои на 18 и 19 октомври 2019 в Двореца на културата и спорта. \r\n \r\n*** \r\n \r\nОт 15.30 часа, на площад площад „Гоце Делчев“ в града, ще бъдат представени образци военна техника, въоръжение и оборудване на Сухопътните войски. \r\n \r\n*** \r\n \r\nОт 14.30 часа пред Младежкия дом, 10 отбора от 6 училища от община Горна Оряховица ще се включат в Празник на знанието. \r\n \r\n*** \r\n \r\nОт 18.00 часа в НЧ „Напредък-1869“ ще се проведе Концерт-спектакъл по случай 60 години от създаването на детската балетна школа и 15-ата годишнина на балет „Грация” в града. \r\n \r\n*** \r\n \r\nOт 20.00 часа на площад „Свобода” ще бъде прожектиран филмът „Лошо момиче”. \r\n \r\n*** \r\n \r\nОт 11.30 часа в залата на Областна администрация ще се проведе заседание на Комисията по заетост. \r\n \r\n*** \r\n \r\nОт 14.00 часа в залата на Парк-хотел „Кюстендил” ще бъде представен проект „За по-чист въздух в Кюстендил”. \r\n \r\n*** \r\n \r\nОт 14.00 часа в залата на Областна администрация ще се проведе заседание на Областната епизоотична комисия. \r\n \r\n*** \r\n \r\nОт 10:00 часа пред „Младежки дом” в града ще бъде разположен мобилен екип, който ще обслужва доброволците, желаещи да станат кръводарители. \r\n \r\n*** \r\n \r\nОт 10:00 часа министърът на труда и социалната политика Бисер Петков ще посети Националния център за рехабилитация на слепи. \r\n \r\n*** \r\n \r\nОт 11:00 в сградата на Народна библиотека „Иван Вазов – Пловдив“, ул. „Авксентий Велешки“ № 17, главният изпълнителен директор на „Български пощи“ ЕАД Деян Дънешки ще пусне в употреба издание на тема: „140 години от създаването на Народна библиотека „Иван Вазов - Пловдив“. \r\n \r\n*** \r\n \r\nОт 16.00 часа в дом „Елиас Канети“ ще се проведе ХII-и Международен литературен фестивал Русе, 2019 – \"Стената\". \r\n \r\n*** \r\n \r\nОт 11.00 ч. на площада пред административната сграда на Общината ще се проведе тържествен ритуал по изпращането на военнослужещите от 39-ия военен контингент, който ще се включи в мисията на НАТО в Афганистан. \r\n \r\n*** \r\n \r\nОт 15:00 часа в заседателната зала на Община Хасково ще се проведе заключителна пресконференция по проект \"Подобряване на градската среда чрез благоустрояване на междублокови и вътрешно-квартални пространства и изграждане на достъпна архитектурна среда в град Хасково\". \r\n \r\n*** \r\n \r\nОт 17.30 часа в Галерия „Форум“, Хасково ще бъде открита изложбата „Художникът сре-ща писателя“ – фрагменти от колекцията на Националния литературен музей. \r\n \r\n*** \r\n   \r\nОт 10.00 часа в зала 2 на Областната администрация ще се проведе редовното седмично заседание на Областната епизоотична комисия.  \r\n \r\n***   \r\n   \r\nОт 14.00 часа в стая 315 в Общината Правната комисия към общинския съвет ще заседава във връзка с делото за скаутския клуб.  \r\n   \r\n Местни избори 2019:  \r\n \r\n*** \r\n   \r\nОт 10.00 часа в офиса на ПП ГЕРБ в града инж. Иван Панайотов, кандидат за кмет на Общината, и кандидати за общински съветници от листата на ГЕРБ ще проведат пресконференция на тема „Икономика“.   \r\n \r\n*** \r\n   \r\nОт 17.30 часа в конферентната зала на хотел Хебър министърът на образованието и науката Красимир Вълчев ще се срещне с учители и директори от Пазарджик от общината.  \r\n \r\n*** \r\n \r\nОт 14.00 ч. в зала „Свети Георги“ на Областната администрация ще се проведе обучение на общинските избирателни комисии за изборите за общински съветници и кметове на 27-ми октомври 2019 г.", "date": "2019.10.15", "title": "Предстоящи събития в страната за 15 октомври (Агенция „Фокус“)"}
{"url": "http://www.focus-news.net/news/2019/10/15/2708429/premierat-boyko-borisov-svikva-savet-po-sigurnostta.html", "text": "Министър-председателят Бойко Борисов свиква заседание на Съвета по сигурността във връзка с рязкото изостряне на ситуацията в Сирия, съобщиха от  правителствена информационна служба . В рамките на консултативния и координиращ орган към Министерския съвет ще бъде обсъдена обстановката в Северна Сирия и свързаните с нея процеси от регионалната и международна сигурност", "date": "2019.10.15", "title": "Премиерът Бойко Борисов свиква Съвет по сигурността"}
{"url": "http://www.focus-news.net/news/2019/10/15/2708435/api-dvizhenieto-pri-km-51-na-avtomagistrala-hemus-v-posoka-varna-se-osashtestvyava-v-aktivnata-lenta-poradi-katastrofa.html", "text": "Движението при км 51 на АМ \"Хемус\" в посока Варна се осъществява в активната лента поради катастрофа. Това съобщиха от пресцентъра на Агенция \"Фокус\". Шофьорите да се придвижват с повишено внимание и съобразена скорост.", "date": "2019.10.15", "title": "АПИ: Движението при км 51 на автомагистрала \"Хемус\" в посока Варна се осъществява в активната лента поради катастрофа"}
{"url": "http://www.focus-news.net/news/2019/10/15/2708434/42-godishen-mazh-e-strelyal-s-gazov-pistolet-na-veloaleya-v-burgas.html", "text": "42-годишен мъж е стрелял  с газов пистолет в Бургас. Това съобщиха от  ОДМВР - Бургас . На 14 октомври около 20.30 ч. в Четвърто Районно управление – Бургас е получено съобщение за изстрели от газово оръжие, произведени на велоалеята пред дом № 42 А на бул. \"Захари Стоянов\". Установено е, че изстрелите са произведени от 42- годишен бургазлия спрямо негов 48-годишен съсед по повод разменени лични реплики. От инцидента няма пострадали. Бургазлията е задържан за срок от едно денонощие, като е иззет газовият пистолет и боеприпаси към него. Работата по случая продължава от служители на Четвърто Районно управление – Бургас.", "date": "2019.10.15", "title": "42-годишен мъж е стрелял с газов пистолет на велоалея в Бургас"}
{"url": "http://www.focus-news.net/news/2019/10/15/2708436/mestni-izbori-2019-tsik-razyasnyava-kak-da-popalnite-byuletinite-za-glasuvane.html", "text": "ЦИК разяснява как  да попълните бюлетините за гласуване. Това съобщиха от пресцентъра на  ЦИК . В местните избори на 27 октомври гласуваме с няколко бюлетини:  \r\n- бюлетина за кмет на община;  \r\n- бюлетина за общински съветници;  \r\n- бюлетина за кмет на кметство;  \r\nВ градовете София, Варна и Пловдив гласуваме с бюлетина за кмет на община, бюлетина за общински съветници, с бюлетина за кмет на район, а в кметствата към тези общини - с бюлетина за кмет на кметство.  \r\nВсяка бюлетина е отпечатана на бяла и непрозрачна хартия. На гърба й има място за два печата на СИК. В долния й ъгъл има 8-цифрен номер, който се откъсва по перфорацията от член на СИК след гласуването и поставянето от СИК на втория печат на гърба на бюлетината.  \r\nВ бюлетината са вписани наименованията на всички партии, коалиции, местни коалиции регистрирали кандидати във Вашия изборен район за съответния вид избор и имената на независимите кандидати, ако има регистрирани такива, както и квадратче с „Не подкрепям никого“.  \r\nВ бюлетината за общински съветници, в дясната страна са очертани толкова кръгчета, колкото е максималния брой на кандидатите от една кандидатска листа на партия, коалиция или местна коалиция и съдържат трицифрения номер на кандидатите от съответната кандидатска листа.  \r\nВашият глас ще е действителен, ако правилно отбележите Вашия избор  \r\n Oбщински съветници   \r\nЗа общински съветници гласувате, като в квадратчето с номера на избраната от Вас партия, коалиция, местна коалиция или независим кандидат с химикал, пишещ със син цвят, поставите знак Х или V.  \r\nАко сте гласували за партия, коалиция или местна коалиция, може да дадете предпочитанието си за конкретен кандидат, като поставите знак Х или V в кръгчето с неговия трицифрен номер. Номерът и името на кандидата, за който искате да дадете предпочитанието си, ще откриете на списъка пред избирателната секция или в кабината за гласуване.  \r\n Kмет на община, район или кметство   \r\nЗа кмет на община, район или кметство гласувате, като в квадратчето с номера пред имената на избрания от Вас кандидат с химикал, пишещ със син цвят, поставите знак Х или V.  \r\n „Не подкрепям никого”   \r\nАко не желаете да подкрепите нито един кандидат на партия, коалиция, местна коалиция или инициативен комитет, в бюлетината за съответния вид избор може да поставите знак Х или V с химикал, пишещ със син цвят, в квадратчето с надпис \"Не подкрепям никого\".  \r\nПовече информация - на cik.bg и страницата ни във Фейсбук.", "date": "2019.10.15", "title": "Местни избори 2019: ЦИК разяснява как да попълните бюлетините за гласуване"}
{"url": "http://www.focus-news.net/news/2019/10/15/2708441/dobrich-v-remont-e-kraybrezhniyat-pat-balchik-kavarna.html", "text": "В ремонт е крайбрежният път Балчик – Каварна, предаде кореспондентът на  Радио „Фокус” – Варна . Няма въведени промени в движението на автомобили в областта по републиканската пътна мрежа. В ремонт е част от третокласния път III-207 Тервел – Честименско. Част от третокласния път Добрич – с. Балик е в ремонт до 31октомври тази година. Движението на автомобили  се осъществява с повишено внимание по отсечката, където се ремонтира асфалтова настилка. Участъкът е сигнализиран с пътни знаци. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич времето е облачно, тихо е, температурата на въздуха е около 12 градуса.  \r\nЖулиета НИКОЛОВА", "date": "2019.10.15", "title": "Добрич: В ремонт е крайбрежният път Балчик - Каварна"}
{"url": "http://www.focus-news.net/news/2019/10/15/2708439/mazh-e-leko-postradal-pri-katastrofa-pri-benzinostantsiya-v-rayona-na-pravets.html", "text": "Мъж е леко пострадал при катастрофа при бензиностанция в района на Правец. Това каза за  Агенция „Фокус“  Катя Сунгарска от Центъра за спешна медицинска помощ (ЦСМП) – София. Сигнал за катастрофата е подаден в 6.45 часа. При инцидента лек автомобил се блъска в животно на пътя. По информация на Спешна помощ леко пострадал е един мъж. На място е изпратен екип на Спешна помощ.  \r\nВиолета СИМЕОНОВА", "date": "2019.10.15", "title": "Мъж е леко пострадал при катастрофа при бензиностанция в района на Правец"}
{"url": "http://www.focus-news.net/news/2019/10/15/2708431/vitsepremierat-ekaterina-zaharieva-shte-napravi-obrashtenie-kam-uchastnitsite-v-konferentsiyata-na-pochetnite-konsuli-v-balgariya.html", "text": "Министерството на външните работи организира Конференция на почетните консули на Република България в София. Това съобщиха от пресцентъра на  Министерството на външните работи . Във форума участват 71 от общо 75 почетни консули, представляващи страната ни в 45 държави. \r\nЦелта на конференцията е да бъде направен преглед на дейността на българските почетни консули зад граница, да бъдат обменени полезен опит и практики, както и да бъдат представени актуалните тенденции във външната политика, икономиката, търговията, туризма и инвестиционните възможности на България. За последните 20 г. са организирани само две конференции на почетните консули като последната е била през 2014 г. \r\nВицепремиерът и министър на външните работи Екатерина Захариева ще направи обръщение към участниците в конференцията.", "date": "2019.10.15", "title": "Вицепремиерът Екатерина Захариева ще направи обръщение към участниците в Конференцията на почетните консули в България"}
{"url": "http://www.focus-news.net/news/2019/10/15/2708433/politico-stranite-chlenki-na-es-se-saglasiha-da-sprat-iznosa-na-orazhie-za-turtsiya.html", "text": "Държавите-членки на Европейския съюз се съгласиха да спрат износа на оръжие за Турция в отговор на военната операция на Анкара в Северна Сирия, но не въведоха цялостно оръжейно ембарго на страната, пише европейската редакция на  Politico . \r\nНа среща на министрите на външните работи на блока в Люксембург страните от ЕС също се съгласиха да изготвят списък на потенциалните санкции заради сондажните дейности на Турция край Кипър. \r\nВ изявление държавите-членки осъдиха военната операция на Турция в Сирия и се ангажираха със „силни национални позиции по отношение на политиката им за износ на оръжие за Турция“. \r\nЕвропейските дипломати заявиха, че макар това да не отговаря на ембаргото за оръжие в целия ЕС, което се иска от някои държави-членки, ефектът е същият, като същевременно позволява по-бързо прилагане. \r\nНяколко държави, включително Германия, Франция, Финландия и Швеция, наложиха свое оръжейно ембарго през последните няколко дни. \r\nТурция започна военна операция в Северна Сирия миналата седмица, целяща изтласкването от  региона на сирийските кюрдски въоръжени формирования, които Анкара счита за терористи. Операцията вече е изселила около 100 000 души, според ООН. \r\nВъншните министри на ЕС също се съгласиха да изготвят рамка за санкции, насочена към физически и юридически лица в отговор на нефтените и газови сондажи в Турция в Източното Средиземноморие. Решението дава възможност на ЕС да състави списък със санкции, готов да бъде издаден, ако и когато държавите-членки решат да го направят. \r\n \r\nПревод и редакция:", "date": "2019.10.15", "title": "Politico: Страните-членки на ЕС се съгласиха да спрат износа на оръжие за Турция"}
{"url": "http://www.focus-news.net/news/2019/10/15/2708440/sofiyska-voda-vremenno-shte-prekasne-vodosnabdyavaneto-v-selo-marchaevo.html", "text": "„Софийска вода” временно ще прекъсне водоснабдяването в село Мърчаево, съобщиха от пресцентъра на  дружеството . Във връзка с направа на байпасна връзка на довеждащ водопровод захранващ резервоар „Мърчаево“ се налага спиране на водоподаването от 10:00  до 22:00 часа на клиентите на „Софийска вода”, живеещи в района на: село Мърчаево. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: площада до кметството. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2019.10.15", "title": "„Софийска вода” временно ще прекъсне водоснабдяването в село Мърчаево"}
{"url": "http://www.focus-news.net/news/2019/10/15/2708428/telma-makedoniyabalgaro-makedonskata-istoricheska-komisiya-zasedava-v-ohrid.html", "text": "Поредната среща на Смесената българо-македонска комисия по историческите и образователните въпроси ще се проведе във вторник в Охрид. Основната тема на заседанието отново ще бъде „чий е Гоце Делчев“, след като на предишните срещи на комисията не бе постигнато съгласие именно по този въпрос, предава скопският телевизионен канал  „Телма“ . \r\nВ понеделник премиерът Зоран Заев проведе среща с македонския екип за комисията, като се очаква да изиска от него да намери общ език с българската страна в съответствие с Договора за добросъседство.  \r\nПо-рано македонският министър-председател заяви, че България има интерес от напредването на Скопие към ЕС. Той посочи, че досега комисията е постигнала съгласие за шест исторически личности, за които по-рано е имало спорове, а освен това са затворени четири глави от преговорите. Заев вярва, че ще се намерят решения в съответствие с двустранния диалог с България. \r\nОт София обявиха, че ще подкрепят македонската евроинтеграция, но това няма да е безусловно. \r\n \r\nПревод и редакция:", "date": "2019.10.15", "title": "„Телма“ (Македония):Българо-македонската историческа комисия заседава в Охрид"}
{"url": "http://www.focus-news.net/news/2019/10/15/2708446/vavezhda-se-vremenna-organizatsiya-na-dvizhenieto-v-sofiya-zaradi-stroitelno-montazhni-raboti-po-tretiya-lach-na-metroto.html", "text": "Въвежда се временна организация на движението в София заради строително-монтажни работи по третия лъч на метрото. Това съобщиха от пресцентъра на  Столична община . До 30 октомври 2019 г. ще бъде забранено влизането на превозни средства по лявата пътна лента от южното пътно платно на бул. „Евлоги и Христо Георгиеви” в участъка между ул. „Мизия” и ул. „Шипка”. Движението ще се извършва еднопосочно в две пътни ленти от южното пътно платно на бул. „Евлоги и Христо Георгиеви” в същия участък в посока ул. „Оборище”. Причината за направената промяна е извършването на строително-монтажни работи по обект на третия лъч на метрото в София (ІІІ диаметър – Позиция 4 - от ул. „Житница” до бул. „Янко Сакъзов” - тунелен участък – Етап 3 за Вентилационна уредба 7 при Военна академия – ВОД).", "date": "2019.10.15", "title": "Въвежда се временна организация на движението в София заради строително-монтажни работи по третия лъч на метрото"}
{"url": "http://www.focus-news.net/news/2019/10/15/2708448/chetiri-sela-v-obshtina-dobrichka-sa-sas-spryano-vodopodavane-zaradi-avariya.html", "text": "Четири села в Община Добричка са със спряно водоподаване заради авария от вчера в 20,00 часа, по информация на ВиК - Добрич, предаде кореспондентът на  Радио „Фокус” – Варна . До отстраняване на аварията по водопреносната мрежа с нарушено водоснабдяване са селата Дончево, Драганово, Опанец и Богдан. \r\nЖулиета НИКОЛОВА", "date": "2019.10.15", "title": "Четири села в Община Добричка са със спряно водоподаване заради авария"}
{"url": "http://www.focus-news.net/news/2019/10/15/2708444/denyat-15-oktomvri-v-balgarskata-istoriya.html", "text": "На тази дата през 1014 г. след смъртта на цар Самуил за български владетел е коронован неговият син Гаврил Радомир. Той управлява от 1014 г. до 1015 г. \r\nПрез 1204 г. в Търново пристига папска делегация, начело с кардинал Лъв, за да короняса, от името на папа Инокентий ІІІ, българския владетел Калоян.  \r\nСключена е и пълна каноническа уния между българската православна църква и римокатолическата църква.  \r\nНа същата дата през 1863 г. търновските свещеници подават прошение до султан Абдул Азис за освобождаване на заточените български владици Иларион Макариополски, Авксентий Велешки и Паисий Пловдивски.  \r\n \r\n \r\n2001 г.  \r\nВ София започва 3-ти икономически форум за Югоизточна Европа, който обсъжда конкурентноспособността на икономиките на тези страни, ролята на валутния борд и др. \r\n \r\n \r\n2001 г.  \r\nФинансовият министър Милен Велчев обявява, че при променената ситуация след атентатите от 11 септември България трябва да се съобрази с исканията на МВФ. При подготвянето на бюджета за 2002 г. правителството се отказва от намеренията си за нулева ставка върху данък печалба, залага 4,5 % ръст на БВП, 3,5 % инфлация, 0,8 % бюджетен дефицит, 17 % безработица и двукратно повишаване на заплатите с по 5 %. \r\n \r\n \r\n1996 г. \r\nДвата най-големи синдиката – КНСБ и КТ \"Подкрепа\", провеждат протестен митинг срещу политиката на правителството на Жан Виденов на площада пред Храм-паметника \"Св. Александър Невски\". \r\n \r\n \r\n1987 г. \r\nВъв в. \"Литературен фронт\", орган на Съюза на българските писатели, поетът Евтим Евтимов поставя въпроса за необходимостта от гласност и по екологичните проблеми, свързани с обгазяването на Русе с хлор от химическия комбинат в румънския град Гюргево. \r\n \r\n \r\n1979 г. \r\nВ Пловдив е открит Международен фестивал на телевизионните театри. \r\n \r\n \r\n1970 г. \r\nВъв в. \"Литературен фронт\" е публикуван материалът на Рангел Игнатов \"Случаят Солженицин\", който, следвайки официалната съветска позиция, отправя нападки срещу големия писател (изключен през ноември 1969 г. от Съюза на съветските писатели, защото отстоява свободата на творчество) по повод на току-що присъдената му Нобелова награда за литература. \r\n \r\n \r\n \r\n1944 г. \r\nЧетвърта армия с командващ генерал-майор Боян Урумов започва Брегал-нишко – Струмишката операция. \r\n \r\n \r\n1923 г. \r\nВъв Виена е съставен Задграничен комитет на БКП в състав: Васил Коларов, Георги Димитров и Георги Михайлов. Останалите в България членове на ЦК оформят Временен ЦК. \r\n \r\n \r\n1913 г. \r\nБългарската армия заема Беломорска Тракия и ликвидира \"Гюмюрджинската автономия\". \r\nАвтономното управление в Гюмюрджина (Независимо западнотракийско правителство) е обявено на 16 август 1913 г. Начело на Гюмюрджинската република застава българина мюсюлманин Хафуз Сали. \r\n \r\n \r\n1912 г. \r\nБойците на 7-а пехотна рилска дивизия освобождават Кочани (Македония). \r\n \r\n \r\n1912 г. \r\nПо време на Балканската война (1912-1913 г.) български военни части овладяват поречието на река Арда и отблъсват турската контраатака в дните между 15 и 25 октомври. \r\n \r\n \r\n1912 г. \r\nПровежда се заседание на сръбското правителство във Враня за организиране на сръбска администрация в Македония: създават се Кумановски, Скопски, Дебърски и Тетовски окръзи, а през ноември - и Неготински окръг с център в Кавадарци. \r\n \r\n \r\n1888 г. \r\nКняз Фердинанд връчва щандарт (бойно знаме) на Лейбгвардейския конен ескадрон. \r\n \r\n \r\n1868 г. \r\nЦариградските българи организират отпечатването на правителствените проекти за разрешаване на българския църковен въпрос в специална брошура. Впоследствие брошурата е разпратена до всички по-големи български селища, като съзнателно издателите представят проектите като окончателно решение на спора с Патриаршията въпреки уверенията на Високата порта, че те имат предварителен характер. \r\n \r\n \r\n1863 г. \r\nТърновските свещеници подават прошение до султан Абдул Азис за освобождаване на заточените български владици Иларион Макариополски, Авксентий Велешки и Паисий Пловдивски. \r\n \r\n \r\n1204 г. \r\nВ Търново пристига папска делегация начело с кардинал Лъв, за да короняса от името на папа Инокентий ІІІ българския владетел Калоян. \r\n \r\n \r\n1014 г. \r\nСлед смъртта на цар Самуил за български владетел е коронован неговия син Гаврил Радомир. Той управлява от 1014 г. до 1015 г. Биографичните данни за него са твърде оскъдни. Знае се, че е взел участие заедно със своя баща в последните битки на българската държава против византийските нашественици. Възкачва се на престола след смъртта на цар Самуил и продължава неговата политика на отстояване независимостта на българската държава от Византия. През октомври 1014 г. византийците проникват в Битоля и опожаряват дворците на Гаврил Радомир, а скоро след това завладяват Прилеп и Щип. През пролетта на 1015 г. Гаврил Радомир изпраща писмо до Василий II, в което обещава \"подчинение и покорност\". В средата на август 1015 г. става жертва на дворцов заговор организиран от неговия братовчед Иван Владислав. Убит е по време на лов. \r\n \r\n \r\n На този ден са родени:  \r\n \r\n \r\n \r\n1968 г. \r\nРоден е Мариус Куркински - български актьор. \r\n \r\n \r\n1935 г. \r\nРоден е Огнян Наков Дойнов – български политик, дипломат, министър.  \r\n \r\n \r\n1921 г. \r\nРоден е Борис Ненов – български художник. Той е изтъкнат пейзажист, портретист. \r\n \r\n \r\n1874 г. \r\nРоден е Кръстьо Пастухов – български политик, общественик, публицист \r\n \r\n \r\n1859 г. \r\nРоден е Александър Стоянов Теодоров-Балан – български езиковед, литературовед и библиограф. \r\n \r\n \r\n1842 г. \r\nРоден е Петър Вълчев Сарафов – български учител, участник в националноосвободителното движение. Баща на Б. Сарафов и Кр. Сарафов. \r\n \r\n \r\n1834 г. \r\nРоден е Петър Василев Оджаков – български книжовник, юрист, фолклорист, член на БКД от 1884 г. \r\n \r\n \r\n На този ден умират:  \r\n \r\n \r\n2008 г. \r\nУмира Людмила Стоянова Добринова. \r\nТя е български музикален деятел. През 1982 г. създава юношески и девически хорове към НГДЕК, които изпълняват обработени народни песни и славянобългарски църковни песнопения в оригинал. Двадесет и шест години преподава теория и история на музиката в НГДЕК „Константин Кирил Философ“ в София. Основател на Камерната вокална формация „Диптих“, включваща бивши възпитаници на НГДЕК. Заедно със своите възпитаници издирва и събира неканонични варианти на църковни песнопения от България, Македония и българските селища в Албания, които биват изпълнявани от съставите „Диптих“ и „Юлангело“. Член на Съюза на българските музикални и танцови дейци. \r\n \r\n \r\n1996 г. \r\nУмира Димитър Константинов Косев – български историк, академик (1961 г.). Роден е на 24 декември 1903 г. в с. Грозден, Бургаско. Почетен член е на Московския държавен университет и на Чехословашката академия на науките (1980 г.). От 1962 г. до 1968 г. е ректор на СУ. През 1964 г. става председател на Българското историческо дружество. Сред популярните му произведения са: “П. Р. Славейков, обществена и политическа дейност”, “Русия, Франция и българското освободително движение 1860-1869 г.”, “Септемврийското въстание в 1923 г.”, “Към историята на революционното движение в България през 1867-1871г.”. \r\n \r\n \r\n1937 г. \r\nУмира Йордан Стефанов Йовков - български писател белетрист, класик на българската литература. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.15", "title": "Денят 15 октомври в българската история"}
{"url": "http://www.focus-news.net/news/2019/10/15/2708445/sofiyski-gradski-sad-shte-razgleda-iskaneto-budimir-kuyovich-da-bade-premesten-v-obshtezhitie-ot-zakrit-tip.html", "text": "Софийски градски съд ще разгледа искането Будимир Куйович да бъде преместен от общежитие от открит тип в такова от закрит. Искането ще бъде разгледано от  12.30 часа от 29-ти състав на Софийски градски съд. То е постъпило от началника на затвора в София Десислав Трайков.  \r\n „Фокус“  припомня:  \r\nДелото бе отложено за октомври през септември. Отделно тогава бе отложено за 17 октомври делото по жалба на самия Куйович срещу заповед на началника на затвора, с която режимът на присъда му бе променена от лек на общ. В последните дни на август Куйович бе задържан да шофира с фалшива книжка. Случилото се стана на автомагистрала „Хемус“.", "date": "2019.10.15", "title": "Софийски градски съд ще разгледа искането Будимир Куйович да бъде преместен в общежитие от закрит тип"}
{"url": "http://www.focus-news.net/news/2019/10/15/2708449/ria-novosti-konvoy-na-siriyskata-armiya-se-sreshtna-s-otstapvashti-amerikanski-voenni-video.html", "text": "Конвой на сирийските правителствени войски се срещна с отстъпващи американски военни на шосето, което съединява градовете Манбидж и Кобани в североизточната част на Арабската Република. Видеозаписът бе публикуван от агенция Ruptly, предава  РИА Новости . \r\nНа кадрите се вижда как бронирани автомобили с американски знамена и пикапи със сирийски войници се движат в противоположни посоки, като военнослужещите от двете страни не реагират по никакъв начин едни на други. \r\nВ понеделник президентът на САЩ Доналд Тръмп заяви, че „основно е изтеглил“ американския контингент от Сирия. Той също така подчерта, че не е против сирийският лидер Башар Асад да защитава кюрдите, срещу които Турция започна военна операция. \r\n \r\n \r\n \r\nПревод и редакция:", "date": "2019.10.15", "title": "РИА Новости: Конвой на сирийската армия се срещна с отстъпващи американски военни (ВИДЕО)"}
{"url": "http://www.focus-news.net/news/2019/10/15/2708442/voennosluzheshtite-ot-39-iya-kontingent-ot-balgarskata-armiya-shte-badat-izprateni-s-tarzhestven-ritual-na-misiya-v-afganistan.html", "text": "Тържествен ритуал по изпращане на 39-ия контингент от Българската армия за участие в операцията на НАТО „Решителна подкрепа” в Афганистан ще се състои от 11.00 ч. на площада пред административната сграда на община Стара Загора. В него ще участва заместник-началникът на отбраната генерал-лейтенант Димитър Илиев. Тридесет и деветият български военен контингент е с общ състав до 160 военнослужещи със структура национален елемент, рота за охрана, екип от съветници и щабни офицери. Контингентът е подготвен във военно формирование 48 430 – Стара Загора. В мисията на НАТО в Афганистан българските военнослужещи ще изпълняват задачи, свързани основно с организирането на контролно-пропускателния режим на автомобилния и пешеходния трафик на летището в Кандахар, както и с обучението и методическото подпомагане на формирования от Афганистанската национална армия. Национален командир на контингента е полковник Красимир Горанов, помощник-национален командир на контингента за Кабул е полковник Мирослав Маринов, помощник-национален командир на контингента за Кандахар е подполковник Вичо Вичев, а командир на ротата за охрана –  капитан Росен Начев от военно формирование 48 430 – Стара Загора.", "date": "2019.10.15", "title": "Военнослужещите от  39-ия контингент от Българската армия ще бъдат изпратени с тържествен ритуал на мисия в Афганистан"}
{"url": "http://www.focus-news.net/news/2019/10/15/2708447/sport-kristiano-ronaldo-veche-ima-700-gola-v-karierata-si.html", "text": "Португалия загуби от Украйна с 1:2 и ще трябва да почака за класирането си на Евро 2020, но Кристиано Роналдо ще има и хубав повод да запомни гостуването в Киев. Той вкара от дузпа попадението за “мореплавателите” и закръгли на 700 головете от старта на кариерата си. 34-годишният ас е шестият футболист в историята с подобно постижение. Повече голове от него имат само австриецът Йозеф Бицан (805), бразилските легенди Пеле (779) и Ромарио (748), германецът Герд Мюлер (709) и унгарецът Ференц Пушкаш (701). Съвсем скоро Роналдо ще влезе в топ 3. Кристиано има общо 974 мача, като е успявал да се разпише в 458 от тях. Португалецът е вкарвал в 12 различни състезания.", "date": "2019.10.15", "title": "Спорт: Кристиано Роналдо вече има 700 гола в кариерата си"}
{"url": "http://www.focus-news.net/news/2019/10/15/2708451/bpts-darzhavata-i-balgarite-chestvat-74-godishnina-na-patriarh-neofit.html", "text": "Българската православна църква, българската държава и православният български народ честват рожденият ден на Светейшия Български патриарх и Софийски митрополит Неофит, предаде репортер на  Агенция \"Фокус\" . Той ще посрещне скромно своя рожден ден, по традиция  в Троянската света обител, под покрова на небесната му покровителка - св. Богородица Троеручица и до своя духовен отец - Българския патриарх Максим. Светското име на Негово Светейшество Българския патриарх и Софийски митрополит Неофит е Симеон Николов Димитров. Роден е на 15 октомври 1945 г. в град София. След завършване на основното си образование, през есента на 1959г. е приет за ученик в Софийската духовна семинария, тогава намираща се на заточение при гара Черепиш, курсa на която завършва през 1965 г. \r\nОт септември 1967 г. е студент в Духовната академия \"Св. Климент Охридски\" в София, която завършва през 1971 г. \r\nОт есента на 1971 до 1973 г. той е на богословска специализация в катедрата по \"Църковно пение\" при Московската духовна академия. От 01 септември 1973 г. е назначен за преподавател по източно-църковно пение и диригент на студентския хор при Духовната академия \"Св. Климент Охридски\" в София. \r\nНа 03 август 1975 г. в Троянската св. обител е постриган в монашество с името Неофит от Българския патриарх Максим, под духовното старчество на тогавашния игумен архимандрит Геласий . На 15 август с.г. патриарх Максим го ръкополага в йеродяконски чин, а на 25 март 1976 г. в столичния катедрален храм \"Св. Неделя\" и за йеромонах. От 30 септември 1975 г. той е диригент на Софийския свещенически хор, а от 15 юли 1977 г. е и старши преподавател по източно-църковно пение и богослужебна практика в Духовната академия в София, какъвто остава до края на 1980г. Един от основателите на световноизвестния хор за източноцърковно пеене \"Св. Йоан Кукузел\". По време на това негово служение, на 21 ноември 1977 г. в столичния катедрален храм \"Св. Неделя\" е възведен в архимандритско достойнство от Българския патриарх Максим. От 01 януари 1981 г. до декември 1985г. архимандрит Неофит е протосингел на Софийската митрополия. На 08 декември 1985 г. в Патриаршеската катедрала \"Св. Александър Невски\" е хиротонисан в епископски сан с титлата \"Левкийски\" и е назначен за втори викарий на Софийския митрополит. От 01 декември 1989 г. епископ Неофит е ректор на Духовната академия \"Св. Климент Охридски\" в София, а на 26 юли 1991 г. е избран и за пръв декан на възстановения от 01 юли същата година. Богословски факултет при Софийския университет \"Св. Климент Охридски\". Този пост той заема до януари 1992 г. \r\nОт 27 януари 1992 г. е назначен за главен секретар на Св. Синод и председател на Църковното настоятелство при патриаршеската катедрала \"Св. Александър Невски\". На 27 март 1994 г. е избран, а на 03 април с.г. е и канонически утвърден за Доростолски и Червенски митрополит. От 17 декември 2001 г. по решение на Петия църковно-народен събор Доростоло-Червенска епархия е разделена на Русенска и Доростолска епархии, а той се титулува Русенски митрополит и наместник на възстановения Доростолски митрополитски престол. \r\nПрез годините на църковния разкол винаги е отстоявал позициите на каноничния Свети Синод на Българската православна църква, начело със своя духовен наставник, блаженоппочиналия и приснопаметен Български патриарх и Софийски митрополит Максим. На 02 декември 2008 г. Русенски митрополит Неофит получава званието \"доктор хонорис кауза\" на Софийския университет \"Св. Климент Охридски\". Званието е връчено за цялостен принос в развитието на духовността в СУ и за активното му участие във възстановяването на Богословския факултет. Припомняме, че той е последният ректор на Духовната академия и първи декан на Богословския факултет \"Св. Климент Охридски\".  \r\nНа 22 юни 2010 г. Негово Високопреосвещенство митрополит Неофит е удостоен от Президента на Република България с орден „Св. Кирил и Методий” – огърлие „за особено значимите му заслуги за развитието на Духовната академия „Св. Климент Охридски”, за приноса му за развитие на научно-просветителските връзки и взаимоотношения между източните и западните християни и по повод неговата 65-годишнина”. \r\nНа 24 февруари 2013 г., неделя, на Патриаршески избирателен църковен събор в София Русенският митрополит Неофит е избран за Български патриарх и Софийски митрополит. Интронизацията на Негово Светейшество Неофит като патриарх Български е извършена още същия ден в патриаршеската катедрала \"Св. Александър Невски\". Вече повече от пет години Патриарх Неофит ръководи Светата ни Българска православна църква.  На многая лета Светейши владико!  \r\nНикола ПЕТКОВ", "date": "2019.10.15", "title": "БПЦ, държавата и българите честват 74-годишнина на патриарх Неофит"}
{"url": "http://www.focus-news.net/news/2019/10/15/2708456/tsentarat-za-sotsialna-rehabilitatsiya-i-integratsiya-v-sliven-obyavyava-den-na-otvorenite-vrati.html", "text": "Центърът за социална рехабилитация и интеграция за деца и пълнолетни лица обявява Ден на отворените врати. Това съобщиха от пресцентъра на  Община Сливен . Инициативата е по повод Международния ден на белия бастун, който се отбелязва тогава. В същия ден, от 10.00 до 16.00 часа, всеки посетител ще бъде посрещан от екип от специалисти, където ще се запознае отблизо с работата на Центъра, с базата, с която разполага, както и с условията, при които могат да се ползват услугите. В рамките на посещенията ще бъдат представени видео материали, както и демонстрация на специални технически средства и дейности за подкрепа, предлагани от социалното заведение. Ремонтът на сградата и доставката на оборудването са осъществени по два проекта, които са одобрени и спечелени от Община Сливен. Сградата е изцяло ремонтирана през 2017 г. по проект „Красива България“ на Министерство на труда и социалната политика. В началото на 2018 г. Община Сливен кандидатства и подписа договор за съвместна дейност по проект към Фонд „Социална закрила” на МТСП за доставка и монтаж на обзавеждане и оборудване. Центърът отговаря на европейските критерии за равнопоставен достъп до качествени социални услуги за широк кръг потребители.", "date": "2019.10.15", "title": "Центърът за социална рехабилитация и интеграция в Сливен обявява Ден на отворените врати"}
{"url": "http://www.focus-news.net/news/2019/10/15/2708454/vazstanoveno-e-dvizhenieto-pri-km-51-na-avtomagistrala-hemus-v-posoka-varna.html", "text": "Възстановено е движението при км 51 на автомагистрала \"Хемус\" в посока Варна. Това съобщиха от пресцентъра на  Агенция \"Пътна инфраструктура\"(АПИ) .", "date": "2019.10.15", "title": "Възстановено е движението при км 51 на автомагистрала \"Хемус\" в посока Варна"}
{"url": "http://www.focus-news.net/news/2019/10/15/2708437/tass-tramp-podpisa-ukaz-za-sanktsii-sreshtu-turtsiya.html", "text": "Президентът на САЩ Доналд Тръмп подписа указ за санкции срещу Турция във връзка с военната й операция в Сирия. Това се съобщава в заявление на държавния секретар на САЩ Майк Помпео, предава  ТАСС . \r\n„Президентът Доналд Тръмп подписа указ, за да принуди Турция да прекрати военното си настъпление в Североизточна Сирия и да се съгласи на примирие. Този изпълнителен указ дава на Министерството на финансите и Държавния департамент пълномощия да разгледат възможността за въвеждане и въвежда санкции срещу частни лица, организации или лица, свързани с правителството на Турция и участващи в действията, които създават опасност са граждански лица, или водят до по-нататъшно подкопаване на мира, сигурността и стабилността в Североизточна Сирия“, се казва разпространеното от Държавния департамент заявление. \r\n„Трима представители на турските власти от висок ранг, Министерствата на енергетиката и отбраната бяха включени в списъка със санкции в съответствие с тези правомощия едновременно с подписването на постановлението“, се подчертава в документа. \r\n \r\n„За да избегне последствията от по-нататъшните санкции, наложени с новия изпълнителен указ, Турция трябва незабавно да прекрати едностранното си нападение в Североизточна Сирия и да се върне към диалог със САЩ по отношение на сигурността в североизточната част на републиката“, заяви държавният секретар. \r\n \r\n Изявление на Белия дом \r\nВ изявление на Белия дом се потвърждава, че Тръмп е подписал изпълнителен указ, налагащ санкции на лица, които възпрепятстват прекратяването на военните действия в Северна Сирия. \r\nКакто следва от документа, „военната операция, стартирана от Турция в Североизточна Сирия“, създава пречки пред кампанията за победа над терористичната групировка „Ислямска държава“, а също така „заплашва мира, сигурността и стабилността в региона“. В документа се посочва, че в тази връзка съществува заплаха за националната сигурност на САЩ. \r\nКакто бе отбелязано, „постановлението дава право на държавния секретар след консултации с министъра на финансите на САЩ и други американски служители“ да наложи санкции на отговорните лица „за появата на тази заплаха“. Ограничения могат да бъдат наложени и на лица, които „възпрепятстват прекратяване на огъня в Северна Сирия“ и също така възпрепятстват политическото разрешаване на конфликта в тази страна. \r\nКакто бе съобщено в понеделник на уебсайта на Министерството на финансите на САЩ, Вашингтон добави към списъка със санкции Министерството на националната отбрана и Министерството на енергетиката и природните ресурси на Турция, ръководителите на тези ведомства Хулуси Акар и Фатих Донмез, както и вътрешния министър Сюлейман Сойлу. Министерството на финансите на САЩ също заяви, че са готови да въведат допълнителни санкции срещу длъжностни лица от турското правителство, както и срещу държавни корпорации. Влизането в списъка със санкции означава замразяване на активи в Съединените щати и забрана на американските граждани или компании да правят бизнес със своите ответници. \r\n \r\nПревод и редакция:", "date": "2019.10.15", "title": "ТАСС: Тръмп подписа указ за санкции срещу Турция"}
{"url": "http://www.focus-news.net/news/2019/10/15/2708459/denyat-15-oktomvri-v-svetovnata-istoriya.html", "text": "През 1529 г. османската армия на Сюлейман Великолепни прекратява обсадата на Виена и се оттегля на изток. На тази дата през 1570 г. е основан град Пхенян, днес столица на Северна Корея. \r\nПрез 1582 г. влиза в сила Грегорианският календар, след като по заповед на папа Григорий XIII са “прескочени” дните от 5 до 14 октомври. Новият стил на летоброене е въведен от същата година в Италия, Франция, Испания и Португалия. През 1877 г. турската армия разгромява руската войска при Аладже (Кавказ).  \r\nНа същтата дата през 1880 г. провежда се тържество за края на 632-годишното строителство на Кьолнската катедрала. На празненството присъства и германският император Вилхелм I, но и след тържествата строителството продължава. А през 1894 г. френският лейтенант Алфред Драйфус е арестуван по изфабрикувани обвинения в шпионаж в полза на чужди държави. Той е заподозрян като автор на писмо, в което се съобщава на чужд агент за изпращането на тайни военни документи.  \r\nНа тази дата през 1917 г. близо до Париж е екзекутирана холандката Мата Хари, а през 1961 г. в Лондон е основана правозащитната организация “Амнести Интернешънъл”. \r\n \r\n \r\n \r\n2017 г.  \r\nВ Киргизстан се провеждат президентски избори. Печели ги бившият премиер Соронбей Женбеков. \r\n \r\n \r\n2017 г. \r\nПровеждат се парламентарни избори в Австрия. Австрийската народна партия печели най-много места - 62 от общо 183. \r\n \r\n \r\n2017 г. \r\nВенецуела гласува на избори за нови губернатори на 23-те щата, на които е разделена страната. \r\n \r\n \r\n2015 г. \r\nВенецуела, Ангола, Малайзия, Нова Зеландия и Испания са новите непостоянни членки на Съвета за сигурност на ООН. \r\n \r\n \r\n2014 г. \r\nВ Мозамбик се провеждат парламентарни и президентски избори. \r\n \r\n \r\n2014 г. \r\nИзбухват масови безредици в Йерусалим с участието на палестинци. \r\n \r\n \r\n2013 г. \r\nПри земетресение на Филипините загиват над 80 човека. \r\n \r\n \r\n2012 г. \r\nАмериканските учени Елвин Рот и Лойд Шепли са удостоени с Нобеловата награда по икономика. \r\n \r\n \r\n2011 г. \r\nНа годишното заседание на Американското геоложко дружество американски астрофизици са докладвали за свои проучвания върху геоложки следи от концентрацията на изотопа желязо-60 доказващи опасни гама изригвания във Вселената които засягат живота на Земята средно през 100 милиона години. Учените са ги класифицирали в две категории - краткотрайни, продължаващи средно 300 милисекунди при сблъсък между два компактни обекта, например неутронни звезди или черните дупки и продължителни гама изригвания - с времетраене от две секунди до няколко минути, свързани със смъртта на масивни звезди при които се появят свръхнови. \r\n \r\n \r\n \r\n2006 г. \r\nСилно земетресение с магнитуд от 6,3 по скалата на Рихтер е регистрирано на Хавайските острови. Според информацията няма опасност от образуване на цунами. Епицентърът се е намира на около 246 км от столицата Хонолулу. Земетресението е последвано от вторичен трус със сила 5,8 по Рихтер. Според първоначалните данни няма жертви или пострадали.  \r\nОт Американската служба за изследване на сеизмологичната активност съобщават, че на някои места са прекъснати електричеството и телефонните услуги. Регистрирани са и редица повреди и разрушения на сгради.   \r\n \r\n \r\n2006 г. \r\nВ Гърция се провежда първи тур от изборите за органи на местно самоуправление. 9 820 876 гласоподаватели избират 54 областни управители и 1 034 кметове. Общият брой на кандидатите кметове, областни управители, общински и областни съветници са 120 000. В цялата страна са отворени 24 744 избирателни секции. На изборите за първи път гласуват и граждани на страните-членки на ЕС, които живеят на територията на Гърция. Желание за гласуване са заявили 8 921 чуждестранни граждани.  \r\nГласуването е задължително за всички гръцки граждани, навършили 18 години и вписани в избирателните списъци. Избирателните секции са отворени в 7:00 ч. Изборният ден протича без проблеми. Над 18 000 полицаи се грижат за сигурността. \r\n \r\n \r\n2003 г. \r\nКитай изпраща в космоса първият си космонавт. \r\n \r\n \r\n2000 г. \r\nИспански учени анализират повечето от съществуващите видове спортове за това кой колко е полезен за здравето на човека и стигат до следния извод: нито един не е абсолютно безвреден. \r\n \r\n \r\n1991 г. \r\nЛатвийското гражданство е възстановено за гражданите от довоенния период. \r\n \r\n \r\n1990 г.  \r\nМихаил Горбачов получава Нобелова награда за мир. \r\n \r\n \r\n1989 г. \r\nХокеистът Уейн Грецки печели своята 1851-ва точка, с което става най-добрия нападател в историята на НХЛ. \r\n \r\n1985 г. \r\nНа пленума на ЦК на КПСС Михаил Горбачов обявява плановете за икономическо преустройство. \r\n \r\n \r\n1979 г. \r\nКанадско-американска комисия от учени съобщава за вредата на киселинните дъждове върху растенията и езерата. \r\n \r\n \r\n1968 г. \r\nСССР и Чехословакия подписват договор, според който на съветските войски е разрешено присъствие в Чехословакия. \r\n \r\n \r\n1961 г. \r\nВ Лондон е основана правозащитната организация “Амнести Интернешанал”. \r\n \r\n \r\n1946 г. \r\nЗавършва мирната конференция в Париж (29 юли-15 октомври 1946 г.), на която са изслушани и представители на бившите сателити на хитлеристка Германия. \r\n \r\n \r\n1944 г. \r\nНемската пропаганда съобщава, че фелдмаршал Ромел, който се самоубива, е загинал от бойните си рани. \r\n \r\n \r\n1944 г. \r\nНемския диверсант Ото Скорцени провежда операция “Мики Маус”, залавя в Будапеща държавния главата на Унгария адмирал Хорти, който предава властта на Ф. Салаши и отива в Германия, интерниран е в Бавария. След 1949 година живее в Португалия. \r\n \r\n \r\n1941 г. \r\nНацистите забраняват на варшавските евреи да излизат извън техния квартал. \r\n \r\n \r\n1937 г. \r\nЗа първи път е издаден романа на Ърнест Хемингуей “Да имаш и да нямаш”. \r\n \r\n \r\n1928 г. \r\nНемски дирижабъл “Граф Цепелин” извършва първия търговски полет през Атлантическия океан. \r\n \r\n \r\n1917 г. \r\nБлизо до Париж е екзекутирана холандката Мата Хари (Маргарета Гертруда Целе). Тя е обвинена в шпионаж в полза на Германия по време на Първата световна война. Родена е на 7 август 1876 г. Била е танцьорка (изпълнителка на екзотични танци) и разузнавачка. Заловена и екзекутирана от французите. \r\n \r\n \r\n1908 г. \r\nУчреден е медал \"За насърчение към человеколюбие\" в три степени - златен, сребърен и бронзов. Отменен е на 18 юли 1947 г. На тази дата е учреден и медал \"За спасяване на погибающи\" в три степени - златен, сребърен и бронзов. Съществува до декември 1950 г. \r\n \r\n \r\n1895 г. \r\nВ Англия е открадната и претопена футболната купа на страната. \r\n \r\n \r\n1894 г. \r\nФренският лейтенант Алфред Драйфус е арестуван по изфабрикувани обвинения в шпионаж в полза на чужди държави. Той е заподозрян като автор на писмо, в което се съобщава на чужд агент за изпращането на тайни военни документи. През 1894 г. е осъден от военен съд на вечно заточение и изпратен на Дяволския о-в (Кайена). След застъпничеството на видни французи и главно на Е. Зола процесът на Драйфус е ревизиран два пъти. През 1906 г. е оправдан и върнат на служба. \r\n \r\n \r\n1880 г. \r\nЗавършва 632-годишното строителство на Кьолнската катедрала. В чест на завършването се състои празненство, на което присъства и германския император Вилхелм I. Но и след тържествата по завършването строителството продължава. \r\n \r\n \r\n1877 г. \r\nТурската армия разгромява руската войска при Аладже (Кавказ). \r\n \r\n \r\n1808 г. \r\nНаполеон разпуска “Великата армия”. Създава вместо нея “Рейнската армия”. \r\n \r\n \r\n1666 г. \r\nАнглийския крал Чарлз II за първи път облича жилетка и така дава началото на нова мода. \r\n \r\n \r\n1582 г. \r\nВлиза в сила Грегорианският календар, след като по заповед на папа Григорий XIII са “прескочени” дните от 5 до 14 октомври. Новият стил на летоброене е въведен от същата година в Италия, Франция, Испания и Португалия. \r\n \r\n \r\n1581 г. \r\nВ Париж кралицата-майка Екатерина Медичи представя на своите гости първия в света публичен балет “Комичен кралски балет”. \r\n \r\n \r\n1570 г. \r\nОснован е град Пхенян, днес столица на Северна Корея. \r\n \r\n \r\n1529 г. \r\nОсманската армия на Сюлейман Великолепни прекратява обсадата на Виена и се оттегля на изток. \r\n \r\n \r\n На тази дата са родени:    \r\n \r\n1920 г. \r\nРоден е Марио Пузо – американски писател и сценарист, италианец по произход. Създава романа за мафията “Кръстникът” през 1969 г. Умира на 2 юли 1999 г. \r\n \r\n \r\n1893 г. \r\nРоден е Карол II – румънски крал (1930-1940 г.). През февруари 1938 г. установява кралска диктатура. Учредява фашистката организация - Фронт за национално възраждане. През 1939 г. сключва икономически договор с Германия. Признава Виенския арбитраж (1940 г.), според който Румъния предава на Унгария населената с унгарци Северна Трансилвания. При изострената вътрешна и външнополитическа обстановка през септември 1940 г. се отрича от престола и емигрира. Умира на 4 април 1953 г. в Ещорил, Португалия. \r\n \r\n \r\n1844 г. \r\nРоден е Фридрих Вилхелм Ницше – немски философ, основоположник на философията на живота. \r\n \r\n \r\n1814 г. \r\nРоден е Михаил Юриевич Лермонтов – руски писател, поет. \r\n \r\n1795 г. \r\nРоден е Фридрих Вилхелм IV – пруски крал от 1840 г. Той е син на Фридрих Вилхелм III. Потушава революцията (1848-1849 г.) и помага за създаването в Прусия на жесток реакционен режим. Преследва либералните и радикалните движения. Предоставя на Прусия конституция (влязла в сила през януари 1850 г.). През 1849 г. отказва да приеме императорската корона предложена му от франкфуртското национално събрание (1848-1849 г.). През 1857 г. поради психическо заболяване се отказва от държaвното управление и брат му Вилхелм е определен за регент. Умира на 2 януари 1861 г. в Потсдам. \r\n \r\n \r\n На тази дата умират: \r\n1946 г. \r\nУмира Херман Гьоринг – един от главните военни престъпници на фашистка Германия. \r\n \r\n \r\n1945 г. \r\nУмира Пиер Лавал – френски политик, адвокат по професия. Роден е на 28 юни 1883 г. в Шателдон. Той е министър-председател на Франция (1931-1932 г., 1935-1936 г.) и министър на външните работи (1934-1935 г.). По време на Втората световна война (1939-1945 г.) сътрудничи на нацистите. От 1942 г. до 1944 г. е ръководител на колаборационисткото правителство на Виши. Осъден е като изменник и застрелян след опит да се самоубие. \r\n \r\n1865 г. \r\nУмира Андрес Бельо – венециански писател, преводач, филолог и държавник. Роден е на 29 ноември 1781 г. в Каракас. Живее в Чили от 1829 г. Той е първият ректор на университета в Сантяго (1842 г.). През 1855 г. участва в съставянето на чилийския \"Граждански кодекс\". Автор е на \"Граматика на кастилския език\" (1832 г.). Превежда Вергилий и Хораций. Публикува поемата \"Обръщение към поезията\" (1823 г.), \"Ода в чест на земеделието в тропиците\", стихове. Предшественик е на романтизма в латиноамериканската литература. \r\n \r\n \r\n1564 г. \r\nУмира Андреас Везалий – анатом и хирург от епохата на Ренесанса. Роден е на 31 декември 1514 г. в Брюксел. Той е основоположник на съвременната анатомия. Пръв предприема дисекция на човешкото тяло като основен анатомичен метод. Осъден е на смърт от Инквизицията. Крал Филип II заменя присъдата с изпращането му в Йерусалим. На връщане от Божи гроб корабът, с който Везалий пътува, претърпява корабокрушение при о-в Закинто и той загива. Тялото му е изхвърлено на о-в Зант. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.15", "title": "Денят 15 октомври в световната история"}
{"url": "http://www.focus-news.net/news/2019/10/15/2708453/remontni-deynosti-ogranichavat-dvizhenieto-v-planinskata-chast-na-pazardzhishko.html", "text": "Натоварен е трафикът по главните пътища в област Пазарджик съобщи за Радио „Фокус“ – Пазарджик дежурният в Областно пътно управление.  Движението по пътя  Каратепе – Сърница от40  км  до 45 км  се осъществява поетапно в лява и дясна ленти за движение поради частични ремонтни дейности. Трафикът по пътя  Златица – Панагюрски колони от 60 км  до 66 км се осъществява в една лента поради ремонти дейности на асфалтовата настилка. Участъкът е сигнализиран с пътни знаци. Движението са контролира с пътни знаци. Трафикът по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.10.15", "title": "Ремонтни дейности ограничават движението в планинската част на Пазарджишко"}
{"url": "http://www.focus-news.net/news/2019/10/15/2708443/la-stampa-italiya-neuverenostta-na-evropa-dava-vazmozhnosti-na-putin.html", "text": "Руският президент Владимир Путин предвидливо се включи в кризата, предизвикана от организираната преди пет дни мащабна атака на Турция срещу кюрдите в Североизточна Сирия. Москва иска извеждането на всички чуждестранни войски, които присъстват „незаконно“ на територията на Сирия, като предложи и връщането на руската армия у дома, ако Дамаск поиска това. По този начин Кремъл се възползва от объркването на Европа, САЩ и НАТО пред безцеремонната военна инициатива на турския президент Реджеп Таийп Ердоган, пише италианското издание  La Stampa  в материал, предаден без редакторска намеса. \r\nДокато авиацията на Анкара нанася удари по позициите на кюрдите, турските бронетранспортьори окупират градовет Сулук и Тел ал Абаяд, а ООН бие тревога заради 130 хиляди бежанци. Във Вашингтон търсят възможни лостове за влияние за спиране на операцията. Сред разглежданите методи е въвеждането на санкции срещу Турция, изключителна мярка по отношение на страна-членка на НАТО. При това в САЩ се стараят да не акцентират вниманието върху това, че именно Тръмп фактически даде разрешение за военна операция с постоянните си заявление за изтегляне на американските сили от територията на Сирия и осъществяването на този план. \r\nЗасега поединично европейските държави разгелждат възможността за спиране на военните доставки за турското правителство и се колебаят, ако не вземем предвид евентуалния завой в Люксембург, при формирането на единна и решителна критична позиция. Това е още едно доказателство за това колко е трудно да се постигне консенсус в Брюксел и че твърде често се стига до парализа в ЕС, но намереният общ знаменател е незначителен. \r\nНо НАТО може да е заинтересовано от това да се направи пълен анализ на действията на Москва. Много е вероятно да е дошло времето да се преразгледа дълбочинното недоверие на Северноатлантическия алианс към предложенията на Кремъл. Може би, ще бъде отчетен фактът, че искането на Путин може да подразбира някакъв стремеж на Москва да осигури изход за Ердоган, потопен в бездната на единодушните обвинения от ЕС, САЩ, Русия, Лигата на арабските държави - чак до Иран. Дри ако в момента, независимо от международната изолация, Султанът не мисли да спира. \r\nСирия за НАТО е регион „извън пределите на разглеждане“, тя не влиза в числото на възможните оперативни задачи. Но са абсолютно очевидни причините, заради които настъплението в Североизточна Сирия рискува да навреди на основополагащите интереси на европейските страни-членки на Алианса. Вече има нагледни примери за това. \r\nЕдна от тези страни, включително Италия, не може да подценява риска от бъдеща дестабилизация в региона и неконтролируем наплив на нови бежанци в Европа. \r\nНе по-малко очевиден е стремежът да се избегне освобождението на чуждестранните бойци, които до момента се намират затворени при кюрдите и са готови да се върнат в Европа със съвсем не мирни намерения. Става въпрос, според точни оценки, за 17 хиляди терористи и този брой ще нарасне до 30 хиляди, ако се сметнат всички членове на семействата. Тези данни не може да не предизвикват безпокойство по отношение на нашата сигурност. \r\nАко за НАТО, като такъв, някои ограничения се окажат непреодолими - и генералният секретар Столтенберг във всеки случай вече предизвика разбираемо объркване, призовавайки Анкара към пропорционална намеса, тогава членовете на Алианса, предимно европейски държави, могат да проведат подробно дипломатическо помирение с по-нататъшните намерения на Москва за изтегляне на чуждестранните сили от Сирия и да потърсят евентуална обща позиция. \r\nИ ако има цена, която би могла да се плати за спиране на въоръжените сблъсъци, гарантиране на сигурността и евентуално осигуряване на перспективи за държава, измъчвана от осем години военни операции, би било полезно да се претеглят внимателно всички възможности и възможно най-скоро. \r\n \r\nПревод и редакция:", "date": "2019.10.15", "title": "La Stampa (Италия): Неувереността на Европа дава възможности на Путин"}
{"url": "http://www.focus-news.net/news/2019/10/15/2708458/mestni-izbori-2019-ivan-ivanov-kandidat-za-kmet-na-vidin-privlichane-na-investitsii-a-ottam-i-uvelichenie-na-dohodite-sa-sred-osnovnite-prioriteti.html", "text": "Привличане на инвестиции, а оттам и увеличение на доходите са сред основните приоритети. Това каза в интервю за сутрешния блок  „Добро утро, България“  на  Радио „Фокус“  Иван Иванов, кандидат за кмет на Видин, подкрепен от местна коалиция (АБВ, НФСБ, ВМРО). Ролята на кмета е решаваща по отношение на градската инфраструктура и свързаността на Видин със София, която е сред основните фактори за промяна на инвестиционния климат в региона, добави той. Иванов подчерта, че е подготвена силна управленска програма, в която основен приоритет е решаването на проблемите на града и местните жители.  „Имаме силна управленска програма, ние сме три силни партии, които заставаме зад нея и ще я реализираме. Инвестиции, увеличаване доходите на населението, политика за младите семейства, безплатни детски градини, политика за възрастите хора, осигуряване на дневен център, осигуряване на безплатна кухня и развитие на туризма в общината, която има уникален потенциал. Приканвам хората да ни подкрепят. Ние сме местна коалиция ВМРО, АБВ, НФСБ. Аз съм Иван Иванов, млад кандидат за кмет. На 33 години съм, живея и работя във Видин. Ако ви харесват нашите идеи и искате нашата програма да стане реалност, подкрепете ни с № 68 в бюлетината“, допълни кандидатът за кмет. Иван Иванов коментира още, че цената на тези идеи не е висока, като всичко е постижимо със съществуващия бюджет на общината. За постигането на целите обаче е необходимо да спре дългогодишното му източване. \r\nВиктория МЕСРОБОВИЧ – КУВЕНДЖИЕВА", "date": "2019.10.15", "title": "Местни избори 2019: Иван Иванов, кандидат за кмет на Видин: Привличане на инвестиции, а оттам и увеличение на доходите са сред основните приоритети"}
{"url": "http://www.focus-news.net/news/2019/10/15/2708457/magla-s-vidimost-do-150-metra-ima-na-mesta-v-oblast-shumen.html", "text": "Мъгла с видимост до 150 метра има на места в област Шумен, предаде репортер на  Радио „Фокус“- Шумен . В отделни участъци видимостта е до 100 метра. Пътните настилки са мокри по усойните места. Движението по републиканската пътна мрежа е с нормална интензивност.  Движението при км 340 по автомагистрала „Хемус“  се осъществява с повишено внимание поради изграждането на автоматично устройство записващо пътния трафик. Ришки проход е отворен, Върбишки проход остава затворен за всички видове превозни средства. В сила е ограничението за товарни автомобили над 10 тона по пътя Радко Димитриево- Друмево, поради свлачища. Обходът е Шумен- Овчарово- Друмево. \r\nИвелина ИВАНОВА", "date": "2019.10.15", "title": "Мъгла с видимост до 150 метра има на места в област Шумен"}
{"url": "http://www.focus-news.net/news/2019/10/15/2708455/intenziven-e-trafikat-po-uchastaka-na-avtomagistrala-trakiya-v-plovdivska-oblast.html", "text": "Интензивен е трафикът по участъка на автоагистрала „Тракия“ в Пловдивска област към този час. Това съобщиха за  Радио „Фокус“ – Пловдив  от Областното пътно управление. Засилено е автомобилното движение също по направленията Пловдив-Асеновград-Смолян, Пловдив-Карлово и Пловдив-Пазарджик. До 29 ноември движението по пътя Пловдив-Карлово, от км 48 до км 49, ще се осъществява в платното посока Карлово поради изграждане на кръгово кръстовище при село Труд. Временно движението по пътя Пловдив-Куклен, в участъка от км 6 до км 7, е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Движението по пътя Кричим-Михалково-Девин, от км 88 до км 103, се осъществява с повишено внимание поради обрушване на скална маса. Алтернативният маршрут за движение е по пътя Асеновград-Смолян, а срокът на дейностите е до 30 ноември. Забранено остава движението на камиони с височина над 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е и преминаването на моторни превозни средства над 12 тона по пътя Поповица-Болярци, поради намален габарит на пътното платно на мост. Обходният маршрут за водачите е по път Поповица-Садово-Кочево-Болярци. Опасност от падащи камъни има по направленията Кричим-Стамболийски, Юговско ханче-Югово-Лъки-Здравец и Бачково-Нареченски бани. \r\nИнтензивен е трафикът и на територията на град Пловдив към този час. Колони от автомобили се образуват по булевардите „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“ и „Санкт Петербург“. Натоварено е движението и по входно-изходните артерии. Пътните настилки в града са сухи и нормално проходими. \r\nТони МИХАЙЛОВ", "date": "2019.10.15", "title": "Интензивен е трафикът по участъка на автомагистрала „Тракия“ в Пловдивска област"}
{"url": "http://www.focus-news.net/news/2019/10/15/2708462/top-elitni-boytsi-ot-yuzhna-koreya-shte-uchastvat-sas-zrelishtno-shou-v-burgas.html", "text": "Топ елитни бойци от Южна Корея ще участват със зрелищно шоу в Бургас. \"Майсторите\" са част от световния демо отбор по Таекуондо, шоуто им започва в 18.00 ча-са. Това съобщиха от  Община Бургас . Топ елитни бойци 7 и 8 дан ще участват в зрелищно демонстрационно шоу в Бургас във вторник. \"Майсторите\" ще покажат умения, които трудно биха били видяни дори и в блокбъстърите, пос-ветени на източни бойни изкуства. Ако искате да станете свидетели на майсторските изпълнения на \"границите на възможното\", на WORLD TAEKWONDO DEMO TEAM, часът е 18.00, мястото е зала \"Мла-дост\". Бургазлии и гостите на града ще имат уни-калния шанс да се докоснат до магията на източ-ното бойно изкуство само броени дни преди старта на най-елитното и престижно първенство по таекуондо в света - сериите GRAND PRIX 2019, чиито домакин е българската столица. Най-добрите 32-ма на планетата в олимпийските кате-гории ще се бият за победата, титлата \"THE BEST OF THE BEASTS\" и награден фонд от 100 000 USD. Демо отборът е съставен от най-добрите състе-затели в света по таекуондо. Таекуондо е нацио-нален спорт, историческо наследство и забеле-жителност. Демо отборът е съставен от профе-сионални таекуондо състезатели, избрани в жес-токата конкуренция на десетки милиони в Южна Корея.Демо отборът пътува из целия свят и програмата му е запълнена с години напред. Кандидатурата на България е одобрена сред де-сетки други и по този начин Бургас ще има честта да посрещне звездния тим.", "date": "2019.10.15", "title": "Топ елитни бойци от Южна Корея ще участват със зрелищно шоу в Бургас"}
{"url": "http://www.focus-news.net/news/2019/10/15/2708464/v-dom-pametnik-yordan-yovkov-v-dobrich-predstavyat-istoricheskiya-roman-div-ogan.html", "text": "В Дом-паметник „Йордан Йовков“ представят историческия роман „Див огън“ днес от 17.30 часа, предаде кореспондентът на  Радио „Фокус” – Варна . Автор на книгата е Анчо Калоянов. Ще бъде представена от проф. Антония Велкова – Гайдарджиева. „На 15 октомври, точно 82 години, откогато Йордан Йовков не е физически сред нас, очакваме гражданите, за да поговорим с проф. Анчо Калоянов и проф. Антония Велкова-Гайдаржиева за писателя и за войните, които ни доведоха до катастрофата в Ньой сюр Сен преди 100 години“, посочи д-р Кремена Митева, главен уредник в литературния музей в добруджанския град и дългогодишен изследовател на Йовков и творчеството му. \r\nЖулиета НИКОЛОВА", "date": "2019.10.15", "title": "В Дом-паметник „Йордан Йовков“ в Добрич представят историческия роман „Див огън“"}
{"url": "http://www.focus-news.net/news/2019/10/15/2708467/bezplatni-pregledi-za-bremenni-zheni-organizirat-v-stara-zagora.html", "text": "Днес, на 16 и 17 октомври в залата на хотел „Форум“ в Стара Загора ще се проведат безплатни изследвания на бременни жени. Това съобщиха от  пресцентъра на Общината . Организатор на събитието е Българско дружество по ендокринология, с председател проф. Анна-Мария Борисова, с подкрепата на Община Стара Загора. В деня е необходимо да бъде представен талон с определен срок на бременността от лекаря, който изпраща бъдещата майка. Резултатите ще бъдат изпратени на лекаря, насочил бременната, като за тази цел е важно той да е написал четливо своя електронен адрес. Кръвните изследвания ще се провеждат само на гладно, от 7.30 часа \r\nЖелаещите дами трябва да се запишат предварително на тел. 0882/669 501 – Илиана Илиева.", "date": "2019.10.15", "title": "Безплатни прегледи за бременни жени организират в Стара Загора"}
{"url": "http://www.focus-news.net/news/2019/10/15/2708461/suhi-i-normalno-prohodimi-sa-patishtata-v-oblast-burgas.html", "text": "Сухи и нормално проходими са пътищата в област Бургас. Това съобщиха за  Радио „Фокус“ – Бургас  от Областното пътно управление. Видимостта е добра, няма затворени пътни участъци. Спокойно се осъществява движението по основните пътни направления в областта. \r\nПо-интензивен е трафикът по входно-изходните пътни артерии на град Бургас – в района на пътен възел „Юг“, по пътя Бургас – кв. „Сарафово“, както и по пътната отсечка Бургас – автомагистрала „Тракия“. В централната градска част движението също е интензивно, но към момента няма образувани големи колони от автомобили в районите на възловите кръстовища. \r\nМария КУРТЕВА", "date": "2019.10.15", "title": "Сухи и нормално проходими са пътищата в област Бургас"}
{"url": "http://www.focus-news.net/news/2019/10/15/2708466/svetoven-boen-demo-otbor-gostuva-v-burgas.html", "text": "След посещението си при папа Франциск във Ватикана, в централите на ООН в Ню Йорк и Женева, и в централата на Международния олимпийски комитет в Ло-зана, най-емблематичният боен демо отбор ще стъпи и на родна земя. World taekwondo demo team ще представят спиращото си дъха шоу от 18.00 часа в зала „Младост“ в Бургас. Това съобщиха от пресцентъра на  Община Бургас . Жителите и гостите на града ще имат уникалния шанс да се докоснат до магията на източното бойно изкуство, чрез невероятните демонстрации на най-атрактивния демонстративен отбор в света. Това ще се случи само броени дни, преди старта на най-елитното и престижно пър-венство по таекуондо в света – сериите Grand prix 2019, чиито домакин е българската сто-лица. Най-добрите 32-ма на планетата в олимпийските категории ще се бият за победата, титлата „The best ot the beasts“ и награден фонд от 100 000 USD. Демо отборът е съставен от най-добрите състезатели в света по таекуондо. Таекуондо е национален спорт, историческо наследство и забележителност. Демо отборът е съставен от професионални таекуондо със-тезатели, избрани в жестоката конкуренция на десетки милиони в Южна Корея. Демо отбо-рът пътува из целия свят и програмата му е запълнена с години напред. Кандидатурата на България е одобрена сред десетки  други,  и по този начин Бургас ще има честта да посрещ-не звездния тим. Отборът е имал демонстрации на места като централата на ООН, Ватика-на, пред множество държавни глави, премиери, министри и други. Събитието се организира със съдействието на Община Бургас. \r\nВходът е свободен.", "date": "2019.10.15", "title": "Световен боен демо отбор гостува в Бургас"}
{"url": "http://www.focus-news.net/news/2019/10/15/2708468/namalena-zaradi-gastata-magla-e-vidimostta-po-patishtata-v-oblast-sliven.html", "text": "Намалена заради гъстата мъгла е видимостта по пътищата в Сливенска област. Трафикът   е интензивен, но без задръствания. Пътните настилки са сухи и нормално проходими. Няма въведени ограничения  по  пътищата, съобщиха от  Областно пътно управление . \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно са въведени следните ограничения за движение на МПС: Път II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г. Път III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.", "date": "2019.10.15", "title": "Намалена заради гъстата мъгла е видимостта по пътищата в област Сливен"}
{"url": "http://www.focus-news.net/news/2019/10/15/2708465/ogranicheno-e-dvizhenieto-na-avtomagistrala-trakiya-v-rayona-na-69-km-poradi-remont.html", "text": "Движението по пътен възел „Пазарджик“ – пътна връзка София – Пазарджик, пътна връзка Пазарджик – Бургас, пътна връзка Бургас – Пазарджик и пътна връзка Пазарджик – София на АМ „Тракия“ при 69 км се извършва с повишено внимание, поради поетапен частичен ремонт на асфалтовата настилка на пътните връзки. Това съобщиха от пресцентъра на  Агенция „Пътна инфраструктура“ . Трафикът е сигнализиран с пътни знаци и сигналисти.", "date": "2019.10.15", "title": "Ограничено е движението на автомагистрала „Тракия“ в района на 69 км поради ремонт"}
{"url": "http://www.focus-news.net/news/2019/10/15/2708469/pregled-na-osnovnite-temi-v-burgaskiya-pechat.html", "text": "„ГДБОБ блокира Бургас в зрелищна спецакция“ е водещото заглавие от първата страница на днешния брой на вестник  „Черноморски фар\" . Полицаите прибраха десетима за изнудвания. Сред закопчаните е и охранителен бос, пише още вестникът. „Бургаски майки помагат на засегнатите от пожара в Меден рудник“ е още едно заглавие от страниците на вестника. Бургаски майки са се заели със задачата да помогнат на засегнатите семейства от пожара в блок 105 на комплекс „Меден рудник“. На 12 октомври при огнена стихия, тръгнала от жилище на третия етаж във вход „Г“, бяха засегнати и апартаментите от втория до шестия етаж във въпросния вход, пояснява материалът.“Ромските общности – подвластни на влияние и манипулация“ е темата на деня в днешния брой на „Черноморски фар“. Говоренето срещу тях застрашава националната сигурност, твърди учен. Религиозни фундаменталисти атакуват светското образование и либералната демокрация, гражданското общество и светската държава, пише още вестникът", "date": "2019.10.15", "title": "Преглед на основните теми в бургаския печат"}
{"url": "http://www.focus-news.net/news/2019/10/15/2708463/vavezhda-se-vremenna-organizatsiya-na-dvizhenie-po-chast-ot-ul-vasil-aprilov.html", "text": "Въвежда се временен режим на движение със затваряне на пътното платно по ул. „Васил Априлов“ в участъка между кръстовищата й с ул. „Македония“ и ул. „Петър Парчевич“.  Това съобщиха от Община Шумен. За обхо-ден маршрут ще се използват ул. „Васил Априлов“, ул. „Македония“, ул. „Братя Ми-ладинови“, ул. „Петър Парчевич“ и отново ул. „Васил Априлов“. Затворено за дви-жение ще бъде и източното платно на ул. „Петър Парчевич“ между кръстовищата й с ул. „Васил Априлов“ и ул. „Алеко Богориди“. Промянята се налага заради събаря-не на стара сграда на ул. „Васил Априлов“ №64. Временната организация на дви-жение ще бъде обозначена с необходимата вертикална сигнализация.", "date": "2019.10.15", "title": "Въвежда се временна организация на движение по част от ул. „Васил Априлов“"}
{"url": "http://www.focus-news.net/news/2019/10/15/2708472/kniga-na-makedonski-avtor-shte-bade-predstavena-po-vreme-na-esennite-lite-raturni-praznitsi-v-burgas.html", "text": "Поетична книга, написана от македонски автор и вдъхнове-на от Бургас и артистичния му дух, ще бъде представена по време на Есенните литературни празници в града. Това съобщиха от пресцентъра на  Общината . Книгата се казва „Фотостихеза“ (оригинален неологизъм, в кой-то душата подобно на цвете фотосинтезира чрез стиха). Нейният автор е извест-ният македонски поет, драматург и есеист Борче Панов, а премиерата ѝ ще се проведе от 18.00 часа. През май миналата година Панов бе сред участниците в поетичният форум на славянските творци „Свято Слово“. Литера-турната среща даде начало на меморандума за културно сътрудничество между Бургаската писателска общност и международния литературен фест „Караманови срещи на поезията“ в град Радовиш (Македония). В рамките на това сътрудничест-во бе издадена тази книга, коментира председателят на Творческата комисия на Бургаската писателска общност и преводач на стихосбирката Наталия Недялкова. „Фотостихеза“ ще бъде представена от известната поетеса Роза Боянова – един от основателите и дългогодишен организатор на Майските срещи на славянските творци „Свято Слово“. Самата книга (оригиналното заглавие „Глочка школка“) из-лиза в Македония в края на миналата година. Илюстрирана е от талантливия жи-вописец Доне Милиановски. Редактор на „Фотостихеза“ е поетесата Роза Боянова, а реализацията като книга е дело на „Либра Скорп“. „Ако вие поискате да усетите радостта от четенето – разгърнете тази книга“, пише в предговора „Татуирано с обич море“ Роза Боянова, която изтъква, че всяко вълнение, спомен и възхита от Бургаския залив, остров Св. Анастасия, Акве Калиде или уникалния Несебър Борче Панов превръща в поезия. Творбите в стихосбирката издигнат четенето до удо-волствие, а разбирането – до удивление.", "date": "2019.10.15", "title": "Книга на македонски автор ще бъде представена по време на Есенните лите-ратурни празници в Бургас"}
{"url": "http://www.focus-news.net/news/2019/10/15/2708450/reuters-es-obmislya-nova-izvanredna-sreshta-na-varha-za-brekzit.html", "text": "Европейският съюз обмисля нова извънредна среща на върха за Брекзит, предава  Reuters . \r\nКакто съобщава Би Би Си, форумът може да бъде проведен в края на октомври. \r\n \r\nПревод и редакция:", "date": "2019.10.15", "title": "Reuters: ЕС обмисля нова извънредна среща на върха за Брекзит"}
{"url": "http://www.focus-news.net/news/2019/10/15/2708475/17-godishen-mladezh-e-zaginal-pri-katastrofa-na-patya-cherniche-simitli.html", "text": "17-годишен младеж е загинал при катастрофа на пътя Черниче-Симитли. Това съобщиха от пресцентъра  ОДМВР - Благоевград . Инцидентът е регистриран около 04.15 часа на пътя между с.Черниче и гр.Симитли. При пътнотранспортното произшествие 17-годишен неправоспособен водач от село Полена, управлявайки нерегистриран по надлежния ред мотоциклет „Джилера“ и движейки се с несъобразена с пътните условия скорост в посока от село Черниче към град Симитли губи контрол над мотоциклета, излиза в дясно от пътя и се блъска в метален стълб. В резултат на инцидента водачът е починал на място. По случая е образувано досъдебно производство.", "date": "2019.10.15", "title": "17-годишен младеж е загинал при катастрофа на пътя Черниче-Симитли"}
{"url": "http://www.focus-news.net/news/2019/10/15/2708477/mestni-izbori-2019-v-razgrad-shte-se-provede-obuchenie-na-obshtinskite-izbiratelni-komisii.html", "text": "От 9:30 часа по график, определен от ЦИК, в залата на 11 етаж в Община Разград ще се проведе обучение на общинските избирателни комисии за провеждане на изборите за общински съветници и кметове на 27 октомври. Това съобщиха от пресцентъра на  Общинската администрация . Ще присъстват и представители на общинските администрации, областна администрация, ГРАО, МВР и други институции, ангажирани с провеждането на изборите. Очаква се обучението да водят заместник-председателят на ЦИК Таня Йосифова и членът на ЦИК Ерхан Чаушев.", "date": "2019.10.15", "title": "Местни избори 2019: В Разград ще се проведе обучение на общинските избирателни комисии"}
{"url": "http://www.focus-news.net/news/2019/10/15/2708476/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Лидерите на ЕС казаха на Борис Джонсън, че няма как да бъде постигнато споразумение за Брекзит преди срещата на върха тази седмица, унищожавайки надеждите му да представи споразумение пред парламента на специално заседание в събота, пише британският вестник  The independent . \r\nПремиерът на Финландия Анти Ринe, чието правителство понастоящем е начело  на ротационното председателство на ЕС, предупреди, че няма „практичен или легален начин“ да се постигне споразумение преди срещата в четвъртък на лидерите на ЕС в Брюксел - докато външният министър на Испания заяви, че „може да е необходимо повече време“. \r\nСаймън Ковъни, вицепремиерът на Ирландия, също предложи в понеделник, че разговорите може да се наложи да продължат през следващата седмица, въпреки че според него е твърде рано да се каже. \r\nИзказвайки се в Хелзинки, заедно с белгийския премиер Шарл Мишел, който е следващият председател на Европейския съвет, Рине каза пред репортери: „Мисля, че няма време по технически или правен начин да се постигне споразумение преди заседанието на Съвета на ЕС. Трябва ни повече време. \" \r\nИспанският министър на външните работи Жозеп Борел, който ще бъде следващия върховен представител на ЕС по въпросите на външните работи, междувременно каза на репортерите преди среща в Люксембург, че може да има нужда да „се спре часовника“ и да се поиска повече време. \r\n„Знаете ли, в Европа винаги вземаме решения на ръба на пропастта, на ръба на скалата“, каза той. „Дори когато дойде последната минута, тогава спираме часовника и казваме, че ни трябва технически повече време, за да изпълним всички изисквания, всички изисквания в последната минута.“ \r\nМалък напредък беше отчетен след  техническите преговори в Брюксел, въпреки че дискусиите продължиха през уикенда и двете страни определиха преговорите като „конструктивни“.  \r\nДвете страни се разбраха, че ще работят върху правен текст, обхващащ митническите договорености за ирландската граница, с необходимостта от още време, което по-скоро се дължи на на усърдния правен характер на работата, отколкото на принципно несъгласие. ЕС настоява, че всички предложения трябва да бъдат „правно действащи“, преди да бъдат подписани, което означава, че плановете трябва да бъдат в пълен юридически екзактен правен текст. \r\nПродължаването на разговорите след срещата на лидерите на ЕС ще бъде сложно, тъй като според закона на Обединеното кралство премиерът ще трябва да поиска удължаване на срока по член 50. Очаква се британският парламент да проведе специално заседание в събота, за да оцени напредъка. \r\nЗабавянето може също да означава, че може да се наложи по-нататъшна среща на високо равнище за сключване на сделка, ако такава бъде постигната - както беше през ноември миналата година, когато Тереза Мей постигна  споразумение в последната минута. \r\n*** \r\n  Съветът на Европейския съюз прие на 14 октомври заключенията си относно демокрацията, които подчертават, че предизвикателствата пред демокрацията са многобройни и трябва да се преодоляват спешно и всестранно, пише базираното в Брюксел издание  New Europe . \r\nЕдна от целите на външните действия на ЕС е да насърчава демокрацията, върховенството на закона, универсалността и неделимостта на правата на човека и основните свободи, както е посочено в член 21 от Договора. \r\nУкрепването на демокрацията отвън е един от стратегическите интереси на Съюза, залегнал в глобалната стратегия на ЕС, поради приноса му към основните аспекти на общата външна политика и политика на сигурност - многостранност, развитие, мир и сигурност, миграция. \r\nСъветът се съгласи да доразвие общ и практичен отговор на ЕС за насърчаване на положителните тенденции и за справяне с нови и общи предизвикателства пред демокрацията. \r\n*** \r\n  Държавите-членки на Европейския съюз се съгласиха да спрат износа на оръжие за Турция в отговор на военната операция на Анкара в Северна Сирия, но не въведоха цялостно оръжейно ембарго на страната, пише европейската редакция на  Politico . \r\nНа среща на министрите на външните работи на блока в Люксембург страните от ЕС също се съгласиха да изготвят списък на потенциалните санкции заради сондажните дейности на Турция край Кипър. \r\nВ изявление държавите-членки осъдиха военната операция на Турция в Сирия и се ангажираха със „силни национални позиции по отношение на политиката им за износ на оръжие за Турция“. \r\nЕвропейските дипломати заявиха, че макар това да не отговаря на ембаргото за оръжие в целия ЕС, което се иска от някои държави-членки, ефектът е същият, като същевременно позволява по-бързо прилагане. \r\nНяколко държави, включително Германия, Франция, Финландия и Швеция, наложиха свое оръжейно ембарго през последните няколко дни. \r\nТурция започна военна операция в Северна Сирия миналата седмица, целяща изтласкването от  региона на сирийските кюрдски въоръжени формирования, които Анкара счита за терористи. Операцията вече е изселила около 100 000 души, според ООН. \r\nВъншните министри на ЕС също се съгласиха да изготвят рамка за санкции, насочена към физически и юридически лица в отговор на нефтените и газови сондажи в Турция в Източното Средиземноморие. Решението дава възможност на ЕС да състави списък със санкции, готов да бъде издаден, ако и когато държавите-членки решат да го направят. \r\n*** \r\n  Руският президент Владимир Путин предвидливо се включи в кризата, предизвикана от организираната преди пет дни мащабна атака на Турция срещу кюрдите в Североизточна Сирия. Москва иска извеждането на всички чуждестранни войски, които присъстват „незаконно“ на територията на Сирия, като предложи и връщането на руската армия у дома, ако Дамаск поиска това. По този начин Кремъл се възползва от объркването на Европа, САЩ и НАТО пред безцеремонната военна инициатива на турския президент Реджеп Таийп Ердоган, пише италианското издание  La Stampa  в материал, предаден без редакторска намеса. \r\nДокато авиацията на Анкара нанася удари по позициите на кюрдите, турските бронетранспортьори окупират градовет Сулук и Тел ал Абаяд, а ООН бие тревога заради 130 хиляди бежанци. Във Вашингтон търсят възможни лостове за влияние за спиране на операцията. Сред разглежданите методи е въвеждането на санкции срещу Турция, изключителна мярка по отношение на страна-членка на НАТО. При това в САЩ се стараят да не акцентират вниманието върху това, че именно Тръмп фактически даде разрешение за военна операция с постоянните си заявление за изтегляне на американските сили от територията на Сирия и осъществяването на този план. \r\nЗасега поединично европейските държави разгелждат възможността за спиране на военните доставки за турското правителство и се колебаят, ако не вземем предвид евентуалния завой в Люксембург, при формирането на единна и решителна критична позиция. Това е още едно доказателство за това колко е трудно да се постигне консенсус в Брюксел и че твърде често се стига до парализа в ЕС, но намереният общ знаменател е незначителен. \r\nНо НАТО може да е заинтересовано от това да се направи пълен анализ на действията на Москва. Много е вероятно да е дошло времето да се преразгледа дълбочинното недоверие на Северноатлантическия алианс към предложенията на Кремъл. Може би, ще бъде отчетен фактът, че искането на Путин може да подразбира някакъв стремеж на Москва да осигури изход за Ердоган, потопен в бездната на единодушните обвинения от ЕС, САЩ, Русия, Лигата на арабските държави - чак до Иран. Дри ако в момента, независимо от международната изолация, Султанът не мисли да спира. \r\nСирия за НАТО е регион „извън пределите на разглеждане“, тя не влиза в числото на възможните оперативни задачи. Но са абсолютно очевидни причините, заради които настъплението в Североизточна Сирия рискува да навреди на основополагащите интереси на европейските страни-членки на Алианса. Вече има нагледни примери за това. \r\nЕдна от тези страни, включително Италия, не може да подценява риска от бъдеща дестабилизация в региона и неконтролируем наплив на нови бежанци в Европа. \r\nНе по-малко очевиден е стремежът да се избегне освобождението на чуждестранните бойци, които до момента се намират затворени при кюрдите и са готови да се върнат в Европа със съвсем не мирни намерения. Става въпрос, според точни оценки, за 17 хиляди терористи и този брой ще нарасне до 30 хиляди, ако се сметнат всички членове на семействата. Тези данни не може да не предизвикват безпокойство по отношение на нашата сигурност. \r\nАко за НАТО, като такъв, някои ограничения се окажат непреодолими - и генералният секретар Столтенберг във всеки случай вече предизвика разбираемо объркване, призовавайки Анкара към пропорционална намеса, тогава членовете на Алианса, предимно европейски държави, могат да проведат подробно дипломатическо помирение с по-нататъшните намерения на Москва за изтегляне на чуждестранните сили от Сирия и да потърсят евентуална обща позиция. \r\nИ ако има цена, която би могла да се плати за спиране на въоръжените сблъсъци, гарантиране на сигурността и евентуално осигуряване на перспективи за държава, измъчвана от осем години военни операции, би било полезно да се претеглят внимателно всички възможности и възможно най-скоро.", "date": "2019.10.15", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/10/15/2708474/remont-na-mostovo-saorazhenie-se-izvarshva-po-pat-ii-62-pri-dupnitsa.html", "text": "По път II – 62 се извършва ремонт на мостово съоръжение над река Тополница при Дупница, въведена е временна организация на движението. Това съобщи за  Радио „Фокус” – Кюстендил  дежурният в Областно пътно управление – Кюстендил. Участъкът е сигнализиран с пътни знаци, преминаването се регулира със светофарна уредба. Ограничено е движението в платното посока ГКПП „Кулата“ на автомагистрала „Струма” при виадукта в района на село Джерман – между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. За улеснение на пътуващите на виадукта при 62-ри км са обособени две ленти към София и една лента към Благоевград. Превозните средства над 12 т, включително и автобусите, пътуващи към Кулата се отбиват от автомагистрала „Струма“ при пътен възел „Долна Диканя“, преминават по път Е-79 и при пътен възел „Бобошево“ продължават по автомагистралата. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.10.15", "title": "Ремонт на мостово съоръжение се извършва по път II – 62 при Дупница"}
{"url": "http://www.focus-news.net/news/2019/10/15/2708479/otkrivat-izlozhba-pod-nadslov-80-godini-den-na-kardzhali-pogled-kam-starite-periodichni-izdaniya.html", "text": "Откриват изложба под надслов „80 години Ден на Кърджали. Поглед към старите периодични издания”. Изложбата от фотоси е посветена на Деня на Кърджали и 80 години от откриването на паметникът на Освободителите в центъра на града, съобщиха от библиотеката, предаде кореспондент на   Радио \"Фокус\"  . В 11.30 часа във фоайето на регионалната библиотека \"Н. Й. Вапцаров\" ще бъде откриването на  изложбата, в която е видно през годините е отбелязван Деня на Кърджали и публикациите, посветени на двете годишнини в библиотеката, както и специалното издание, посветено на откриването на паметника на Освободителите на 28 Май 1939 г. Експозицията се представя в рамките на програмата на културните празници, посветени на кръглите годишнини на град Кърджали.  \r\nДарина ДЕЕНИЧИНА", "date": "2019.10.15", "title": "Откриват изложба под надслов „80 години Ден на Кърджали. Поглед към старите периодични издания”"}
{"url": "http://www.focus-news.net/news/2019/10/15/2708460/", "text": "Нормално проходими са пътищата в област Смолян, съобщи за    Радио „Фокус“ – Смолян   дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта.  \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути.  \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци.  \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.15", "title": "Движението по пътя Девин – Михалково – Кричим се осъществява с повишено внимание заради извършване на строителни дейности"}
{"url": "http://www.focus-news.net/news/2019/10/15/2708480/poradi-avariya-na-ulichen-vodoprovod-e-narusheno-vodopodavaneto-na-ul-odrin-i-n-furnadzhiev-v-pazardzhik.html", "text": "Поради авария на уличен водопровод е нарушено водоподаването на ул. „Одрин“ и „Н. Фурнаджиев“ в Пазарджик, съобщиха от пресцентъра на  „ВиК – Пазарджик“ . Аварийни екипи работят по отстраняването на проблема. Очаквания час за възстановяване на водоподоването е 17.00. От водоснабдителното дружество се извиняват за причиненото неудобство на абонатите си.", "date": "2019.10.15", "title": "Поради авария на уличен водопровод е нарушено водоподаването на ул. „Одрин“ и „Н. Фурнаджиев“ в Пазарджик"}
{"url": "http://www.focus-news.net/news/2019/10/15/2708473/dokladvat-za-merkite-po-otnoshenie-na-ognishteto-na-achs-pri-divi-svine-v-zemlishteto-na-s-mengishevo.html", "text": "От 10.00 ч. в зала 2 на Областна администрация ще се проведе редовното седмично заседание на Областната епизоотична комисия. Това съобщиха от пресцентъра на  областната администрация . Ще бъде представена информация за епизоотичната обстановка на територията на страната и в област Шумен, по отношение на болестта Африканска чума по свинете и  Заповеди РД11-2005/10 октомври 2019г. и РД11-2006/10 октомври 2019 г. на изпълнителния директор на БАБХ за обявените първични огнища на АЧС на територията на област Шумен.   От Североизточното държавно предприятие ще докладват за изпълнението на мерките по отношение на първичното огнище при диви свине в землището на с. Менгишево, община Върбица. Ще бъдат обсъдени и  допусканите неотложни мерки на територията на зона А при възникналото огнище в землището на с. Менгишево.", "date": "2019.10.15", "title": "Докладват за мерките по отношение на огнището на АЧС при диви свине в землището на с. Менгишево"}
{"url": "http://www.focus-news.net/news/2019/10/15/2708478/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Времето е ясно и тихо, духа слаб вятър. Сутрешните температури са от 8 до 12 градуса. Лифтовите съоръжения не работят. Няма регистрирани инциденти. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.10.15", "title": "ПСС: Добри са условията за туризъм в планините"}
{"url": "http://www.focus-news.net/news/2019/10/15/2708470/anadolska-agentsiya-erdogan-e-provel-pregovori-s-makron.html", "text": "Президентът на Турция Реджеп Таийп Ердоган е провел телефонен разговор с френския си колега Еманюел Макрон. Това се казва в съобщение на Администрацията на турския държавен глава, предава  „Анадолската агенция“ . \r\nВ хода на разговора турският лидер е разяснил на събеседника си целите на провежданата военна операция в Северна Сирия. Ердоган е отбелязал, че операцията ще има принос за регионалната и глобалната сигурност. Освен това той е обяснил заплахите, които създават за сигурността на Турция и териториалната цялост на Сирия действащите в Северна Сирия терористи от „Работническата партия на Кюрдистан“, „Отрядите за народна самоотбрана“ и „Ислямска държава“. \r\n \r\nПревод и редакция:", "date": "2019.10.15", "title": "„Анадолска агенция“: Ердоган е провел преговори с Макрон"}
{"url": "http://www.focus-news.net/news/2019/10/15/2708483/pregled-na-osnovnite-temi-vav-velikotarnovskiya-pechat.html", "text": "„Магистралата „Русе – В. Търново“ още е далеч от старата столица“, е водещо заглавие в областния всекидневник  „Янтра Днес” . Магистралата „Русе – Велико Търново“ все още остава далеч от Старата столица. Въпреки че през лятото на тази година излезе решението на Върховния административен съд, което даде зелена светлина на проекта, се оказва, че реализацията му ще се проточи във времето.  \r\n„До края на октомври се приемат заявления за енергийни помощи“, пише още вестникът. До 31 октомври продължава приемът на заявения на лицата и семействата, нуждаещи се от подпомагане с целева помощ за отопление, напомнят от социално подпомагане. Всеки, който не е кандидатствал, досега може да го направи.  \r\n„Осъдиха собственик на питбул, нахапал диригента Мария Павлова“, е новина от криминалната хроника. На страница четвърта са поместени материали за гостуване на учители от различни страни в търновски училища  и детски градини. „Равенство и драматична загуба за младите етърци“, е акцент от спортните страници.  \r\n„Търновката Вера Михтиева се крила в мазето на къщата си в Япония от Хагибис, сравни тайфуна с апокалипсис“, е заглавие от другия областен ежедневник -  „Борба“ . 66-годишната Вера Михтиева от Велико Търново живее повече от десетилетие в Япония и е свидетел на щетите, които нанесе супермощният тайфун Хагибис. По думите й ситуацията е критична, местните са в шок, но властите се справят отлично в критичната обстановка.  \r\n„Ина Минчева – Кърджилова е новият председател на Камарата на строителите“, е друга новина в броя. Ръководителката на общинската фирма „Инвестрой 92“ инж. Ина Минчева – Кърджилова е новият председател на Камарата на строителите. Тя пое поста от досегашния шеф инж. Любомир Шербетов, който управлява структурата на строителната гилдия шест години, но по устав няма право на трети мандат.  \r\nВ днешното издание е поместен материал и за Владислав Иванов, който „вае керамични бижута и пусна хранителна добавка за черния дроб“. „20-годишен обвинен, че шофирал надрусан“, е новина от криминалната хроника. В областния ежедневник ще намерите и статия за най-новата находка, която директорът на Регионалния исторически музей Иван Църов направи в Никополис ад Истурм.", "date": "2019.10.15", "title": "Преглед на основните теми във великотърновския печат"}
{"url": "http://www.focus-news.net/news/2019/10/15/2708481/s-normalna-intenzivnost-e-trafikat-po-patishtata-v-oblast-veliko-tarnovo.html", "text": "С нормална интензивност е трафикът по главните и второстепенните пътища в област Велико Търново в началото на работния ден. Времето е предимно ясно и слънчево, а пътните настилки са сухи, предаде репортер на  Радио „Фокус“ – Велико Търново . През изминалото денонощие не са регистрирани тежки пътни инциденти. Няма допълнително въведени ограничения за движение на моторни превозни средства във Велико Търново и региона.  \r\nЗатворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до 3 януари 2020 г. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му е до началото на следващата година. В Прохода на Републиката остава в сила предупреждението за опасност от падащи камъни. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизиран мост, а пътното платно е с намален габарит. Обходният маршрут до началото на януари 2020 година е през Лозен – Драганово – Янтра – Поликраище – Полски Тръмбеш. В едната лента заради ремонт се осъществява движението по пътя между село Поликраище и Горна Оряховица в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 31 октомври. \r\nЛуиза ТРАНЧЕВА", "date": "2019.10.15", "title": "С нормална интензивност е трафикът по пътищата в област Велико Търново"}
{"url": "http://www.focus-news.net/news/2019/10/15/2708486/v-kyustendil-shte-bade-predstaven-proekt-za-po-chist-vazduh-v-grada.html", "text": "В Кюстендил ще бъде представен проект за по-чист въздух в града. Това съобщиха за  Радио „Фокус” – Кюстендил  от Община Кюстендил. Проектът „За чист въздух в Кюстендил” ще бъде представен от 14.00 часа в залата на Парк-хотел „Кюстендил”. Проектът се реализира от Асоциация за социална отговорност и развитие чрез иновации, Община Кюстендил и Норвежкият университет по земеделие и развитие на селските райони. Финансирането е в размер на 70 027 евро.   \r\nПроектът цели  повишаване на ангажираността на гражданите за опазване на околната среда и е със срок на изпълнение до 30 август 2021 година.  Основната цел на проекта е изграждане на партньорства между институции, бизнес, училища и граждани за съвместни инициативи, с цел подобряване качеството на атмосферния въздух. Същевременно, проектът е фокусиран върху промяна на нагласите на гражданите и разпознаване на личната отговорност и принос за опазване на чистотата на въздуха в община Кюстендил. \r\nВенцеслав ИЛЧЕВ", "date": "2019.10.15", "title": "В Кюстендил ще бъде представен проект за по-чист въздух в града"}
{"url": "http://www.focus-news.net/news/2019/10/15/2708487/d-r-ognyan-matkov-na-17-i-31-oktomvri-v-mbal-veliko-tarnovo-shte-se-izvarshvat-bezplatni-pregledi-za-ranno-otpushvane-na-sadovete-pri-diabet.html", "text": "На 17 и 31 октомври в СБАЛК – Велико Търново ще се извършват безплатни прегледи за ранно отпушване на съдовете при диабет. Това каза за предаването „Това е България“ на  Радио „Фокус“  специалистът по Обща и Съдова Хирургия в болница „Сърце и мозък“ Плевен д-р Огнян Матков.  Той обясни, че заедно с колективът си от 11 души решават да продължат идеята в СБАЛК – Велико Търново, която е част от болница „Сърце и мозък“. Диабетът се отнася към групата на системните заболявания и поразява всички органи, обясни той. Най-ранните усложнения, които настъпват в следствие на болестта са свързани с поразяване на нервната система, допълни специалистът. От изключително значение е ранното откриване и превенцията при диабета, каза още Матков. Според него известните методи за превенция, която се прилагат повсеместно не са достатъчно ефективни, затова от болницата предлагат друг, който е по-ефективен. „Това е метод, при който по безкръвен път се извършва оцветяване на кръвоносния съд, който ни интересува. След като се оцвети, се вижда, какви са пораженията на диабета и се извършва тяхната поправка. Това става най-често с балони, излъчващи лекарства. Това са специални системи, които се използват и в превенцията на инфарктите“, обясни той. Д-р Огнян Матков уточни, че безплатните прегледи във Велико Търново ще се провеждат от 11 часа в кабинет № 3 на местната болница. При интерес от страна на пациентите процедурата ще бъде продължена и през месеците ноември и декември, каза още той. Матков обясни, че се предвиждат подобни прегледи и за градове като Ямбол, Варна, Враца и Шумен.", "date": "2019.10.15", "title": "Д-р Огнян Матков: На 17 и 31 октомври в МБАЛ Велико Търново ще се извършват безплатни прегледи за ранно отпушване на съдовете при диабет"}
{"url": "http://www.focus-news.net/news/2019/10/15/2708471/v-stara-zagora-shte-bade-napravena-parva-kopka-na-skeytparka-na-16-oktomvri.html", "text": "На 16 октомври от 16.00 часа, ще бъде направена символична първа копка на скейтпарка, който ще бъде изграден в продължението на парк „Артилерийски“. Това съобщиха от пресцентъра на  Общината .  Събитието ще се състои в югоизточната част, в близост до ул. „Одринска епопея“.", "date": "2019.10.15", "title": "В Стара Загора ще бъде направена първа копка на скейтпарка на 16 октомври"}
{"url": "http://www.focus-news.net/news/2019/10/15/2708488/petko-pavlov-bivsh-futbolen-refer-balgariya-i-balkanite-ne-sa-nay-goreshtoto-myasto-svarzano-s-proyavi-na-rasizam.html", "text": "България и Балканите не са най-горещото място, свързано с прояви на расизъм. Това каза за сутрешния блок „Добро утро, България“ на  Радио „Фокус“  Петко Павлов, бивш футболен рефер и директор на ОП „Спортни имоти и прояви“ – Велико Търново. По думите му расизмът не е нов проблем пред световния футбол. Той обясни, че има протокол, който се следва за борба с подобни прояви по стадионите. Над 25 са засечените расистки прояви в Англия, докато в България те са 2-3, отчете Павлов. „Всяка една такава проява уронва престижа на държавата или на съответния футболен клуб. Изключително важно е ръководителите на фен клубовете да работят с момчетата в посока предотвратяване на такива действия. Във Велико Търново от години, когато гостуват отборите на ЦСКА и Левски, имат възможност да направят своите шествия, всичко минава мирно и тихо. На самия стадион атмосферата е и изключително футболна и не се стига до грозни сцени. Въпрос е на превенция, разговори, уточняване на позиции и най-вече на едно много важно нещо – трябва да разберем, че спортът е обединяваща част от нашето битие“, обясни той. Петко Павлов призова темата с проявите на расизъм у нас да не се преекспонира. Трябва да се стигне до провеждане на футболните срещи без ексцесии, след което да няма и причини за въвеждане на мерките от законодателството, добави бившият футболен рефер.    \r\nВиктория МЕСРОБОВИЧ – КУВЕНДЖИЕВА", "date": "2019.10.15", "title": "Петко Павлов, бивш футболен рефер: България и Балканите не са най-горещото място, свързано с прояви на расизъм"}
{"url": "http://www.focus-news.net/news/2019/10/15/2708489/zatrudneno-e-preminavaneto-prez-gkpp-zlatarevo-poradi-remontni-deynosti.html", "text": "Затруднено е преминаването през ГКПП „Златарево“ на границата със Северна Македония поради ремонтни дейности. Това съобщиха за  Радио „Фокус“ – Пирин  от Главна дирекция „Гранична полиция“. През ГКПП „Станке Лисичково“ преминаването се извършва без проблеми. \r\nНа ГКПП „Кулата – Промахон“ и ГКПП „Илинден – Ексохи“ на границата с Република Гърция движението е с нормална интензивност. \r\nЛивия НИНОВА", "date": "2019.10.15", "title": "Затруднено е преминаването през ГКПП „Златарево“ поради ремонтни дейности"}
{"url": "http://www.focus-news.net/news/2019/10/15/2708484/zapochna-savetat-po-sigurnost-pri-premiera-boyko-borisov-za-situatsiyata-v-siriya.html", "text": "Започна Съветът по сигурност при премиера Бойко Борисов за ситуацията в Сирия, предаде репортер на  Агенция \"Фокус\" . Съветът започна към 9.10 ч. Той беше свикан вчера от министър-председателя Бойко Борисов. В рамките на консултативния и координиращ орган към Министерския съвет ще бъде обсъдена обстановката в Северна Сирия и свързаните с нея процеси от регионалната и международна сигурност. Съветът по сигурност  включва заместник-министър председателите, вътрешния министър, министъра на отбраната, на финансите, техни заместни-министри и главният секретар на МВР, началника на отбраната и ръководителите на службите.  \r\n Агенция \"Фокус\"  припомня:  \r\nНа 9 октомври турският президент Реджеп Тайип Ердоган обяви началото на нова трансгранична операция в Сирия. \r\nОперацията е под названието „Извор на мира“.  \r\nДеница КИТАНОВА", "date": "2019.10.15", "title": "Започна Съветът по сигурност при премиера Бойко Борисов за ситуацията в Сирия"}
{"url": "http://www.focus-news.net/news/2019/10/15/2708490/mestni-izbori-2019-evelina-slavkova-sotsiolog-golyama-e-veroyatnostta-upravlyavashtite-da-izgubyat-nyakoi-ot-oblastnite-gradove-zaradi-promenenata-obstanovka-na-tezi-izbori.html", "text": "Голяма е вероятността управляващите да изгубят някои от областните градове, заради променената обстановка на тези избори, в сравнение с предходния местен вот през 2015 година. Това каза в интервю за сутрешния блок  „Добро утро, България“  на  Радио „Фокус“  социологът Евелина Славкова. Изненади в последния момент винаги могат да се очакват, заради спецификите на вота, обясни тя и добави, че на пръв поглед основните партии са в кондиция, мобилизирайки сериозна част от електората си. „Тъй като непрекъснато се прави сравнение с 2015 година и с т. нар. синя карта на Цветан Цветанов, ако си спомняме в нощта на изборите, в момента вероятността ГЕРБ да претърпят загуба в някои областен град е по-голяма. Нека да припомним, че БСП нямат нито един областен град в момента. Ситуацията през 2015 година беше в коренно различен контекст - правителството на Орешарски, КТБ, което бе отслабило БСП“, отбеляза тя. Социологията до голяма степен оказва влияние на електоралните нагласи, заради склонността на избирателя да предпочита сочения за победител, каза още Евелина Славкова. Усещането за предопределеност обаче не винаги отговаря на истината, добави тя.  \r\nВиктория МЕСРОБОВИЧ – КУВЕНДЖИЕВА", "date": "2019.10.15", "title": "Местни избори 2019: Евелина Славкова, социолог: Голяма е вероятността управляващите да изгубят някои от областните градове, заради променената обстановка на тези избори"}
{"url": "http://www.focus-news.net/news/2019/10/15/2708492/sport-sarbiya-ostana-v-igrata-za-evro-2020.html", "text": "Отборът на Сърбия съхрани шансове за класиране на Евро 2020 след победа с 2:1 като гост над Литва в двубой от група В. В другия мач от групата Украйна победи с 2:1 Португалия и се класира на финалите, като косвено помогна и на западните ни съседи. Над всички във Вилнюс беше нападателят Александър Митрович, който отбеляза и двата гола за Сърбия в началото на втората част, като в ролята на асистент за попаденията му влезе Адем Ляич. Във временното класиране Португалия заема второто място с 11 точки, докато сърбите вече имат десет. До края на квалификациите и двата отбора имат по два мача, като сърбите приемат Люксембург и Украйна, а Португалия е домакин на Литва и гостува на Люксембург.", "date": "2019.10.15", "title": "Спорт: Сърбия остана в играта за Евро 2020"}
{"url": "http://www.focus-news.net/news/2019/10/15/2708494/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . На 16 октомври, сряда, във връзка с пресвързване на уличен водопровод на ул. „Зайчар“ жк. „Зона Б-19“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Зайчар“ от ул. „Добри Желязков“ до бул. „Иван Иванов“, ул. „Добри Желязков“ от бул. „Константин Величков“ до ул.“Зайчар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Добри Желязков“ ъгъла с ул. „Зайчар“. На 16 октомври, сряда, във връзка с диагностика на уличен водопровод на ул. 236 жк. „Надежда“4 се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Леда“ от ул. „Екзарх Стефан“ до ул. 236, ул. 236 от ул. „Леда“ до ул.“Генерал Никола Жеков“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Леда“ ъгъла с ул. 236. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2019.10.15", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/10/15/2708496/ogranicheno-e-dvizhenieto-v-uchastak-ot-tretoklasen-pat-109-avtomagistrala-struma-lozenitsa-v-blagoevgradska-oblast-poradi-rehabilitatsiya-na-patya.html", "text": "Движението по третокласен път 109 автомагистрала „Струма“ – Лозеница от км 0+000 до км 10+754 е ограничено за всички моторни превозни средства поради рехабилитация на пътя. Това съобщиха за  Радио „Фокус“ – Пирин  от Областно пътно управление – Благоевград. До 31 декември преминаването ще се извършва по обходен маршрут както следва: автомагистрала „Струма“ – п. в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. В област Благоевград няма въведени други ограничения за движението на автомобили. Към момента трафикът по основните пътни направления – автомагистрала „Струма“, главен път Е-79 и второкласен път 19 Симитли – Гоце Делчев е с нормална интензивност. През изминалата нощ не са регистрирани тежки пътни инциденти. Повишена е опасността от падащи камъни в Кресненското дефиле и в района на проходите Предел и Папаз Чаир. \r\nКолони от автомобили се образуват на моменти по най-натоварените улици и булеварди в Благоевград. В началото на работния и учебен ден, интензивно движение се наблюдава в района на детските градини и училищата, както и при жп гарата и автогарата. Големи струпвания на автомобили се получават по булевардите „Св. Димитър Солунски“, „Св. св. Кирил и Методий“ и „Васил Левски“, като на моменти се образуват и задръствания. Градският транспорт се движи без закъснения и отклонения от обичайния си маршрут. Няма данни за възникнали катастрофи в града от началото на деня до този момент. \r\nЛивия НИНОВА", "date": "2019.10.15", "title": "Ограничено е движението в участък от третокласен път 109 автомагистрала „Струма“ – Лозеница в Благоевградска област поради рехабилитация на пътя"}
{"url": "http://www.focus-news.net/news/2019/10/15/2708493/66-godishen-mazh-e-postradal-sled-kato-avtomobil-e-blasnal-elen-i-e-navlyazal-v-nasreshtnata-lenta-na-patya-razgrad-samuil.html", "text": "66-годишен мъж е пострадал при пътно-транспортно произшествие по пътя Разград – Самуил. Това съобщиха от  ОДМВР-Разград . Около 20.10 часа на 14 октомври 28-годишна жена, управляваща „Фолксваген Пасат“ блъска внезапно излязлото на пътя диво животно (елен), навлиза в лентата за насрещно движение и се удря в „Хонда Кончерто“, управлявана от мъжа, който е от село Мортагоново. Пострадалият е откаран с комоцио в МБАЛ-Разград. Той и жената от Самуил са тествани за употреба на алкохол. Пробите на двамата са отрицателни. По случая е образувано досъдебно производство по чл.343, ал.1, Б от НК.", "date": "2019.10.15", "title": "66-годишен мъж е пострадал, след като автомобил е блъснал елен и е навлязъл в насрещната лента на пътя Разград – Самуил"}
{"url": "http://www.focus-news.net/news/2019/10/15/2708497/dvizhenieto-po-patya-harsovo-nikola-kozlevo-se-osashtestvyava-v-edna-lenta-poradi-katastrofa.html", "text": "Движението по път ІІІ-701 Хърсово-Никола Козлево се осъществява в една лента поради катастрофа. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.10.15", "title": "Движението по пътя Хърсово-Никола Козлево се осъществява в една лента поради катастрофа"}
{"url": "http://www.focus-news.net/news/2019/10/15/2708485/reuters-folksvagen-otlozhi-okonchatelnoto-reshenie-za-zavoda-v-turtsiya-zaradi-operatsiyata-v-severna-siriya.html", "text": "„Фолксваген“ отложи окончателното решение за изграждането на автомобилен завод в Турция на фона на международните критики срещу военната операция на Анкара в Северна Сирия и опасенията от евентуални щети върху репутацията на компанията, предава  Reuters . \r\nКакто заяви пред Handelsblatt говорител на германския автомобилен концерн, компанията „наблюдава ситуацията с голяма загриженост“. \r\nПо-рано този месец „Фолксваген“ регистрира дъщерно дружество в западната турска провинция Маниса, независимо че от компанията твърдят, че все още са в заключителен етап на преговорите и все още не са взели окончателното решение къде да изградят завода. \r\n \r\nПревод и редакция:", "date": "2019.10.15", "title": "Reuters: „Фолксваген“ отложи окончателното решение за завода в Турция заради операцията в Северна Сирия"}
{"url": "http://www.focus-news.net/news/2019/10/15/2708491/mkd-makedoniya-zaev-se-sreshtna-s-makedonskite-istoritsi-predi-zasedanieto-na-komisiyata-v-ohrid.html", "text": "Македонският премиер Зоран Заев проведе среща с членовете на Съвместната мултидисциплинарна комисия по исторически и образователни въпроси от страна на Скопие, на която са присъствали представители на Министерството на външните работи и външнополитически съветници от кабинета на министър-председателя, предава скопското електронно издание  „МКД“ . \r\nРазговорите, както съобщава правителствената пресслужба, са били свързани с текущите консултации за работата на Комисията преди срещата с българските историци в Охрид във вторник. \r\nНа срещата е подчертано, че правителството остава ангажирано с Договора за приятелство, добросъседство и сътрудничество с България, както и с насърчаването на диалога и изграждането на консенсус със София по всички въпроси в обхвата на Комисията. \r\n \r\nПревод и редакция:", "date": "2019.10.15", "title": "„МКД“ (Македония): Заев се срещна с македонските историци преди заседанието на комисията в Охрид"}
{"url": "http://www.focus-news.net/news/2019/10/15/2708438/new-europe-es-podnovi-angazhimenta-si-kam-demokratsiyata.html", "text": "Съветът на Европейския съюз прие на 14 октомври заключенията си относно демокрацията, които подчертават, че предизвикателствата пред демокрацията са многобройни и трябва да се преодоляват спешно и всестранно, пише базираното в Брюксел издание  New Europe . \r\nЕдна от целите на външните действия на ЕС е да насърчава демокрацията, върховенството на закона, универсалността и неделимостта на правата на човека и основните свободи, както е посочено в член 21 от Договора. \r\nУкрепването на демокрацията отвън е един от стратегическите интереси на Съюза, залегнал в глобалната стратегия на ЕС, поради приноса му към основните аспекти на общата външна политика и политика на сигурност - многостранност, развитие, мир и сигурност, миграция. \r\nСъветът се съгласи да доразвие общ и практичен отговор на ЕС за насърчаване на положителните тенденции и за справяне с нови и общи предизвикателства пред демокрацията. \r\n \r\nПревод и редакция:", "date": "2019.10.15", "title": "New Europe: ЕС поднови ангажимента си към демокрацията"}
{"url": "http://www.focus-news.net/news/2019/10/15/2708499/pravitelstvoto-preustanovyava-otnosheniyata-si-s-futbolniya-sayuz-do-podavane-na-ostavka-na-prezidenta-mu-borislav-mihaylov.html", "text": "Правителството преустановява отношенията си с Футболния съюз до подаване на оставка на президента на БФС Борислав Михайлов. Това каза министърът на младежта и спорта Красен Кралев по време на брифинг в Министерски съвет, предаде репортер на  Агенция \"Фокус\" . \"Преди малко премиерът ме извика по спешност. Знаете, че през последните 4 години българското правителство направи изключително много за развитието на българския футбол\", припомни Кралев. Той отчете, че са се построили терени и са се давали средства за развитие на детско-юношеските отбори. \"След вчерашнитеи инциденти премиерът разпореди от днес нататък преустановяваме всяко отношение с футболния съюз, включително и финансово до подаване на оставка на Борислав Михайлов, предсадател на БФС\", допълни още Кралев. \r\nДеница КИТАНОВА", "date": "2019.10.15", "title": "Правителството преустановява отношенията си с Футболния съюз до подаване на оставка на президента му Борислав Михайлов"}
{"url": "http://www.focus-news.net/news/2019/10/15/2708503/dvama-mazhe-sa-postradali-pri-intsident-s-motoren-vlekach-na-zhp-gara-kaspichan.html", "text": "Двама мъже са пострадали при инцидент с моторен влекач на жп гара Каспичан. Това съобщиха от  ОДМВР-Шумен . Инцидентът е станал около 19.30 часа в понеделник. Дизелов локомотив управляван от 53-годишен мъж от Търговище  и 55-годишен мъж от село Белокопитово, който бил помощник - машинист извършвали маневра за прикачване. При извършване на маневрата блъснали моторен влекач, в който били 55-годишен мъж от Долни чифлик и 48-годишен негов колега от село Трънак. След произшествието в МБАЛ са откарани мъжете, които били в моторния влекач. След преглед на М.Е./48г./ била установена фрактура на първа ребрена дъга. Настанен е лечение без опасност за живота. С.С./55г./ е прегледан и освободен за домашно лечение. Причините за възникване на инцидента са в процес на изясняване. Образувано е досъдебно производство.", "date": "2019.10.15", "title": "Двама мъже са пострадали при инцидент с моторен влекач на жп гара Каспичан"}
{"url": "http://www.focus-news.net/news/2019/10/15/2708495/el-pais-blizo-80-dushi-postradaha-v-hoda-na-demonstratsiite-za-nezavisimost-v-kataluniya.html", "text": "Най-малко 78 души са пострадали по време на демонстрациите на привържениците на независимостта на Каталуния в понеделник вечерта, съобщава испанското издание  El Pais . \r\nСпоред информацията на вестника, мнозинството от пострадалите са получили леки наранявания в района на първия терминал на летището в Барселона, където се проведе мащабна демонстрация, след като беше издадена присъда срещу лидерите на сепаратисткото движение. На летището полицията многократно е трябвало да използва сила срещу протестиращите. Една от организациите, подкрепящи независимостта на региона, призова за парализиране на работата на първия летищен терминал. В резултат достъпът до аеропорта на каталунската столица беше частично блокиран, което доведе до отмяна на повече от 100 полета. \r\nПротести се проведоха във всички големи градове на Каталуния, което доведе до множество сблъсъци между демонстранти и служители на реда. Съобщава се за трима задържани. Сега железопътната връзка между Жирона и Фигерес е прекъсната. Предполага се, че неизвестни са повалили дърво върху релсите. \r\nПривържениците на независимостта вече обещаха, че протестите ще продължат във вторник. \r\nВърховният съд на Испания произнесе присъда в понеделник на каталунски политици, участвали в организирането на референдума за независимост, те бяха осъдени на до 13 години затвор. Някои от замесените бяха признати за виновни в подбуждане към метеж и присвояване на обществени средства. Максимален срок получи бившият заместник-председател на правителството на автономния регион Ориол Хункерас. \r\n \r\nПревод и редакция:", "date": "2019.10.15", "title": "El Pais: Близо 80 души пострадаха в хода на демонстрациите за независимост в Каталуния"}
{"url": "http://www.focus-news.net/news/2019/10/15/2708498/vavezhda-se-vremenna-organizatsiya-na-dvizhenieto-na-mps-vav-veliko-tarnovo-na-17-oktomvri.html", "text": "Въвежда се временна организация на движението на МПС във Велико Търново на 17 октомври 2019 г. Това съобщиха от пресцентъра на  Общината . \r\nВъв връзка с организиране и провеждане на тържествено шествие по случай честването на \"100 години на Старопрестолна гимназия по икономика\" се въвежда следната временна организация на движението на МПС на 17 октомври 2019 г. (четвъртък): \r\n- за времето от 18.45 до 19.45 ч. (или до приключване на събитието) за движение на МПС се затварят Площад \"Велчова завера\", ул. \"Стефан Стамболов\", \"Независимост\" до паметник \"Майка България\".", "date": "2019.10.15", "title": "Въвежда се временна организация на движението на МПС във Велико Търново на 17 октомври"}
{"url": "http://www.focus-news.net/news/2019/10/15/2708501/blizo-chas-prodalzhava-savetat-za-sigurnost-pri-ministerski-savet.html", "text": "Близо час продължава Съветът за сигурност при Министерски съвет, предаде репортер на  Агенция \"Фокус\" . Съветът започна към 9.10 ч. Той беше свикан вчера от министър-председателя Бойко Борисов. В рамките на консултативния и координиращ орган към Министерския съвет ще бъде обсъдена обстановката в Северна Сирия и свързаните с нея процеси от регионалната и международна сигурност. Съветът по сигурност включва заместник-министър председателите, вътрешния министър, министъра на отбраната, на финансите, техни заместни-министри и главният секретар на МВР, началника на отбраната и ръководителите на службите. Към 10.30 ч. се очаква участниците да се срещнат с президента Румен Радев в сградата на президенството. \r\nДеница КИТАНОВА", "date": "2019.10.15", "title": "Близо час продължава Съветът за сигурност при Министерски съвет"}
{"url": "http://www.focus-news.net/news/2019/10/15/2708505/izzeha-300-kg-nelegalen-tyutyun-pri-aktsiya-na-politsiyata-v-plevensko-selo.html", "text": "Иззеха 300 кг нелегален тютюн при акция на полицията в плевенското село Ясен. Това съобщиха от   ОДМВР - Плевен  . На 13 октомври  часа в района на моста на река Вит за село Ясен служители на сектор „Противодействие на икономическата престъпност“ при ОД на МВР-Плевен установяват паркиран лек автомобил.  Той е бил заключен, с натоварена в него жълто - кафява листна маса, наподобяваща тютюн и е репатриран в двор на поделение на МВР. На 14 октомври е извършен оглед на лекия автомобил в присъствието на 24-годишния ползвател. Намерени са седем чувала, съдържащи жълто-кафява листна маса, наподобяваща по вид, цвят и мирис на тютюн с общо тегло около 300 кг.", "date": "2019.10.15", "title": "Иззеха 300 кг нелегален тютюн при акция на полицията в плевенско село"}
{"url": "http://www.focus-news.net/news/2019/10/15/2708482/offnetmk-makedoniya-balgariya-meksiko-na-evropeyskiya-sayuz.html", "text": "„България имаше много по-достоен статут в някогашния съветски блок, отколкото днес в Европейския съюз, оценява Фил Батлер в анализ на страната, в която само един от девет жители вярва, че капитализма му е донесъл по-добър живот“, пише македонското електронно издание  Off.net.mk  в материал, представен без редакторска намеса. \r\nАко си послужим с днешните соц-реалистически изрази, които се ширят в Македония, България отдавна е на прав път, само че българите изглежда не могат да оценят това и хващат своя път, който обикновено ги води в чужбина. \r\nВ най-бедната държава в ЕС към днешна дата, която някога бе обявена за „силиконовата долина на Източна Европа“, продължава масово изселване, в което гражданите я напускат в алармиращи бройки. \r\nСпоред оценките на ООН това, което днес остава в България, до 2050 година ще намалее с допълнителни 23%. Според „Амнести Интърнешънъл“ България е на дъното в списъка на първите 20 европейски държави по корупция. От тези, които са останали в страната, близо една четвърт живеят в условията на екстремна бедност. Безработицата е на много ниско ниво (6%), но онези, които работят, печелят средно под 500 евро. \r\nПо отношение на БВП н а глава от населението, българската икономика е на нивото от 1973 година. \r\nВ ерата на Георги Димитров България е била считана за ценна и почти привилегирована държава в Източния блок. Днес името й дори не се споменава от лицата, вземащи решения в Брюксел, освен ако не става въпрос за някой проблем. Вътре в нея почти всеки девети човек вярва, че страната е по-добре след приемането на капитализма. Следователно всяка година 60 000 българи заминават, половината от тях в Германия. \r\nПоследните сигнали не показват подобряване на положението. Напротив. От позицията на вицепремиер Красимир Каракачанов поиска затваряне на българския Хелзински комитет, което отново включи червената светлина за загрижените. \r\nБългария скоро ще остане и без квалифицирани доктори. Близо 40% от лекарите са над 60 години, 17% са по-стари от 65. \r\n„Българите може да смятат за виновна англо-европейската хегемония, която запълни вакуума след разпадането на Съветския Съюз. Българските политици трябва да работят с единствените големи сили, които имат на разположение – Брюксел и НАТо. През 2004 година България се наведе достатъчно, за да задоволи американците. А след това, през 2007 година, тя беше вкарана в обетованата земя, наречена ЕС, което за беше сигнал за Уол стрийт да измъкне килима под краката й“, пише Фил Батлер. \r\nАко се погледнат най-големите чуждестранни инвеститори в България, а това са Нидерландия, Германия и Австрия, ще се види познатата схема. Както и в другите Източноевропейски държави, и тук се използва евтината работна ръка и данъчните облекчения, а се инвестира в хипермаркети, като „Лидл“ и „Кауфланд“, с които се събират парите на българските потребители и се изнасят в Германия. В този смисъл, България е Мексико на ЕС, а ролята на САЩ я играе Германия, пише Батлер. \r\nТой се надява, че България няма да завърши в учебниците като Югославия и припомня, че ще е сериозен проблем ако всички се изселят от страната, защото така германците няма да имат на кого да продават храна в „Лидл“. \r\n \r\nПревод и редакция:", "date": "2019.10.15", "title": "Off.net.mk (Македония): България: Мексико на Европейския съюз"}
{"url": "http://www.focus-news.net/news/2019/10/15/2708508/noi-pazardzhik-izdava-udostovereniya-po-programata-za-profilaktika-i-rehabilitatsiya-do-kraya-na-denya.html", "text": "Във връзка с прекратяване на програмата за профилактика и рехабилитация Териториалното поделение на НОИ – Пазарджик издава удостоверения за профилактика и рехабилитация до края на днешния ден, съобщиха от пресцентъра на  НОИ – Пазарджик . Последната дата, на която лицата могат да постъпват в заведенията, изпълнители на дейността по профилактика и рехабилитация, е 16 октомври 2019 г.", "date": "2019.10.15", "title": "НОИ – Пазарджик издава удостоверения по програмата за профилактика и рехабилитация до края на деня"}
{"url": "http://www.focus-news.net/news/2019/10/15/2708500/balgariya-otkriva-vizovi-tsentrove-v-16-grada-v-indiya.html", "text": "Посланикът на Република България в Индия Елеонора Димитрова подписа от името на Министерството на външните работи на Република България договор с индийската аутсорсингова компания ВФС „Глобъл“. Това съобщиха от пресцентъра на  Министерството на външните работи . Според договора, ВФС „Глобъл“ ще разкрие центрове за приемане на заявления за визи за пътуване до България в 16 от най-големите индийски градове, което ще облекчи значително достъпа до визови услуги на желаещите да посетят страната ни индийски граждани. Това от своя страна се очаква да доведе и до значително увеличаване на броя както на туристическите, така и на бизнес пътуванията до България. Първите два визови центъра в градовете Делхи и Мумбай се очаква да отворят врати до края на ноември, а в останалите 14 града – до края на годината. Договорът включва също така и безвъзмезден ангажимент от страна на ВФС „Глобъл“ за популяризиране на България като туристическа дестинация на индийския пазар. В него са разписани конкретни дейности, които ВФС „Глобъл“ ще изпълни с тази цел, като регулярно изпращане на информация до туристически агенции в мрежата на ВФС „Глобъл“, партньорство с медии, публикуване на информация в туристически списания, кампании в социалните мрежи и други.", "date": "2019.10.15", "title": "България открива визови центрове в 16 града в Индия"}
{"url": "http://www.focus-news.net/news/2019/10/15/2708502/vitsepremierat-ekaterina-zaharieva-edva-li-dnes-savet-obshti-vaprosi-shte-stigne-do-reshenie-za-nachaloto-na-pregovorite-na-albaniya-i-severna-makedoniya.html", "text": "Едва ли днес Съвет „Общи въпроси“ ще стигне до решение за началото на преговорите на Албания и Северна Македония. Това каза вицепремиерът и министър на външните работи Екатерина Захариева по време на Конференцията на почетните консули на Република България, предаде репортер на  Агенция „Фокус“ . Тя подчерта, че не желае да е лош пророк, но за съжаление прогнозата й е такава.  \r\nВицепремиерът коментира и тежката тема с Брекзит. „Сигурна съм, че каквото и да се случи, ще загуби и ЕС, и Великобритания. Много се надявам все пак, въпреки че става все по-малко вероятно, Брекзит да се случи по подреден начин“, каза още Екатерина Захариева.  \r\nТеодора ПАВЛОВА", "date": "2019.10.15", "title": "Вицепремиерът Екатерина Захариева: Едва ли днес Съвет „Общи въпроси“ ще стигне до решение за началото на преговорите на Албания и Северна Македония"}
{"url": "http://www.focus-news.net/news/2019/10/15/2708507/vecherne-novosti-sarbiya-ne-se-otkazva-ot-velika-albaniya-albin-kurti-prie-britanskiya-poslanik-pod-znameto-s-dvuglaviya-cheren-orel.html", "text": "Най-вероятният следващ премиер на Косово Албин Курти отново предизвика възмущението на сръбските медии. В понеделник той се срещна с британския посланик в Прищина Никълъс Абът под албанското знаме, пише електронното издание на белградския ежедневник  „Вечерне новости“ . \r\nПо този начин, както отбелязва вестникът, той на практика потвърди актуалността на своите многогодишни призива за създаване на „Велика Албания“, под чието знаме наскоро прие и делегация от Министерството на външните работи на Норвегия. \r\n \r\nПревод и редакция:", "date": "2019.10.15", "title": "„Вечерне новости“ (Сърбия): Не се отказва от „Велика Албания“: Албин Курти прие британския посланик под знамето с двуглавия черен орел"}
{"url": "http://www.focus-news.net/news/2019/10/15/2708510/", "text": "Премиерът Бойко Борисов пристигна в президентството, предаде репортер на  Агенция \"Фокус\" . Заедно с него бяха вътрешният министър Младен Маринов и гл. секретар на МВР Ивайло Иванов. Към тях се присъедини външният министър Екатерина Захариева. Те ще запознаят президента с решенията от днешния Съвет за сигурност в Министерски съвет при премиера за ситуацията в Сирия. \r\nДеница КИТАНОВА", "date": "2019.10.15", "title": "Премиерът Бойко Борисов пристигна в президентството"}
{"url": "http://www.focus-news.net/news/2019/10/15/2708506/protothema-gartsiya-bivsh-nachalnik-na-generalniya-shtab-na-gratskata-armiya-preduprezhdava-che-turtsiya-ne-blafira.html", "text": "Бившият началник на Генералния щаб на гръцката армия Михалис Костаракос предупреди, че Турция не блъфира в статия, която анализира последните събития в Сирия и турската военна операция в контролираните от кюрдите райони на Северна Сирия, пише електронното издание на гръцкия вестник  Protothema . \r\nИзхождайки от своя 45-годишен военен опит, както пише той, и от близкото му наблюдение на ходовете на геополитическото и военното карта на „потенциалния и вековен враг на Гърция“, той казва, че „… Турция никога не е напускала района, в който армията му влезе с меч“. \r\nОпитвайки се да интерпретира ходовете на Ердоган, той пише за турския президент, че това „е след големите му успехи, предимно териториални, но и финансови / инвестиционни, които ще бъдат отбелязани от Турската Република през 2023 г. в чест на 100-годишнината от основаването й, което ще му донесе голям престиж, както и позицията на новия национален баща на турците, който успява и замества Мустафа Кемал Ататюрк“. \r\nКакто подчертава пенсионираният висш военен офицер, Турция не блъфира. „Намеренията и желанията й са ясно изразени и тя непрекъснато и неуморно се грижи да ги реализира. Тя преговаря, не блъфира. Това, което тя казва, ще бъде изпълнено“, подчертава той. \r\n \r\nПревод и редакция:", "date": "2019.10.15", "title": "Protothema (Гърция): Бивш началник на Генералния щаб на гръцката армия предупреждава, че Турция не блъфира"}
{"url": "http://www.focus-news.net/news/2019/10/15/2708515/v-kyustendil-shte-zasedava-oblastnata-komisiya-po-zaetostta.html", "text": "В Кюстендил ще заседава областната комисия по заетостта. Това съобщиха за  Радио „Фокус” – Кюстендил  от пресцентъра на Областна администрация – Кюстендил. Заседанието е насрочено за 11.30 часа в залата на администрацията. В рамките на срещата ще бъдат обсъдени националните и регионални програми за заетост, както и данните от проведеното проучване на потребностите на работодателите от работна сила в региона.  \r\nКомисията по заетост е постоянна и е част от Регионалния съвет за развитие. В нея са включени представители на държавната администрация, общините, синдикалните организации, работодателите и други. \r\nВенцеслав ИЛЧЕВ", "date": "2019.10.15", "title": "В Кюстендил ще заседава областната комисия по заетостта"}
{"url": "http://www.focus-news.net/news/2019/10/15/2708513/sport-turtsiya-zapazi-parvoto-myasto-v-grupa-h-sled-ravenstvo-11-v-parizh.html", "text": "Франция не успя да си осигури класиране на европейското първенство. “Петлите” завършиха 1:1 срещу Турция на “Стад дьо Франс”. Влезлият като резерва Оливие Жиру откри резултата в 76-ата минута, но друга резерва Каан Айхан изравни пет минути по-късно. Така турците запазиха първото си място в групата, като двата отбора имат по 19 точки и остават с огромни шансове да играят на Евро 2020. В другите мачове от групата Исландия победи Андора с 2:0 в Рейкявик, а Албания победи Молдова с 4:0 като гост.", "date": "2019.10.15", "title": "Спорт: Турция запази първото място в група H след равенство 1:1 в Париж"}
{"url": "http://www.focus-news.net/news/2019/10/15/2708504/premierat-boyko-borisov-shte-informira-prezidenta-rumen-radev-za-rezultatite-ot-dneshnoto-zasedanie-na-saveta-po-sigurnost.html", "text": "Министър-председателят Бойко Борисов ще информира държавния глава Румен Радев за резултатите от днешното заседание на Съвета по сигурност към Министерски съвет. Това съобщиха  прессекретариата на държавния главa . На срещата от 10.30 часа в президентската институция ще присъстват представители на изпълнителната власт и на службите за сигурност.", "date": "2019.10.15", "title": "Премиерът Бойко Борисов ще информира президента Румен Радев за резултатите от днешното заседание на Съвета по сигурност"}
{"url": "http://www.focus-news.net/news/2019/10/15/2708512/dvizhenieto-v-uchastak-ot-pat-ii-11-milkovitsa-somovit-v-oblast-pleven-se-izvarshva-v-edna-lenta.html", "text": "Движението по път II-11 Милковица-Сомовит от км 196+000 до км 206+000 се осъществява в една лента до 25 октомври. Tова съобщиха  за  Радио „Фокус“  Областно пътно управление – Плевен. Причината са  ремонтни дейности с частично асфалтиране. Участъкът е сигнализиран с пътни знаци. Пътните настилки са сухи. Максималните температури ще бъдат между 25°и 28°. Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срокът е  до 18 октомври. Движението по път III-118, Гулянци – Долна Митрополия в участъка на Победа – Подем от км 8+000 до км 14+000 се осъществява в една лента  поради ремонтни дейности с частично асфалтиране. Срокът е до 15 октомври. Движението в участъка Гривица – Славяново от км 65+000 до км 80+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срокът е  до 17 октомври. Движението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.10.15", "title": "Движението в участък от път II-11 Милковица-Сомовит в област Плевен се извършва в една лента"}
{"url": "http://www.focus-news.net/news/2019/10/15/2708516/vodach-blasna-66-godishna-peshehodka-v-sliven.html", "text": "Водач блъсна 66-годишна пешеходка в Сливен. Това съобщиха от  ОДМВР-Сливен . На 14 октомври в 12:28 часа, е получен сигнал за възникнало пътно произшествие на бул. “Ст. Стамболов“ в Сливен. Лек автомобил „Опел Тигра“, управляван от водач на 70 години е ударил жена на 66 години, пресичаща на пешеходна пътека. В резултат на произшествието, жената е получила средна телесна повреда. Тя е откарана в болницата в Сливен, без опасност за живота. Участниците в произшествието са от град Сливен.", "date": "2019.10.15", "title": "Водач блъсна 66-годишна пешеходка в Сливен"}
{"url": "http://www.focus-news.net/news/2019/10/15/2708519/inzh-krasimir-papukchiyski-nkzhi-po-golyama-chast-ot-stroitelnite-deynosti-po-zhp-napravlenie-sofiya-burgas-sa-zavarsheni.html", "text": "По-голямa част от строителните дейности по жп направление София – Бургас по оперативните програми „Транспорт 2007 – 2013“ и „Транспорт и транспортна инфраструктура 2014 – 2020“ („ОПТТИ 2014 – 2020“) са завършени. Това каза инж. Красимир Папукчийски, главен директор на НКЖИ, съобщиха от пресцентъра на  дружеството . „Целият участък е разделен на 4 големи проекта, които от своя страна се изграждат на подучастъци. Жп отсечката София – Елин Пелин в момента е в процес на изпълнение и очакваме тази линия да бъде завършена през април 2021 г. Относно жп трасето Елин Пелин – Костенец много проблеми от най-различно естество забавиха изпълнението на проекта. През февруари 2019 г. беше обявено класирането на участниците в търга, в резултат на което има подадени общо 10 бр. жалби за трите подучастъка“, добави инж. Папукчийски. По думите му към момента решенията на Комисията за защита на конкуренцията се обжалват пред Върховния административен съд. „Всички решения на ВАС, които не подлежат на обжалване, се очаква да бъдат факт съвсем скоро“, допълни той. „По направлението Пловдив – Бургас дейностите по модернизацията на железен път, контактна мрежа и системи за сигнализация и телекомуникации в жп участък Пловдив – Бургас, предвидени в обхвата на проект „Рехабилитация на железопътната линия Пловдив – Бургас, Фаза 2”, ще бъдат изцяло завършени до края на 2023 г.“, уточни главният директор на НКЖИ. „Модернизацията на жп отсечка Стралджа – Церковски е завършена успешно през април 2018 г. За жп отсечката Скутаре – Оризово към момента се осъществява предаване на обекта от изпълнителя на възложителя“, обясни инж. Папукчийски. Той коментира, че в ход е подписване на актове Образец 16. „Сега се извършва включване на системите за сигнализация и телекомуникации в участъка в пробна експлоатация. В началото на октомври подписахме договор с избрания изпълнител за проектиране и изграждане на системи за сигнализация и телекомуникации по железопътната линия Пловдив – Бургас. Този месец предстои подписване на договор за изпълнението на „Модернизация на железопътен участък Оризово – Михайлово”, посочи още инж. Папукчийски.", "date": "2019.10.15", "title": "Инж. Красимир Папукчийски, НКЖИ: По-голямa част от строителните дейности по жп направление София – Бургас са завършени"}
{"url": "http://www.focus-news.net/news/2019/10/15/2708522/v-blagoevgrad-shte-se-provede-zasedanie-na-oblastnata-epizootichna-komisiya-vav-vrazka-s-afrikanskata-chuma-po-svinete.html", "text": "Заседание на Областната епизоотична комисия във връзка с обстановка по отношение на заболяването африканска чума по свинете ще се проведе в конферентната зала на Областна администрация – Благоевград, предаде репортер на  Радио „Фокус“ – Пирин . Очаква се на заседанието да бъде представена информация относно разпространението на болестта и резултатите от превантивните действия, предприети в област Благоевград за ограничаване заболяването. \r\nЛивия НИНОВА", "date": "2019.10.15", "title": "В Благоевград ще се проведе заседание на Областната епизоотична комисия във връзка с африканската чума по свинете"}
{"url": "http://www.focus-news.net/news/2019/10/15/2708518/samoleti-i-vertoleti-ot-vvs-shte-izpalnyat-poleti-na-malka-visochina-nad-ploshtad-tsentralen-v-plovdiv.html", "text": "Самолети и вертолети от българските Военновъздушни сили (ВВС) ще изпълнят полети на малка височина над площад „Централен“ в Пловдив. Това съобщиха за  Радио „Фокус“- Пловдив  от пресцентъра на Авиобазата в Граф Игнатиево. Динамичният (въздушен) показ в Пловдив се провежда в рамките на Националната кампания за популяризиране на военната професия под надслов „Бъди войник“. Полетите ще са във времевия диапазон от 11.00 до 12.00 часа и от 16.30 до 18.00 часа и ще бъдат репетиция.  \r\nНа 17 октомври, от 16.30 до 18.00 часа, отново самолети и вертолети на ВВС ще участват в динамичен (въздушен) показ. \r\nЦветана ТОНЧЕВА", "date": "2019.10.15", "title": "Самолети и вертолети от ВВС ще изпълнят полети на малка височина над площад „Централен“ в Пловдив"}
{"url": "http://www.focus-news.net/news/2019/10/15/2708511/koha-ditore-kosovo-ldk-iska-sedem-ministerstva-samoopredelenie-predlaga-pet.html", "text": "Движение „Самоопределение“ (Ветевендосие (ВВ)) и Демократическата лига на Косово (ЛДК), двете партии, които получиха най-много гласове на предсрочните парламентарни избори в най-младата балканска държава, имат различни позиции относно разпределението на министерските кресла в бъдещото им правителство, пише прищинският ежедневник  Koha Ditore . \r\nПозовавайки се на неназовани източници, вестникът съобщава, че ЛДК не желае двете фракции да имат еднакъв брой министерства. „Това беше принципното споразумение преди изборите“, твърди събеседникът на изданието. По неговите думи, ЛДК иска партията, която получи поста министър-председател да има четири министерства по-малко от втория партньор в управляващата коалиция. Представители на ВВ, от своя страна, заявиха, че премиерския пост не може да бъде смятан предвид разделението на властите и че двете партии трябва да имат равен брой министерства – по пет. Другите две министерства принадлежат на малцинствата. „Не може да се преговаря за поста министър-председател, Хората решиха това чрез своя вот. Това, за което може да се преговаря, са десетте министерства. Тъй като има малка разлика в гласовете между ВВ и ЛДК, те могат да бъдат разделени по равно, като всяка партия вземе по пет“, заяви представител на „Самоопределение“ пред Koha Ditore. \r\n \r\nПревод и редакция:", "date": "2019.10.15", "title": "Koha Ditore (Косово): ЛДК иска седем министерства, „Самоопределение“ предлага пет"}
{"url": "http://www.focus-news.net/news/2019/10/15/2708521/pregled-na-osnovnite-temi-vav-varnenskiya-pechat.html", "text": "Минималната заплата става 610 лв. догодина, е акцент на първата страница в днешния брой на в.  „Черно море“ .  Увеличение с 6,6% от юли 2020 г. на всички пенсии е предвидено в проекта на Закона за бюджета на Държавното обществено осигуряване. Това съобщи министърът на труда и социалната политика Бисер Петков пред bTV. С тази актуализация средната пенсия ще нарасне с повече от 30 лв. – от 381 на 412 лв., уточни Петков. По план минималната работна заплата ще стане 610 лв. от 1 януари, предвидено е и увеличение с 10% на заплатите в бюджетния сектор, обяви още социалният министър.  \r\nЧетирима получиха втори живот в навечерието на Европейския ден на донорството, след като в УМБАЛ „Св. Марина“ беше реализирана 13-ата за тази година донорска ситуация, четем още в броя. Това е съобщено за БТА от Изпълнителна агенция „Медицински надзор“. Благодарение на решението на близките на изпаднал в мозъчна смърт 53-годишен мъж бяха дарени и трансплантирани органи на четирима души.  \r\nВестникът пише също, че само 41 жители на община Варна могат да се възползват в следващите 20-ина дни от безплатен преглед за повишен риск от сънна апнея. Това съобщиха от МБАЛ „Света Анна“. Скрининговата програма е съвместна с Община Варна. Изследването отнема около 30 минути и не се покрива от Здравната каса. Извършват го сертифицирани специалисти в специално оборудван за целта кабинет в отделение “УНГ” на бившата Окръжна болница. От стартирането на програмата през април 2019 г. до момента на акустична рино- и фарингометрия в УНГ отделението са подложени 359 жители на общината със симптоми на хъркане и апноични паузи по време на сън. От всичките 359 пациенти 243 са мъже, а 116 – жени. Средната им възраст е 50.6 г. От тях 115 са с ниска нормална дневна сънливост, 143 с по-висока, 28 са с лека прекомерна дневна сънливост, 38 - с умерена прекомерна дневна сънливост и 35 са с тежка прекомерна дневна сънливост според Epworth sleepiness scale (скала за самооценка).", "date": "2019.10.15", "title": "Преглед на основните теми във варненския печат"}
{"url": "http://www.focus-news.net/news/2019/10/15/2708520/politsiyata-v-popovo-izdirva-shofyor-blasnal-zhena-i-izbyagal.html", "text": "Полицията в Попово издирва водач, причинил пътен инцидент и напуснал местопроизшествието. Това съобщиха от  ОДМВР-Търговище . На 13 октомври, около 19:00 часа, неустановено до момента моторно превозно средство, движещо се в посока Попово-Зараево, е блъснало самоделно направена ръчна количка, тикана от движеща се на пътя в посока село Зараево-Попово 69-годишна жена, в резултат на което тя е паднала встрани от пътното платно. Пострадалата жена е получила фрактура на бедрена кост и е настанена за лечение в болницата в Търговище, без опасност за живота.", "date": "2019.10.15", "title": "Полицията в Попово издирва шофьор, блъснал жена и избягал"}
{"url": "http://www.focus-news.net/news/2019/10/15/2708525/izpalnenieto-na-merkite-sreshtu-zabolyavaniyata-pri-zhivotnite-shte-bade-obsadeno-v-kyustendil.html", "text": "Изпълнението на мерките срещу заболяванията при животните ще бъде обсъдено в Кюстендил. Това съобщиха за  Радио „Фокус” – Кюстендил  от Областната епизоотична комисия. Междуведомствената комисия ще се събере на заседание от 14.00 часа в залата на Областна администрация – Кюстендил. В рамките на заседанието ще бъде представена епизоотичната обстановка в региона, както и изпълнението на превантивните мерки, с цел африканската чума по свинете да не навлезе в областта. Ще бъде предоставена информация, касаеща взетите проби от отстреляните диви свине по време на ловните излети в областта. \r\nВенцеслав ИЛЧЕВ", "date": "2019.10.15", "title": "Изпълнението на мерките срещу заболяванията при животните ще бъде обсъдено в Кюстендил"}
{"url": "http://www.focus-news.net/news/2019/10/15/2708523/", "text": "С богата програма Смолян ще отбележи 107 години от Освобождението си празникът на Общината, съобщиха от   община Смолян.  . Проявите започнаха още от началото на седмицата с откриването на 17-тото издание на изложбата-базар „Родопски занаятчии“ в Народно читалище „Орфееви гори – 1870“ – Смолян.  \r\nНа 16 октомври от 16.00 часа в Регионална библиотека „Николай Вранчев“ ще бъде открита фотографска изложба на Вени Огнянов „Природен свят“. От 18.00 часа в същия ден в Народно читалище „Кирил Маджаров – 1866“ ще се проведе честване на 100 години от рождението на Димитър Димов. От 19.00 часа в Родопски драматичен театър „Николай Хайтов“ ще бъде представен спектакълът „Дванадесета нощ“.  \r\nНа 17 октомври от 10.00 часа в 101 Алпийски полк ще се проведе ден на отворените врати. От 11.00 часа от площад „България“ до площад „Свобода“ ще се проведе ученическа лекоатлетическа щафета „107 години от Освобождението на Родопите“. От 15.00 часа в Регионален исторически музей „Стою Шишков“ – ще бъде открита музейната изложба „Закъснялата свобода за Родопите“.   \r\nНа 18 октомври от 10.00 часа пред гарнизонния военен клуб в Смолян ще бъде отбелязан празника на военно формирование 28330 с водосвет на бойното знаме и празничен концерт. От 11.00 часа в ДГ „Славейче“ ще се проведе четене на любими приказки с гостуващи артисти от Младежки театър „Ирис“ и Клуб „Приятели на книгата“ към НЧ „Орфееви гори – 1870“. От 15.00 часа в Регионална библиотека „Николай Вранчев“ ще бъде открита изложбата „Вдъхновеният певец от Родопите“, посветена на 100 години от рождението на Николай Хайтов.    \r\nНа 19 октомври от 17.00 часа в Родопски драматичен театър „Николай Хайтов“ ще се проведе концерт-спектакъл по повод 15 години от създаването на Клуб „Хоро“ – „Народните празници в четири сезона от Коледа до Димитровден“. По-рано през деня от 10.00 часа в село Смилян на открита сцена пред НЧ „Проф. д-р Асен Златаров – 1927“ ще бъде открито 17-тото издание на Празника на смилянския фасул. \r\nКулминацията на Празника на Смолян ще бъде на 21 октомври. От 15.00 часа на връх Средногорец ще бъде отслужена панихида за загиналите в боевете на връх Средногорец и за Освобождението на Родопите, след които ще бъдат поднесени венци и цветя пред паметника-костница.  От 17.30 часа на навия център в Смолян ще бъдат поднесени венци и цветя пред Паметника на полк. Владимир Серафимов. От 18.00 часа в Регионален исторически музей „Стою Шишков“ ще се проведе Надпяване в музея: Гласът на България Атанас Кателиев и гласовете на НУФИ „Широка лъка“. От 19.30 часа на Новия център на бул. „България“ ще има тържествена заря-проверка по повод 107 години от Освобождението на Родопите.  \r\nНа 22 октомври от 19.00 часа в Родопски драматичен театър „Николай Хайтов“ ще се проведе „Концертът“ – театрален спектакъл по повод 15 години от създаването на фондация „За Родопите“.", "date": "2019.10.15", "title": "С богата програма Смолян ще отбележи 107 години от Освобождението си празникът на Общината"}
{"url": "http://www.focus-news.net/news/2019/10/15/2708524/politsai-ot-popovo-zadarzhaha-dvama-mazhe-za-teglene-na-pari-ot-chuzhda-debitna-karta.html", "text": "Полицаи от Попово задържаха двама мъже за теглене на пари от чужда дебитна карта. Това съобщиха от  ОДМВР-Търговище . В управлението е бил получен сигнал за това, че за времето от 17 август до 14 октомври, неизвестен извършител е извършил две транзакции, използвайки платежен инструмент – дебитна карта, собственост на 44-годишен мъж от с. Славяново, община Попово, без съгласието на титуляра на картата, и е изтеглил сумата от 790 лв. След проведенo разследване са установени двама мъже - 25-годишен мъж от същото село и 17-годишен младеж. От полицията отново напомнят на гражданите да не съхраняват записания ПИН-код на дебитните или кредитните си карти заедно със самите тях, защото  при евентуално изгубване или кражба на картата това създава предпоставки недобронамерени хора да осъществят нерегламентирани транзакции.", "date": "2019.10.15", "title": "Полицаи от Попово задържаха двама мъже за теглене на пари от чужда дебитна карта"}
{"url": "http://www.focus-news.net/news/2019/10/15/2708528/propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка при км 164+150. На мястото е поставена необходимата сигнализация, а укрепването ще продължи до края на октомври, съобщиха за  Радио „Фокус“ – Велико Търново  от Областно пътно управление. Времето в региона е предимно ясно и слънчево. Настилките са сухи, но в по-усойните места има и мокри участъци. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението по пътя между селата Селище и Стоките при км 11+675. Мястото е обезопасено и сигнализирано, а укрепването ще продължи до 31 октомври.  Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общински път до III–403 в село Малки Вършец. В едната лента се осъществява движението в участък от пътя между Дряново и Габрово. При км 145+256 се извършва реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци. \r\nЛуиза ТРАНЧЕВА", "date": "2019.10.15", "title": "Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/10/15/2708517/mestni-izbori-2019-dve-podvizhni-izbiratelni-sektsii-shte-ima-na-teritoriyata-na-obshtina-shumen.html", "text": "Две подвижни избирателни секции за провеждането на местните избори на 27 октомври са образувани на територията на община Шумен. Това съобщи за  Радио „Фокус“-Шумен  Дилян Нанев, говорител на Общинска избирателна комисия-Шумен. Срокът за подаване на заявление за гласуване с подвижна избирателна кутия изтече на 12 октомври. В Общината са постъпили 25 заявления, като 14 от тях са от  селата. Номерата на подвижните избирателни секции ще бъдат 128 и 129. Комисиите към двете подвижни урни ще бъдат седемчленни. Тъй като на територията на общината вече са назначени подвижни секционни избирателни комисии, избирателите с трайни увреждания, които не им позволяват да упражнят избирателното си право в изборното помещение и желаят да гласуват с подвижна избирателна кутия, но не са подали заявление в срока до 12 октомври, могат да гласуват с подвижна избирателна кутия, ако заявят това до 21 октомври. \r\nИвелина ИВАНОВА", "date": "2019.10.15", "title": "Местни избори 2019: Две подвижни избирателни секции ще има на територията на община Шумен"}
{"url": "http://www.focus-news.net/news/2019/10/15/2708527/", "text": "Момчил Петков от Добрич е най-добре представилият се българин на световните първенства по шах в Китай и Индия във възрастовата група от 8 до 18 години за двата пола. Това съобщиха от клуба, в който добруджанецът тренира, предаде кореспондентът на  Радио „Фокус” – Варна . Успешното представяне на Момчил Петков му отрежда място в националния ни отбор за предстоящата през този месец международна шахматна олимпиада в Турция за младежи до 16 години. Водачът на международната ранг листа на ФИДЕ по класически шахмат за юноши до 14 г. на България Момчил Петков е взел участие в световното първенство в град Мумбай, Индия. То се е провело от 2 до 12 октомври в 11 кръга в петзвезден хотел в 13-милионния град. Голямото шахматно събитие в родината на дошлата от древността велика игра е впечатлило гости и участници. Състезавали са се 452 шахматисти от 64 държави, разделени в шест турнира по възраст и пол. Момчил Петков е постигнал най-голям точков актив сред българските представители. При конкуренция от 92-ма юноши до 14 г. той е постигнал 7 точки от 11 партии с резултат 6 победи, 2 равенства и 3 загуби. В крайното класиране Момчил Петков е заел 16-то място, на една точка след сребърния и бронзов медалисти. При девойките до 18 г. държавната шампионка за жени Виктория Радева е също с 6, 5 точки и е заела 16 -то място при конкуренция на 65 състезателки.  \r\nЖулиета НИКОЛОВА", "date": "2019.10.15", "title": "Момчил Петков от Добрич е най-добре представилият се българин на световните първенства по шах в Китай и Индия във възрастовата група от 8 до 18 години"}
{"url": "http://www.focus-news.net/news/2019/10/15/2708530/trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” на границата със Северна Македония е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на пункта. Преминаването се извършва без голямо изчакване. \r\nВенцеслав ИЛЧЕВ", "date": "2019.10.15", "title": "Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/10/15/2708509/ogranicheno-e-dvizhenieto-po-pat-ii-51-popovo-targovishte.html", "text": "Ограничено е движението по път II-51 Попово - Търговище в района на Голямо Ново поради катастрофа. Това съобщиха от пресцентъра на  Агенция \"Пътна инфраструктура\" . Шофьорите изчакват на място.", "date": "2019.10.15", "title": "Ограничено е движението по път II-51 Попово - Търговище"}
{"url": "http://www.focus-news.net/news/2019/10/15/2708532/mestni-izbori-2019-kandidatat-za-kmet-na-obshtina-peshtera-ot-koalitsiya-bsp-za-balgariya-yordan-mladenov-se-sreshtna-s-zhiteli-na-selo-kapitan-dmitirievo.html", "text": "Кандидатът за кмет на Община Пещера от Коалиция „БСП за България“ Йордан Младенов се срещна с жители на село Капитан Димитириево. Това съобщиха от  предизборния щаб на Йордан Младенов . По време на срещата той запозна хората с основните приоритети в програмата му за управление на Община Пещера. Младенов обясни, че в нея важно място заемат конкретни мерки за по-чист въздух и чиста вода, за ремонт и поддържане на общинските пътища. „Поемам ангажимента да бъдат извършвани цялостни ремонти, а не частични. Ако се ремонтират тротоари, то те трябва да се обновят изцяло, а не само по няколко квадратни метра, ако се ремонтират улици, реновирането трябва да е цялостно“ , коментира Младенов. Присъстващите на срещата поставиха въпроси за миризмите, които се усещат сутрин и вечер в Капитан Димитриево. От дискусията стана ясно, че те не са от сметището, а от централата. Коментирано бе, че изхвърлянето на сметта от контейнерите се прави веднъж на две седмици, което според хората е недостатъчно.  Жителите на село Капитан Димитриево поискаха да бъде обновен фонда на библиотеката, а също да бъде съдействано за един по-разнообразен и богат културен календар. Те поставиха и въпроси за ефективността от работата на общинската администрация и улесняване на достъпа до нея. Кандидатът за кмет на Община Пещера Йордан Младенов обясни, че ще бъде направена оптимизация на състава на администрацията, а също ще се работи за утвърждаване на културен календар, който да включва и населените места в община Пещера, а не само града. На срещата присъстваха и кандидати за общински съветници от листата на коалиция „БСП за България“, а също и кандидатът за кмет на село Капитан Димитриево, издигнат от коалицията.", "date": "2019.10.15", "title": "Местни избори 2019: Кандидатът за кмет на Община Пещера от Коалиция „БСП за България“ Йордан Младенов се срещна с жители на село Капитан Дмитириево"}
{"url": "http://www.focus-news.net/news/2019/10/15/2708526/inzh-krasimir-papukchiyski-nkzhi-predstoi-izgrazhdane-na-osiguritelna-tehnika-v-uchastaka-ruse-kaspichan.html", "text": "Предстои изграждане на  осигурителна техника в участъка Русе – Каспичан. Това каза инж. Красимир Папукчийски, главен директор на НКЖИ, съобщиха от пресцентъра на  дружеството . „Искам да подчертая какво предстои в Северна България. „В настоящия програмен период с европейско финансиране ще се предстои изграждане на  осигурителна техника в участъка Русе – Каспичан като процедурите за строителство на железния път вече са стартирали“, добави инж. Папукчийски. По думите му на етап проектиране е модернизацията на жп възли Горна Оряховица, Русе, Варна, диспечерско управление в Горна Оряховица и модернизация на жп линията от Мездра до Горна Оряховица. „Немалка част от инвестициите на НКЖИ са насочени към Искърското дефиле, и то в жп участъка София – Мездра, където на следващ етап предвиждаме да направим диспечерско управление и съответно повишаване на скоростите и намаляване на времето за пътуване. От Мездра до Варна скоростта на движение на влаковете ще е 120 – 130 км/ч, като на места в правите отсечки ще достига 160 км/ч.“, обясни още главният директор на НКЖИ. Той коментира, че железопътният транспорт е най-безопасният и зелен. „Не само не произвежда вредни емисии, но съществено намалява натовареността на автомагистралите и пътищата. В тази връзка има с какво да се похвалим – постигнахме добри резултати при прехвърлянето на тировете на релси от граница до граница, и мога да кажа, че за последната една година Интермодален терминал Пловдив е завишил изпълнението на програмата и трафик-прогнозите с почти 120%“, посочи още инж. Папукчийски. „На практика това означава, че само в рамките на месец по магистралата от Свиленград до Пловдив се движат над 2200 тира по-малко. Това е съвсем реално намаляване на рисковете от произшествия и опазване на околната среда чрез намаляване на вредните въглеродни емисии“, допълни имж. Красимир Папукчийски.", "date": "2019.10.15", "title": "Инж. Красимир Папукчийски, НКЖИ: Предстои изграждане на  осигурителна техника в участъка Русе – Каспичан"}
{"url": "http://www.focus-news.net/news/2019/10/15/2708533/37-mladi-uchiteli-sa-zapochnali-rabota-v-obshtinskite-obrazovatelni-institutsii-vav-velikotarnovsko.html", "text": "Община Велико Търново става все по-престижно и притегателно място за работа на педагогически специалисти от общината, региона и от цялата страна. Това съобщиха от пресцентъра на  Общината . В момента работят 858 педагогически специалисти – в общинските детски градини и училища. От тях 69 % са носители на професионално-квалификационна степен - от пета до най високата първа . Докторска степен притежават 19 учители, над 90 % са магистри. В община Велико Търново няма незаети учителски места, както и заети от нередовни педагози. Само за учебната 2019/20 учебна година в общинските образователни институции са постъпили 37 млади учители, 30 в училищата и 7 в детските градини. Повишаването на квалификацията на педагогическите специалисти е сред особено важните предпоставки за успешното кариерно и професионално развитие. Повишаването на квалификацията е непрекъснат процес на усъвършенстване и обогатяване компетентностите на педагогическите специалисти за ефективно изпълнение на изискванията на изпълняваната работа и за кариерно развитие. Педагогическите специалисти са длъжни ежегодно да повишават квалификацията си с цел подобряване качеството на работата им и повишаване резултатите и качеството на подготовка на децата и учениците.", "date": "2019.10.15", "title": "37 млади учители са започнали работа в общинските образователни институции във Великотърновско"}
{"url": "http://www.focus-news.net/news/2019/10/15/2708529/inzh-krasimir-papukchiyski-nkzhi-zhelezopatnite-gari-i-garovite-kompleksi-sa-mestata-kadeto-horata-imat-pryak-kontakt-s-zhp-infrastruktura.html", "text": "Железопътните гари и гаровите комплекси са местата, където хората имат пряк контакт с жп инфраструктура. Това каза инж. Красимир Папукчийски, главен директор на НКЖИ, съобщиха от пресцентъра на  дружеството . „Длъжни сме  да ги приведем в удобен и приличен вид. Полагаме огромни усилия в тази посока“, добави инж. Папукчийски. Той уточни, че по Оперативна програма „Транспорт и транспортна инфраструктура 2014 – 2020“ ще бъдат реконструирани общо 6 гарови комплекса – Карнобат, Подуяне, Искър, Казичене, Стара Загора и Нова Загора. „Индикативната стойност за всички обекти е приблизително 30 млн. лв. Жп гара Карнобат не е ремонтирана повече от 33 г. – от самото й построяване. Срокът за изпълнение на строителните работи е 24 месеца“, посочи главният директор на НКЖИ. Инж. Папукчийски коментира, че на гарата ще  бъде извършено пълно архитектурно обновяване, отговарящо на всички европейски изисквания за енергийна ефективност, техническа безопасност и достъпна среда с изграждане на асансьори, рампи и визуална комуникация. „Дейностите включват и конструктивно усилване на елементи на сградата, и подмяна на покривната конструкция, на инсталации и т.н. Такива ще бъдат и резултатите от реконструкцията на останалите обекти Подуяне, Искър и Казичене – създаване на благоприятна, безопасна и достъпна среда за пътниците и персонала на територията на гарата“, допълни още инж. Красимир Папукчийски.", "date": "2019.10.15", "title": "Инж. Красимир Папукчийски, НКЖИ: Железопътните гари и гаровите комплекси са местата, където хората имат пряк контакт с жп инфраструктура"}
{"url": "http://www.focus-news.net/news/2019/10/15/2708539/rezultatite-ot-prouchvane-za-potrebnostite-na-rabotodatelite-ot-rabotna-sila-byaha-obsadeni-na-zasedanie-na-postoyannata-komisiya-po-zaetost-kam-oblastniya-savet-za-razvitie-v-sliven.html", "text": "Резултатите от проведено проучване за потребностите на работодателите от работна сила бяха обсъдени на заседание на Постоянната комисия по заетост към Областния съвет за развитие в Сливен. Това съобщиха от пресцентъра на  Областната администрация . Заседанието премина под ръководството на зам. областния управител Димитринка Петкова. В него участваха представители или ръководители на общините в Сливенска област, на държавните структури към Министерството на труда и социалната политика, Регионалното управление на образованието, синдикатите, работодателски организации. \r\nПроучването е проведено от началото на август до 20 септември от Агенцията по заетостта. Целта бе да се събере актуална информация за професиите, компетенциите, знанията и уменията на търсените от работодателите кадри. За Сливенска област бе определена представителна извадка от 102-ма работодатели. Участвалите в анкетирането са посочили, че най-важно и необходимо е наетият персонал да има умения за самоконтрол и дисциплина (85.9%), да притежава умения за работа под напрежение (63.3%), да има практически знания и умения за прилагане на нормативната уредба (53.9%). През следващите 12 месеца фирмите имат намерение да наемат специалисти с квалификация по професиите „електротехник“, „социален асистент“, „работник в хранително-вкусовата промишленост“, „сервитьор-барман“, както и специалисти с професии, изискващи правоспособност: учители, педагогически специалисти, шофьори, мотокаристи, електро- и строителни инженери. Запазва се големият интерес към неквалифицирани работници – общи работници, носачи, куриери и др. 70.2 процента от анкетираните работодатели са отбелязали, че срещат затруднения при намирането на работна сила. През следващите 3 – 5 години ще се търсят висшисти със специалност по електротехника, електроника и автоматика; архитектура, строителство и геодезия; машинно инженерство; икономика и др. Подробна информация за проучването ще бъде поместена в сайта на Агенцията по заетостта. \r\nПо време на обсъждането представители на работодателските организации споделиха, че въпреки осигуряваното дуално обучение в професионалните гимназии, след завършване на средното си образование младежите и девойките проявяват незадоволителен интерес към предлаганите им работни места по придобитата специалност.", "date": "2019.10.15", "title": "Резултатите от проучване за потребностите на работодателите от работна сила бяха обсъдени на заседание на Постоянната комисия по заетост към Областния съвет за развитие в Сливен"}
{"url": "http://www.focus-news.net/news/2019/10/15/2708536/izlozhbata-zhivopis-otkroveniya-s-tvorbi-na-georgi-skumov-shte-bade-predstavena-v-pomorie-na-16-oktomvri.html", "text": "Сдружение за изкуство и култура – Поморие и Градска художествена галерия „Дечко Стоев” организират изложбата живопис „Откровения“ с творби на Георги Скумов. Това съобщиха от пресцентъра на  Община Поморие . Откриването ще се проведе от 18.00 часа на 16 октомври 2019 г. (сряда).", "date": "2019.10.15", "title": "Изложбата живопис „Откровения“ с творби на Георги Скумов ще бъде представена в Поморие на 16 октомври"}
{"url": "http://www.focus-news.net/news/2019/10/15/2708537/vasil-dolapchiev-sayuz-na-slepite-v-balgariya-denyat-na-beliya-bastun-shte-bade-otbelyazan-v-tsyalata-strana-s-mnogo-antidiskriminatsionni-aktsii.html", "text": "В цялата страна нашите регионални териториални организации ще отбележат Деня на белия бастун с много антидискриминационни акции. Това каза в интервю на  Агенция „Фокус“   председателят на Управителен съвет на Съюз на слепите в България Васил Долапчиев по случай Деня на белия бастун. „Ще направят концерти тук в София и на други места в страната, за да покажем възможностите на хората без зрение. Имаме над 400 наши членове, които се занимават с певческо, инструментално, художествено слово и театрално изкуство също. Ще направим много кулинарни изложби, държавна и общинска администрация, сродни организации, обществеността ще бъдат наши гости“, допълни той. Долапчиев подчерта, че трябва да градим устои на доверие и оттам нататък нещата ще бъдат много по-лесни. „Утрешният ден е „ден камбана“ както го наричам, обявяваме на обществото нашите проблеми, проверяваме до къде сме стигнали в нашата борба за права.  Белият бастун е символ на самостоятелност, на независимост, на възможности. От тази гледна точка той се е наложил и като световен ден. Той символизира именно тази сила на човешкия дух, стремежа към свобода и към интеграция, достоен живот“, допълни той.   \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.10.15", "title": "Васил Долапчиев, Съюз на слепите в България: Денят на белия бастун ще бъде отбелязан в цялата страна с много антидискриминационни акции"}
{"url": "http://www.focus-news.net/news/2019/10/15/2708541/dvama-dushi-sa-postradali-pri-katastrofata-na-patya.html", "text": "Двама души са пострадали при катастрофата на пътя Попово-Търговище. Това съобщиха от пресцентъра на  ОДМВР-Търговище . В 10:14 часа е получен сигнал на тел. 112 за пътен инцидент в община Търговище - в село Голямо Ново, на пътя Търговище-Попово, между два леки автомобила. Към мястото на произшествието своевременно са насочени полицейски и медицински екипи. По предварителна информация пътуващ в посока Попово-Търговище лек автомобил Фолксваген \"Туарег“ с търговищка регистрация се е блъснал в спрял по неустановени засега причини напречно на пътното платно лек автомобил „Лада“, също с търговищка регистрация. По първоначални данни, пострадали в пътно-транспортното произшествие са двама души – мъж и жена, пътували в лекия автомобил „Лада“, които са откарани за преглед в болница. Предстои извършване оглед на местопроизшествието. До приключването му движението на преминаващите оттам леки автомобили се пренасочва през село Голямо Ново, а на товарните автомобили се предлага обходен маршрут през Разград. Движението се регулира от екипи на полицията и на сектор „Пътна полиция“ в областната дирекция.", "date": "2019.10.15", "title": "Двама души са пострадали при катастрофата на пътя Попово-Търговище"}
{"url": "http://www.focus-news.net/news/2019/10/15/2708542/sport-rezultati-ot-nhl.html", "text": "Резултати от мачовете от редовния сезон на Националната хокейна лига на САЩ и Канада: \r\nБостън - Анахайм - 4:2 \r\nНю Джърси - Флорида - 4:6 \r\nНЙ Айлъндърс - Сейнт Луис - 3:2 след продължение \r\nОтава - Минесота - 0:2 \r\nБъфало - Далас - 4:0 \r\nВашингтон - Колорадо - 3:6 \r\nЧикаго - Едмънтън - 3:1", "date": "2019.10.15", "title": "Спорт: Резултати от НХЛ"}
{"url": "http://www.focus-news.net/news/2019/10/15/2708535/vremenno-e-ogranicheno-dvizhenieto-po-patya-popovo-targovishte-poradi-katastrofa.html", "text": "Временно е ограничено движението по път II-51 Попово-Търговище в района на с. Голямо Ново поради катастрофа. Това съобщиха от пресцентъра на  Агенция \"Пътна инфраструктура\" . Движението се осъществява по обходен маршрут през с. Голямо Ново.", "date": "2019.10.15", "title": "Временно е ограничено движението по пътя Попово-Търговище поради катастрофа"}
{"url": "http://www.focus-news.net/news/2019/10/15/2708540/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "„Ето ни, преди няколко дни отбелязахме 10 месеца от погребението на Македония, което бе извършено след колективна екзекуция в присъствието на държавата. И някак си събитието се падна баш на 11 октомври, денят, когато македонците решиха да вземат съдбата си в свои ръце: Да се освободят от българските окупатори, които с местните помощници решиха да заличат съзнанието на този народ, че са македонци, които говорят на македонски“, пише близкият до ВМРО-ДПМНЕ македонски вестник  „Вечер“  в материал, представен без редакторска намеса. \r\nТогава реториката бе подобна на тази, която слушаме днес. Както при нахлуването на българската войска, която на 19 април 1941 година влезе в Струмица, че българските братя от Македония ще бъдат освободени от сръбското робство и под цар Борис ще бъдат част от силното европейско семейство на фашистите. Българите бързо влязоха в това ново европейско семейство, когато техният премиер Богдан Филов подписа на 1 март във Виена пакт с фашистите на Хитлер. \r\nФилов заяви пред българския парламент на 19 ноември 1941 година, че присъединяването на страната към фашистите е било оправдано, защото с това Македония и Тракия се освобождават и се присъединяват към майка България. \r\nЗа освобождението на Македония от самата себе си и българските братя в нея, царска България доведе 45 хиляди войници от 5-та българска армия под командването на Никола Михов, 3400 учители и наставници, които да налагат българския език в училищата, 170 попа и свещеници в църквите, 850 българи за държавното управление... Българите не вярваха в българските чувства на братята македонци. \r\nБългаризацията също потърси местни, македонски сътрудници, които да агитират за българизацията и да организират въоръжени чети от местното население за борба срещу партизанския и интелектуалния отпор. Формираха се пробълграрски Комитети за действие, начело на които се оказаха нашите Васил Хаджикимов, Димитър Чкаторов, Спиро Китанчев, Димитър Гюзелов, Кирил Дрангов... а от чужбина в подкрепа на българизацията работеше Ванче Михайлов, който по това време се намирал при лидера на фашистката Независима Хърватия, адвокатът Анте Павелич, в Загреб. \r\nСъпротивата в Македония се води от няколко стари активисти на ВМРО като Панко Бръшнаров или Павел Шатев и новосъздадените комунистически организации, които заедно, под координацията на пратеника на маршал Тито Светозар Вукманович - Темпо, ще формират партизанско македонско движение, което създава независимата държава Македония и същата е дефинирана и обявена от АСНОМ, в края на Втората световна война. Историята след АСНОМ я знаем всички. Македония става държава. \r\nЧе югославското народноосвободително движение в Македония подразбира държава на всички македонци, включително живеещите в Пирин и Беломорска Македония, е документирано от състава на делегатите на първото, държавнотворно заседание на АСНОМ на 2 август 1944 г. Атанас Велков Василев и Васил Григоров Василев са делегати на АСНОМ от Петрич. Димитър Манджовски и Васил Атанасов са делегати от Костур ... а АСНОМ е създаден от учителя от Велес, старият ВМРОвец Панко Бръшнаров. \r\nИ тук трябва да затворим учебника по история и припомнянето на чистите факти. Заключението е, че за държавата Македония са се борили заедно и комунисти, и социалисти и ВМРО. Факт е, че днешната държава Македония се е формирала на територията на Кралство Югославия в частта под контрола на Сърбия и че тази територия за формиране на македонската държава е част от Югославия. Както и че за днешна Македония, заедно с македонците, са се борили и партизански комисари от Сърбия, започвайки от Драган Павлович Шиля до черногореца Светозар Вукманович Темпо. Събитията след това, чистката сред самите македонски лидери като Панко Брашнаров или Методи Андонов Ченто, произтичат от идеологическата борба между сталиновото Информбюро и инициативите на македонските лидери да се довърши процеса на обединение на македонците от Пиринска и Егейска с македонците от Вардарска македония. \r\nБългария и Гърция, за разлика от Сърбия, не се отказаха от териториите в които мнозинство са македонците, и днес твърдят, че изобщо няма македонци. \r\nФакт е също така, че докато съществувала Югославия, македонците в Пиринска област са имали пълни етнически права и осъзнаване на собственото си съществуване и отчасти в Егейска Македония. Днес Гърция и България изискват, а Македония се съгласява, че в Пиринска и Егейска няма македонци, а самата държава Македония се отказва от правото дори да ги споменава. Тя се отказа от тях, но и от македонците у дома. \r\nЗащо се пише всичко това и то в този момент. \r\nИсторията се повтаря. Всичко е едно и също, само че днес нямаме партизани. Днешните български комитети за действие се ръководят от Владо Бучковски, Радмила Шекеринска, Зоран Заев, Никола Димитров ..., които са съгласни, че Македония няма история, че е българска. Хората без история са като къща без кадастрална регистрация, формално - те не съществуват. Нация без гражданство е сбирщина от временни бежанци. Кюрдите са голяма нация, с над 20 милиона, разделени в пет или шест държави и всеки ги удря, както свари. Те нямат държава, която да организира и защитава. Ние вървим към състоянието на кюрдите, това се случва пред очите ни и го гледаме. \r\nЗаев и неговите сътрудници се съгласиха и на ревизия на македонския език, с въвеждането на двуезичност, той е поставен в подчинено положение на албанския. Това не е мое мнение. Това е позицията на правната система на Венецианската комисия, която  бе публикувана миналата седмица. Когато тя трябваше да бъде обявена официално, нашата делегация отказа срещата и с това отложи публикуването. Заев, Шекеринска, Пендаровски... имат дългове към наркоклановете от Арачиново и Гърчец, към мафията от Демократичния съюз за интеграция (ДСИ), които гласуват за тях на избори, и се отказаха от решението на Венецианската комисия, в което се твърди, че двуезичността е незаконна. Те се отказаха от европейска защита на македонския език. След това нещата са ясни за всички. \r\nОфициалната позиция на българското правителство и резолюцията на техния парламент, обявена тези дни, са, че ние безусловно сме длъжни да се откажем о партизаните и държавността, придобита от АСНОМ. Да извършим лустрация, като се отречем от всички бойци от Националноосвободителната борба и институциите на Македония трябва да признаят, че те са виновни за „югославизма“, политиката, която според тях създава изкуствена нация и изкуствена държава Македония. \r\nЗаев вече заличи резолюцията на АСНОМ от Конституцията. Когато в парламента Шекеринска каза на сърбина от Куманово, депутатът Иван Стоилкович, да си там, откъдето е дошъл, беше обявен нейния път към Арачиново и българизацията. Арачиново я доведе на власт, а София я поддържа. \r\nИ след всичко това, Зоран Заев очакваше, че за всичко това ще получи Нобелова награда за мир. Боже мили, има ли граници на глупостта и самонадеяността? Да се даде Нобелова награда на човек, който с  химикалка изтрива собствената си държава, история и народ. Да застане в историята на нобеловите лауреати до големия Чърчик, Ясер Арафат или Иво Андрич! \r\nПросто знам, че отгоре, от небето, великият нобелов лауреат Андрич чете думите, написани за сепаратизма на писателя Енвер Йолакович: Аз, Енвер, с моето писане стигнах до вратите на ада, а вие, Бога ми, ги отворихте и влязохте ... \r\n*** \r\n  Движение „Самоопределение“ (Ветевендосие (ВВ)) и Демократическата лига на Косово (ЛДК), двете партии, които получиха най-много гласове на предсрочните парламентарни избори в най-младата балканска държава, имат различни позиции относно разпределението на министерските кресла в бъдещото им правителство, пише прищинският ежедневник  Koha Ditore . \r\nПозовавайки се на неназовани източници, вестникът съобщава, че ЛДК не желае двете фракции да имат еднакъв брой министерства. „Това беше принципното споразумение преди изборите“, твърди събеседникът на изданието. По неговите думи, ЛДК иска партията, която получи поста министър-председател да има четири министерства по-малко от втория партньор в управляващата коалиция. Представители на ВВ, от своя страна, заявиха, че премиерския пост не може да бъде смятан предвид разделението на властите и че двете партии трябва да имат равен брой министерства – по пет. Другите две министерства принадлежат на малцинствата. „Не може да се преговаря за поста министър-председател, Хората решиха това чрез своя вот. Това, за което може да се преговаря, са десетте министерства. Тъй като има малка разлика в гласовете между ВВ и ЛДК, те могат да бъдат разделени по равно, като всяка партия вземе по пет“, заяви представител на „Самоопределение“ пред Koha Ditore. \r\n*** \r\n  Най-вероятният следващ премиер на Косово Албин Курти отново предизвика възмущението на сръбските медии. В понеделник той се срещна с британския посланик в Прищина Никълъс Абът под албанското знаме, пише електронното издание на белградския ежедневник  „Вечерне новости“ . \r\nПо този начин, както отбелязва вестникът, той на практика потвърди актуалността на своите многогодишни призива за създаване на „Велика Албания“, под чието знаме наскоро прие и делегация от Министерството на външните работи на Норвегия. \r\n*** \r\n  Бившият началник на Генералния щаб на гръцката армия Михалис Костаракос предупреди, че Турция не блъфира в статия, която анализира последните събития в Сирия и турската военна операция в контролираните от кюрдите райони на Северна Сирия, пише електронното издание на гръцкия вестник  Protothema . \r\nИзхождайки от своя 45-годишен военен опит, както пише той, и от близкото му наблюдение на ходовете на геополитическото и военното карта на „потенциалния и вековен враг на Гърция“, той казва, че „… Турция никога не е напускала района, в който армията му влезе с меч“. \r\nОпитвайки се да интерпретира ходовете на Ердоган, той пише за турския президент, че това „е след големите му успехи, предимно териториални, но и финансови / инвестиционни, които ще бъдат отбелязани от Турската Република през 2023 г. в чест на 100-годишнината от основаването й, което ще му донесе голям престиж, както и позицията на новия национален баща на турците, който успява и замества Мустафа Кемал Ататюрк“. \r\nКакто подчертава пенсионираният висш военен офицер, Турция не блъфира. „Намеренията и желанията й са ясно изразени и тя непрекъснато и неуморно се грижи да ги реализира. Тя преговаря, не блъфира. Това, което тя казва, ще бъде изпълнено“, подчертава той.", "date": "2019.10.15", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/10/15/2708534/vecher-makedoniya-sofiya-se-darzhi-kato-balgarskite-okupatori-koito-prez-1941-godina-iskaha-da-zalichat-saznanieto-na-tozi-narod-che-sa-makedontsi-koito-govoryat-makedonski.html", "text": "„Ето ни, преди няколко дни отбелязахме 10 месеца от погребението на Македония, което бе извършено след колективна екзекуция в присъствието на държавата. И някак си събитието се падна баш на 11 октомври, денят, когато македонците решиха да вземат съдбата си в свои ръце: Да се освободят от българските окупатори, които с местните помощници решиха да заличат съзнанието на този народ, че са македонци, които говорят на македонски“, пише близкият до ВМРО-ДПМНЕ македонски вестник  „Вечер“  в материал, представен без редакторска намеса. \r\nТогава реториката бе подобна на тази, която слушаме днес. Както при нахлуването на българската войска, която на 19 април 1941 година влезе в Струмица, че българските братя от Македония ще бъдат освободени от сръбското робство и под цар Борис ще бъдат част от силното европейско семейство на фашистите. Българите бързо влязоха в това ново европейско семейство, когато техният премиер Богдан Филов подписа на 1 март във Виена пакт с фашистите на Хитлер. \r\nФилов заяви пред българския парламент на 19 ноември 1941 година, че присъединяването на страната към фашистите е било оправдано, защото с това Македония и Тракия се освобождават и се присъединяват към майка България. \r\nЗа освобождението на Македония от самата себе си и българските братя в нея, царска България доведе 45 хиляди войници от 5-та българска армия под командването на Никола Михов, 3400 учители и наставници, които да налагат българския език в училищата, 170 попа и свещеници в църквите, 850 българи за държавното управление... Българите не вярваха в българските чувства на братята македонци. \r\nБългаризацията също потърси местни, македонски сътрудници, които да агитират за българизацията и да организират въоръжени чети от местното население за борба срещу партизанския и интелектуалния отпор. Формираха се пробълграрски Комитети за действие, начело на които се оказаха нашите Васил Хаджикимов, Димитър Чкаторов, Спиро Китанчев, Димитър Гюзелов, Кирил Дрангов... а от чужбина в подкрепа на българизацията работеше Ванче Михайлов, който по това време се намирал при лидера на фашистката Независима Хърватия, адвокатът Анте Павелич, в Загреб. \r\nСъпротивата в Македония се води от няколко стари активисти на ВМРО като Панко Бръшнаров или Павел Шатев и новосъздадените комунистически организации, които заедно, под координацията на пратеника на маршал Тито Светозар Вукманович - Темпо, ще формират партизанско македонско движение, което създава независимата държава Македония и същата е дефинирана и обявена от АСНОМ, в края на Втората световна война. Историята след АСНОМ я знаем всички. Македония става държава. \r\nЧе югославското народноосвободително движение в Македония подразбира държава на всички македонци, включително живеещите в Пирин и Беломорска Македония, е документирано от състава на делегатите на първото, държавнотворно заседание на АСНОМ на 2 август 1944 г. Атанас Велков Василев и Васил Григоров Василев са делегати на АСНОМ от Петрич. Димитър Манджовски и Васил Атанасов са делегати от Костур ... а АСНОМ е създаден от учителя от Велес, старият ВМРОвец Панко Бръшнаров. \r\nИ тук трябва да затворим учебника по история и припомнянето на чистите факти. Заключението е, че за държавата Македония са се борили заедно и комунисти, и социалисти и ВМРО. Факт е, че днешната държава Македония се е формирала на територията на Кралство Югославия в частта под контрола на Сърбия и че тази територия за формиране на македонската държава е част от Югославия. Както и че за днешна Македония, заедно с македонците, са се борили и партизански комисари от Сърбия, започвайки от Драган Павлович Шиля до черногореца Светозар Вукманович Темпо. Събитията след това, чистката сред самите македонски лидери като Панко Брашнаров или Методи Андонов Ченто, произтичат от идеологическата борба между сталиновото Информбюро и инициативите на македонските лидери да се довърши процеса на обединение на македонците от Пиринска и Егейска с македонците от Вардарска македония. \r\nБългария и Гърция, за разлика от Сърбия, не се отказаха от териториите в които мнозинство са македонците, и днес твърдят, че изобщо няма македонци. \r\nФакт е също така, че докато съществувала Югославия, македонците в Пиринска област са имали пълни етнически права и осъзнаване на собственото си съществуване и отчасти в Егейска Македония. Днес Гърция и България изискват, а Македония се съгласява, че в Пиринска и Егейска няма македонци, а самата държава Македония се отказва от правото дори да ги споменава. Тя се отказа от тях, но и от македонците у дома. \r\nЗащо се пише всичко това и то в този момент. \r\nИсторията се повтаря. Всичко е едно и също, само че днес нямаме партизани. Днешните български комитети за действие се ръководят от Владо Бучковски, Радмила Шекеринска, Зоран Заев, Никола Димитров ..., които са съгласни, че Македония няма история, че е българска. Хората без история са като къща без кадастрална регистрация, формално - те не съществуват. Нация без гражданство е сбирщина от временни бежанци. Кюрдите са голяма нация, с над 20 милиона, разделени в пет или шест държави и всеки ги удря, както свари. Те нямат държава, която да организира и защитава. Ние вървим към състоянието на кюрдите, това се случва пред очите ни и го гледаме. \r\nЗаев и неговите сътрудници се съгласиха и на ревизия на македонския език, с въвеждането на двуезичност, той е поставен в подчинено положение на албанския. Това не е мое мнение. Това е позицията на правната система на Венецианската комисия, която  бе публикувана миналата седмица. Когато тя трябваше да бъде обявена официално, нашата делегация отказа срещата и с това отложи публикуването. Заев, Шекеринска, Пендаровски... имат дългове към наркоклановете от Арачиново и Гърчец, към мафията от Демократичния съюз за интеграция (ДСИ), които гласуват за тях на избори, и се отказаха от решението на Венецианската комисия, в което се твърди, че двуезичността е незаконна. Те се отказаха от европейска защита на македонския език. След това нещата са ясни за всички. \r\nОфициалната позиция на българското правителство и резолюцията на техния парламент, обявена тези дни, са, че ние безусловно сме длъжни да се откажем о партизаните и държавността, придобита от АСНОМ. Да извършим лустрация, като се отречем от всички бойци от Националноосвободителната борба и институциите на Македония трябва да признаят, че те са виновни за „югославизма“, политиката, която според тях създава изкуствена нация и изкуствена държава Македония. \r\nЗаев вече заличи резолюцията на АСНОМ от Конституцията. Когато в парламента Шекеринска каза на сърбина от Куманово, депутатът Иван Стоилкович, да си там, откъдето е дошъл, беше обявен нейния път към Арачиново и българизацията. Арачиново я доведе на власт, а София я поддържа. \r\nИ след всичко това, Зоран Заев очакваше, че за всичко това ще получи Нобелова награда за мир. Боже мили, има ли граници на глупостта и самонадеяността? Да се даде Нобелова награда на човек, който с  химикалка изтрива собствената си държава, история и народ. Да застане в историята на нобеловите лауреати до големия Чърчик, Ясер Арафат или Иво Андрич! \r\nПросто знам, че отгоре, от небето, великият нобелов лауреат Андрич чете думите, написани за сепаратизма на писателя Енвер Йолакович: Аз, Енвер, с моето писане стигнах до вратите на ада, а вие, Бога ми, ги отворихте и влязохте ... \r\n \r\nПревод и редакция:", "date": "2019.10.15", "title": "„Вечер“ (Македония): София се държи като българските окупатори, които през 1941 година искаха да заличат съзнанието на този народ, че са македонци, които говорят македонски"}
{"url": "http://www.focus-news.net/news/2019/10/15/2708538/", "text": "Обектите и съоръженията от електропреносната мрежа, стопанисвани от Електроенергийния системен оператор, са подготвени да посрещнат есенно-зимните месеци. Това съобщиха от пресцентъра на  Електроенергиен системен оператор (ЕСО) . Екипите на дружеството извършиха ремонт на над 111 километра електропреносна мрежа на обща стойност от над 21 милиона лева. Извършена е пълна профилактика на 95 подстанции, прочистени са над 240 км. просеки на територия от близо 5000 декара. Осигурено е зимно работно облекло и високопроходима техника - 10 машини със специално предназначение, 4 автокрана, 6 автовишки. Подменени са над 142 километра мълниезащитни въжета на 7 въздушни линии.  На 110-киловолтовите електропроводи „Радецки“ и „Липа“ са положени оптични мълниезащити. Завършени са планираните инвестиционни дейности в подстанции 110 kV „Карнобат“, „Марек“ и „Марица изток“. Финализирани са ремонтните дейности в подстанции 400 kV „София Запад“, „Столник“, „Варна“, както и в подстанции 110 kV „Перун“, Кюстендил“ „Сандански“, „Симитли“, „Враца 1“, „Русаля“, „Дряново“, „Дулово“, „Бабово“,  „Железник“, „Капитан Петко“, „Пясъчник“ и други. Електроенергийният системен оператор продължава инвестициите в изграждане на  нови съоръжения. През тази година бяха реализирани новите линии - ВЛ 110 kV „Чернозем-Пясъчник“ и КЛ 110 kV „Кипарис“.   \r\nУспешно приключиха реконструкцията и ремонтът на 7 въздушни линии 110 kV - “Гълъбец“, „Панорама“, „Правец“, „Болгар“, „Странджа“, „Азот-Дракон“, „Игнатиев“.", "date": "2019.10.15", "title": "Екипите и съоръженията на ЕСО са в готовност да посрещнат есенно-зимния сезон"}
{"url": "http://www.focus-news.net/news/2019/10/15/2708543/23-godishen-shofyor-bez-knizhka-ot-selo-dobri-dyal-e-zadarzhan-ot-politsiyata-sled-presledvane.html", "text": "Неправоспособен водач, опитал да осуети полицейска проверка, установиха служители на „Пътна полиция“. Това съобщават от пресцентъра на  Областна дирекция на МВР – Велико Търново . Снощи в 22.40 часа пътни полицаи са подали сигнал със стоп палка за спиране на лек автомобил „Рено Меган“, движещ се в посока от Велико Търново към Варна. Водачът не изпълнил разпореждането и увеличил скоростта. Последвало преследване, след което автомобилът е бил спрян. Установено е, че зад волана стоял 23-годишен мъж от село Добри дял, известен на полицията и осъждан. В хода на проверката е изяснено, че той управлява автомобила в едногодишния срок от наказването му по административен ред за неправоспособност. Той е задържан за срок до 24 часа. Срещу него е започнато бързо производство.", "date": "2019.10.15", "title": "23-годишен шофьор без книжка от село Добри дял е задържан от полицията след преследване"}
{"url": "http://www.focus-news.net/news/2019/10/15/2708514/6-dushi-sa-zadarzhani-za-razprostranenie-na-narkotichni-veshtestva-pri-spetsializirana-politseyska-operatsiya-v-dobrich.html", "text": "На територията на Областната дирекция на МВР (ОДМВР)-Добрич със сили на дирекцията и Първо Районно управление при ОДМВР-Добрич се провежда специализирана полицейска операция по противодействие на битовата престъпност, разпространение на наркотични вещества и пътно-транспортния травматизъм. Това съобщиха от пресцентъра на  ОДМВР-Добрич . Масови проверки се извършват в жилищните квартали „Балик, „Иглика“ и „Изгрев“. Към настоящия момент са задържани 6 души за разпространение на наркотични вещества и един извършител на грабеж, Съставени са 35 фиша за нарушения по Закона за движение по пътищата.", "date": "2019.10.15", "title": "6 души са задържани за разпространение на наркотични вещества при специализирана полицейска операция в Добрич"}
{"url": "http://www.focus-news.net/news/2019/10/15/2708544/", "text": "По случай 15 октомври, Световен ден на чистите ръце, в Крумовград ще се проведе кампания в детските градини и обучение на доброволци, съобщи за   Радио „Фокус“   Жана Чакърова, председател на БЧК-Кърджали. Кампанията е съвместна инициатива на община Крумовград и общинската организация на БЧК в града и се провежда с цел да се утвърди навика за миене на ръцете в хигиената на децата за превенция на инфекциозните болести. Общо 525 деца от 28 детски градини са обхванати в Крумовградско: ДГ ”Митко Палаузов” гр.Крумовград с 219 деца, ДГ „Юрий Гагарин“-Крумовгра с филиали в с. Подрумче, с. Козино, с. Орех има 166 деца и останалите са в по-малките градини в селата ДГ „Слънце“ - с. Токачка; ДГ „Мир“ - с. Пелин; ДГ „Искра“-с. Странджево; ДГ „Детелина Минчева“ - с. Аврен, ДГ „Лилия Карастоянова“ - с. Егрек; ДГ „Радост“ с. Поточница и ДГ „Ран Босилек“ - с. Каменка. Нечистите ръце стават причина за пренасяне на много заболявания, затова изграждането на простия навик да се поддържат дланите чисти, може да спаси хиляди деца от болести и смърт. Инструкциите на БЧК посочват, че ръцете трябва да се мият правилно, като не е достатъчно само изплакване преди хранене и след ползване на тоалетна, а най-малко 15 секунди трябва да се обтриват със сапун всички части на ръцете - длани, пръсти, нокти - така то действа като самоваксиниране. \r\nДарина ДЕЕНИЧИНА", "date": "2019.10.15", "title": "В Крумовград отбелязват Световния ден на чистите ръце с кампания в детските градини"}
{"url": "http://www.focus-news.net/news/2019/10/15/2708550/otkradnaha-5000-lv-ot-tovaren-avtomobil-v-kardzhali.html", "text": "Откраднаха 5000 лв. от товарен автомобил в Кърджали. Това съобщиха от  ОДМВР-Кърджали . 51-годишен мъж е подал жалба на 14 октомври, че парите, лична карта и свидетелство за правоуправление са изчезнали от товарен автомобил, спрян на ул. “Сан Стефано“ в областния град. Сектор „Криминална полиция“ работи по случая.", "date": "2019.10.15", "title": "Откраднаха 5000 лв. от товарен автомобил в Кърджали"}
{"url": "http://www.focus-news.net/news/2019/10/15/2708545/natovaren-e-trafikat-vav-vidinska-oblast-v-posoka-dunav-most-2.html", "text": "Натоварен е трафикът във Видинска област в посока Дунав мост 2, като пътуват предимно тежкотоварни автомобили. Това съобщиха за  Радио „Фокус“ – Видин  от Областното пътно управление. Най-натоварен е участъкът между Дунавци и Видин. На граничните пунктове „Връшка чука“ и „Брегово“ няма образувани опашки от чакащи автомобили. Движението по път III-1413 Грамада – Синаговци при км 12 +270 е ограничено за МПС над 12 т поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Движението по път ІІ-81 Монтана – София през проход „Петрохан“ е ограничено за автомобили над 12 т Обходен маршрут – през Своге.  \r\nВъв Видин трафикът е засилен по входно изходните артерии, в централната градска част и по бул. „Панония“.  \r\nАнна ЛОЗАНОВА", "date": "2019.10.15", "title": "Натоварен е трафикът във Видинска област в посока Дунав мост 2"}
{"url": "http://www.focus-news.net/news/2019/10/15/2708547/mvnr-na-kitay-pekin-i-vashington-postignaha-konsensus-po-vaprosa-za-targovskoto-sporazumenie.html", "text": "Властите на Китай и САЩ са преодолели разногласията и са постигнали консенсус по въпроса за сключване на търговско-икономическо споразумение. Това съобщи във вторник официалният представител на Министерството на външните работи на Китайската народна република Ген Шуан, цитиран от  ТАСС . \r\n„Това, което казват САЩ, отговаря на истината. Доколкото ни е известно, Китай и САЩ са на една позиция по проблемите на търговско-икономическото споразумение, тук нямам различия“, отбеляза той на редовен брифинг. \r\nПо думите на дипломата, предстоящия договор с Вашингтон „ще има изключително голямо значение“ и „със сигурност ще се отрази както на Китай, така и на САЩ и на целия останал свят“. \r\nПо-рано президентът на САЩ Доналд Тръмп съобщи, че Китай вече е започнал да изпълнява условията на предстоящата търговска сделка, по която страните са постигнали принципна договорка и е пристъпил към закупуването на селскостопанска продукция от САЩ. \r\nКитай по своя инициатива скоро ще ускори процеса на закупуване на американски селскостопански продукти в съответствие с вътрешното търсене. \r\n„Доколкото знам, китайските предприятия, в съответствие с вътрешното търсене, са направили покупки на селскостопански продукти в САЩ по собствена инициатива“, каза Ген Шуан. Включително 20 млн. тона соя, 700 хиляди тона свинско месо", "date": "2019.10.15", "title": "МВнР на Китай: Пекин и Вашингтон постигнаха консенсус по въпроса за търговското споразумение"}
{"url": "http://www.focus-news.net/news/2019/10/15/2708531/mestni-izbori-2019-g-22-predizborni-sreshti-i-miting-v-momchilgrad-na-dps-s-mustafa-karadaya-shte-se-sastoyat-v-kardzhaliyska-oblast.html", "text": "22 предизборни срещи и митинг в Момчилград ще проведе ръководството на ДПС, начело с Мустафа Карадайъ в Кърджалийска област. Това съобщиха от областната организация на ДПС-Кърджали, предаде кореспондент на   Радио „Фокус“  . Днес започват срещите с кандидатите на партията за кметове и общински съвети в село Звиница и село Мост. Председателят на ДПС Мустафа Карадайъ съпровождан от активисти и народни представители от партията ще обиколи села и градове в областта от днес до петък. В четвъртък ще се проведе митинг в Момчилград, на който ще присъстват всички ръководни дейци на партията в региона, начело с Мустафа Карадйъ, зам.-председателят на партията Хасан Азис, народните представители Адлен Шефкет, областният председател на ДПС-Кърджали Изет Шабан. \r\nДарина ДЕЕНИЧИНА", "date": "2019.10.15", "title": "Местни избори 2019 г.: 22 предизборни срещи и митинг в Момчилград на ДПС с Мустафа Карадайъ ще се състоят в Кърджалийска област"}
{"url": "http://www.focus-news.net/news/2019/10/15/2708549/mestni-izbori-2019-ivan-panayotov-kandidat-za-kmet-na-obshtina-pazardzhik-ot-pp-gerb-obshtinata-tryabva-da-stane-zhelan-partnyor-kakto-za-darzhavata-taka-i-za-biznesa.html", "text": "Кандидатът за кмет на Община Пазарджик Иван Панайотов от ПП ГЕРБ проведе пресконференция на тема „Икономика“, предаде репортер на  Радио „Фокус“ – Пазарджик . На срещата с медиите той представи дейността на местната администрация при предходното управление в сферата на икономическите въпроси, сред които иновациите и безработицата. По думите му местната власт има редица инструменти, с които влияе на бизнеса, като тя може както да му помага, така и да му пречи.  \r\n„В община Пазарджик има само 3-4 фирми, които са облагодетелствани, благодарение на местната власт, а останалите близо 60 не са. Пазарджишка община е на 8-мо място в страната по големина, но на 21-во място по икономическо развитие. Чия е вината е въпросът? Лошото управление е причина да няма добър инвестиционен климат в общината. Според предишния кмет Тодор Попов, нивото на безработицата в нашата община е само 2%. Това обаче е така, защото голяма част от трудоспособните граждани работят в други съседни градове или са в чужбина. Изводът е, че няма хора, няма безработица.“, уточни Панайотов. Той подчерта, че единствено спазването на правилата, законността и ползването на експерти ще повиши стандарта на хората в общината. „Нашата управленска програма е за ускорен икономически растеж. За да стане това факт, първо трябва да бъде извършен одит на съществуващата администрация, да бъдат анализирани разходваните финансови средства и да бъде изготвен оздравителен план. Общината трябва да стане желан партньор както за държавата, така и за бизнеса“, коментира Панайотов. Той допълни, че целта на неговият екип е три пъти повишаване на държавното и икономическо финансиране в тази посока. Като това може да стане чрез 7 основни механизма в интегрирания план за развитие: проекти за промишлената зона на града и добра инфраструктура, проект за изграждане на западния околовръстен път, изграждане на локални платна в посока Пловдив и Пазарджик и обособяване на бизнес зона, рекламиране на общината, развитие на селските райони, сътрудничество между бизнеса и учебните заведения по т.н дуално обучение и изграждане на втора Стокова борса. \r\nНа срещата присъстваха и Областният координатор на ПП ГЕРБ – Пазарджик Найден Шопов, който започна присъстващите с установяването на фирма „Костал“ на пазарджишкия пазар на труда и Димитър Хаджидимитров, председател на Регионален Синдикат Образование (РСО) към КТ „Подкрепа“ Пазарджик, който акцентира върху нарушенията на колективните трудови договори в учебните и социалните заведения в община Пазарджик.", "date": "2019.10.15", "title": "Местни избори, 2019: Иван Панайотов, кандидат за кмет на Община Пазарджик от ПП ГЕРБ: Общината трябва да стане желан партньор както за държавата, така и за бизнеса"}
{"url": "http://www.focus-news.net/news/2019/10/15/2708551/mestni-izbori-2019-georgi-ikonomov-kandidat-za-kmet-na-bansko-turizmat-e-bil-i-vinagi-shte-bade-osnovniyat-stalb-na-ikonomikata-v-nashata-obshtina.html", "text": "Туризмът е бил и винаги ще бъде основният стълб на икономиката в нашата община. Това каза кандидатът за кмет на Община Банско Георги Икономов, който заедно с екипа на ПП ГЕРБ – Банско посети няколко от работещите в общината предприятия и поговори с хората там за техните изисквания и очаквания, предаде репортер на  Радио „Фокус“ – Пирин . „Но отвъд него имаме традиции в земеделието, дървообработването, мебелните и шивашки предприятия, дори във високотехнологичните  производства“, каза още Икономов. Той добави, че през изминалия мандат са работили, за да привлекат предприемачи, които да установят и развиват своята дейност именно в община Банско. „Но все още не сме се справили в основното предизвикателство – недостигът на работна ръка. Направихме това, което беше изцяло в наша власт – предлагаме най-високо ниво на административно обслужване, с което подпомагаме и облекчаваме дейността на бизнеса: удобно – с разработените и въведени  електронни услуги; бързо – със спазване на всички срокове, заложени в нормативните актове, в това число препоръчителните; прозрачно – с ясни и публично представени мотиви за всяко разрешение или отказ“, подчерта Икономов.  \r\nТой добави, че ще се запазят всички мерки, които отчитат, че дават добри резултати и ще насочат внимание към развитие на неоползотворения потенциал на населени места. Стратегията за развитие в мандат 2019-2023 можете да видите тук. „Част от акцентите в нея са: ще продължим да работим за разширяване на стопанствата и изграждане на животновъдни ферми и преработващи предприятия; ще продължим с инвентаризацията на Общински земеделски фонд; ще предоставяме подходящи терени на минимални цени за малки и средни предприятия, чиято дейност попада сред стратегическите за общината отрасли; ще съдействаме с разяснителни кампании по проблемите на Европейското финансиране за бизнеса; местните кулинарни традиции и модерните малки производства имат нужда от институционална подкрепа и ние ще я осигурим“, заяви Икономов. \r\nЛивия НИНОВА", "date": "2019.10.15", "title": "Местни избори 2019: Георги Икономов, кандидат за кмет на Банско: Туризмът е бил и винаги ще бъде основният стълб на икономиката в нашата община"}
{"url": "http://www.focus-news.net/news/2019/10/15/2708548/raboti-se-po-vazstanovyavane-na-uchastak-ot-nastilkata-na-ul-hristo-ivanov-voyvodata-vav-veliko-tarnovo.html", "text": "След получен сигнал от граждани за нарушена цялост на настилката на пътното платно на ул. „Христо Иванов – Войводата“, Община Велико Търново е възложила в спешен ред започване на дейности по възстановяване на настилката. Това съобщиха от пресцентъра на  Общината . При направения оглед след сигнал на граждани е установено, че в следствие на оттичането на повърхностни води е отмит пясъкът, уплътняващ фугите между паветата, образуващи уличната настилка. С цел предотвратяване на доразрушаване на настилката и предотвратяване на възможни пътно-транспортни произшествие Община Велико Търново е разпоредила извършването на спечен ремонт на засегнатият участък с общо площ около 40 квадратни метра. Ремонтът ще бъде извършен от фирмата-изпълнител на ремонтните дейности за нейна сметка, тъй като обектът е в гаранционен срок от 5 години.", "date": "2019.10.15", "title": "Работи се по възстановяване на участък от настилката на ул. „Христо Иванов - Войводата“ във Велико Търново"}
{"url": "http://www.focus-news.net/news/2019/10/15/2708556/praznik-na-rodniya-kray-se-provede-v-selo-alekovo-obshtina-svishtov.html", "text": "В село Алеково, община Свищов, се проведе традиционният празник на селото под надслов „Мой роден край“. Той бе организиран от местното читалище „Слънце 1925“ и кметството на село Алеково, съобщиха от пресцентъра на  Община Свищов . Приветствени слова към жителите на селото и гостите произнесоха секретарят на читалището Искра Кирилова и временно изпълняващата длъжността кмет на село Алеково Тодорка Иванова. \r\nМного групи и състави от общината се включиха в богатата програма, а участието на децата от местното училище и детска градина допълнително допринесе за доброто настроението на всички присъстващи. \r\nЗа да уважат жителите на Алеково, на тържеството присъстваха в.и.д. кмет на община Свищов Анелия Димитрова, секретарят на Общината Любомира Петрова, директорът на дирекция „Култура и културно наследство“ Росен Маринов и началникът на отдел „Образование“ Румяна Кузева. Госпожа Димитрова поздрави жителите на село Алеково с празника на родния край и приветства организаторите за чудесния начин, по който съхраняват традициите и българския фолклор. \r\nВ продължилата празнична програма се включиха малки и големи представители на културни и образователни институции от селото, които впечатлиха с ентусиазъм и майсторство при своите изпълнения. Това бяха: Певческа група „Здравец“ при НЧ „Слънце 1925“, Културен клуб на пенсионера – село Алеково, Детска градина „Радост-Царевец“ – изнесена група село Алеково, Танцовият състав „Слънце“ към местното читалище и Основно училище „Христо Ботев“ – село Алеково. В програмата се включиха и Свищовската духова музика, ЖНХ „Росалица“ – село Хаджидимитрово и Танцов състав за автентичен и обработен фолклор – село Хаджидимитрово, които  като гост изпълнители бяха силно аплодирани от домакините.", "date": "2019.10.15", "title": "Празник на родния край се проведе в село Алеково, община Свищов"}
{"url": "http://www.focus-news.net/news/2019/10/15/2708546/vasil-dolapchiev-sayuz-na-slepite-v-balgariya-rabotim-aktivno-da-predostavim-na-nashite-chlenove-savremenni-tehnologii.html", "text": "Ние работим много активно да предоставим на нашите членове съвременни технологии, които да им позволят да работят съвсем спокойно с голям обем информация. Това каза в интервю на  Агенция \"Фокус\"   председателят на Управителен съвет на Съюз на слепите в България Васил Долапчиев по случай Деня на белия бастун. \"Работодателите не знаят какво могат и не знаят, че има говорещи  програми, които дават възможност незрящи да работят с компютри. Незнанието ги притеснява\", каза той. \"Тогава когато намерим необходимия начин през комуникация да им обясним, да им разкажем, да ги убедим и още повече практически да видят демонстрация на техните възможности, постепенно почват да преодоляват бариерите и за моя голяма радост има доста случаи, когато работодателите ги преодоляват и решават да направят крачка в тази посока и в последствие са много доволни от незрящите си работници, което е чудесно\", подчерта Долапчиев. Той уточни, че много отдавна достъпът до образование на незрящи хора е безпроблемен. „Друг е въпросът до каква степен преподавателите в обичайната среда са подготвени да работят с такива деца, дали разполагат с необходимите компетенции и знания. Второто нещо, което липсва е достъпността на самата училищна среда - едно незрящо дете да се придвижва от точа А до точка Б в училище. Няма необходимите маркери, тактилни настилки и маркировки. Самите деца не са подготвени да комуникират с такова дете“, допълни той. Долапчиев каза още, че родителите не са включени в процеса. „В България сме в началото на един много сложен и доста добре работещ модел в Западна Европа, в който да бъде прието едно дете с увреждания участва училището, обществото, родителите, децата. Работим и правим стъпка по стъпка в положителна посока“, допълни той. \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.10.15", "title": "Васил Долапчиев, Съюз на слепите в България: Работим активно да предоставим на нашите членове съвременни технологии"}
{"url": "http://www.focus-news.net/news/2019/10/15/2708553/tri-sela-v-plovdivska-oblast-sa-s-narusheno-vodopodavane-zaradi-avarii.html", "text": "Жителите на три села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Засегнати от аварии са абонатите от населените места Правище, Иван Вазово и Калояново. Очаква се нормалното водоподаване да бъде възстановено до края на работния ден. \r\nЕкипите на водоснабдителното дружество работят по отстраняването на аварии в района на ул. „Николай Геров“ в Перущица, също при улиците „Николай Хайтов“ и „Христо Караманджуков“ в град Пловдив. С нарушено водоподаване са и голяма част от жителите на град Сопот. \r\nТони МИХАЙЛОВ", "date": "2019.10.15", "title": "Три села в Пловдивска област са с нарушено водоподаване заради аварии"}
{"url": "http://www.focus-news.net/news/2019/10/15/2708555/mazh-prostrelya-s-pnevmatichen-pistolet-kuche-v-kardzhali.html", "text": "Мъж простреля с пневматичен пистолет куче в Кърджали. Това съобщиха от  ОДМВР-Кърджали . В полицията е заведен заявителски материал от Наказателния кодекс и е започната проверка за проявена жестокост към гръбначно животно. В управлението постъпил сигнал, че на 11 октомври около 14:30 часа 68-годишен мъж прострелял с пневматичен пистолет куче и причинил увреждане на животното. Инцидентът станал във вилната зона „Сердика“ в областния град. Пистолетът, който е законно притежаван, е иззет и е на съхранение в полицейското управление.", "date": "2019.10.15", "title": "Мъж простреля с пневматичен пистолет куче в Кърджали"}
{"url": "http://www.focus-news.net/news/2019/10/15/2708554/premierat-boyko-borisov-situatsiyata-po-granitsata-e-spokoyna-nyama-nishto-izvanredno.html", "text": "Ситуацията по границата е спокойна - няма нищо извънредно. Това каза пред журналисти премиерът Бойко Борисов за Съвета за сигурност за ситуацията в Северна Сирия, предаде репортер на  Агенция \"Фокус\" . \"Още четвъртък Външно министерство проведе консултации, сутринта имахме Съвет за сигурност. Държа да кажа, че няма нищо извънредно. Чухме се с президента и беше добра идея след като завърши Съветът за сигурност да дойдем да го запознаем с това, което правим:специалните служби, МВР, Външно министерство, \"Гранична полиция\" и  какви са ни опасенията, какъв би бил най-лошия сценарий и какво е положението днес. Няма никаква промяна от това, което е било миналата седмица или по-миналата. Нула мигранти на границата с Турция, по-голям натиск откъм Гърция, но там сме взели повече мерки и също е спокойно\", каза още Борисов.  \r\nДеница КИТАНОВА", "date": "2019.10.15", "title": "Премиерът Бойко Борисов: Ситуацията по границата е спокойна - няма нищо извънредно"}
{"url": "http://www.focus-news.net/news/2019/10/15/2708557/", "text": "70 ученици от училища в Кърджали ще бъдат обучени днес на семинар за наркотичните зависимости, който е организирано от Регионалната здравна инспекция и Общинския съвет по наркотични вещества в Кърджали, предаде кореспондент на   Радио „Фокус“  . В дневния ред на мероприятието са включени лекции за влиянието на алкохола върху психиката на младите хора, зависим от алкохола болен ще разкаже за борбата си със зависимостта, ще има интересен тест с“Алко-очила“ и служител от Пътна полиция ще обясни как въздействат алкохолът и опиатите при шофиране, както и за опасността от зависимостите за причиняване на катастрофи и други тежки произшествия. По Националната програма за универсална превенция на употребата на психоактивни вещества в училищна среда в Кърджали този месец ще се проведат срещи с родители. В 3 училища - „П.Р. Славейков“, „Климент Охридски“ и СУ „Йордан Йовков“ с ученици от 5 до 7 клас и от 8 до 11 клас ще се проведат 5 занятия за рисковото поведение, справянето с гнева и с конфликтите, като учители и педагогически съветници ще бъдат обучавани по прилагането на програмата в училищата.  \r\nДарина ДЕЕНИЧИНА", "date": "2019.10.15", "title": "70 ученици от училища в Кърджали се обучават на семинар за наркотичните зависимости"}
{"url": "http://www.focus-news.net/news/2019/10/15/2708558/vasil-dolapchiev-sayuz-na-slepite-v-balgariya-chaka-ni-mnogo-rabota-v-posoka-dostapnost-na-sredata-za-nezryashtite-hora-v-balgariya.html", "text": "Чака ни много работа в посока достъпност на средата. Това каза в интервю на  Агенция \"Фокус\"   председателят на Управителен съвет на Съюз на слепите в България Васил Долапчиев по случай Деня на белия бастун. \"Никъде в света не е подходяща. В София е още по-малко подходяща. От тази гледна точка ако някой си мисли, че в Брюксел, Лондон и Париж е цветя и рози, просто е много в грешка\", каза той. \"Тук много се направи за достъпността в страната и в София, и в България като цяло. Но има още какво да се желае и, за съжаление, поради незнание и подценяване на проблема, нормативната база е великолепна, ресурси има, но онова, което се прави, не се прави достатъчно качествено\", допълни Долапчиев. \"Примери има и  в тази посока,  но на този етап нашата комуникация с общините е чудесна. Веднага информираме главните архитекти и кметовете тук на територията на София, имаме великолепно партньорство със Столична община и веднага взимат мерки за отстраняване на допусната слабост. Чака ни много работа в тази посока\", подчерта още той.  \r\nНа въпрос как можем да бъдем полезни когато на улицата видим човек, придвижващ се с бял бастун Долапчиев обясни, че трябва да се научим да обичаме, нищо повече. \"Един човек, който не обича няма как да бъде полезен на когото и да било. Оттук нататък всичко е просто: \"Добър ден. Имате ли нужда от подкрепа? С какво мога да ви помогна?\". Ако незрящият не пожелае, не му се натрапвайте. Ние сме нормални хора като всички останали\", каза още той.  \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.10.15", "title": "Васил Долапчиев, Съюз на слепите в България: Чака ни много работа в посока достъпност на средата за незрящите хора в България"}
{"url": "http://www.focus-news.net/news/2019/10/15/2708562/vav-fonda-na-regionalen-istoricheski-muzey-dobrich-se-sahranyava-bogata-kolektsiya-predizborni-materiali-ot-nay-novo-vreme.html", "text": "Във фонда на Регионален исторически музей (РИМ) - Добрич се съхранява богата колекция предизборни материали от най-ново време, предаде кореспондентът на  Радио „Фокус” – Варна . По информация на специалистите в отдел „Нова и най-нова история“ в РИМ в добруджанския град в годините назад са събрани близо 5000 броя материали от различните предизборни кампании, провеждани след демократичните промени от 1989 г. Това са кампаниите за седмо Велико народно събрание, кампаниите за избори за обикновено Народно събрание, предизборните кампании за местна власт, кампаниите за президент и вицепрезидент на Република България, както и тези за Европейски парламент. В основната си част колекцията съдържа материали на хартиен носител – плакати, листовки, брошури, дипляни, знаменца, стикери и други подобни. Богат е и наборът от предмети, които политическите партии и коалиции са използвали по време на своите предизборни кампании. Това са химикали, запалки, значки, ключодържатели, отварачки, гривни, тениски, шапки. Според наблюденията на музейните специалисти с всяка следваща кампания политическите партии стават все по-изобретателни в начина на провеждане на агитацията. В последните години предизборните кампании са пренесени и в интернет пространството. В момента се провежда събирателска дейност, свързана с настоящата кампания за избори за местна власт. Музейните специалисти имат идеята в близко бъдеще да организират изложба, проследяваща развитието на предизборната агитация през последните три десетилетия. \r\nЖулиета НИКОЛОВА", "date": "2019.10.15", "title": "Във фонда на Регионален исторически музей-Добрич се съхранява богата колекция предизборни материали от най-ново време"}
{"url": "http://www.focus-news.net/news/2019/10/15/2708560/georgi-dimov-bivsh-generalen-konsul-v-odrin-nay-golyamata-opasnost-ot-tursko-siriyskiya-konflikt-e-migrantskata-valna.html", "text": "Турският президент Реджеп Тайип Ердоган иска да извърши етническо прочистване в Северна Сирия и на мястото на кюрдите да бъдат назначени т. нар. туркомани. Това каза за дневния информационен блок „Добър ден“ на  Радио „Фокус“  бившият генерален консул на България в Одрин Георги Димов във връзка с операцията на Анкара „Извор на мира“ в Сирия, като уточни, че това е не просто операция, а истинска война. Според него целта на турската армия е да завладее възможно повече територии и да води преговори от позицията на силата. „Случващото се в и около Сирия има пряка връзка с обстановката в югоизточната ни съседка. Може би това е и една от причините в момента на повърхността да изплуват пяна, която буквално прелива. Това са непрекъснатите заплахи на Анкара под формата на блъф, рекет и изнудване с бежанската и мигрантската вълна и пазарлъците покрай нея. Тя обаче сега се допълва с третата поредна операция на турските въоръжени сили. Задава се много странен пазарлък на гърба на мигрантите и на милиони потърпевши от тази война“, обясни той. Георги Димов каза още, че въведените от страна на САЩ санкции няма да изплашат Турция. По думите му отношенията на Ердоган с ЕС са много по-важни. Най-голямата опасност от турско-сирийския конфликт е мигрантската вълна. Той посочи, че  страната ни трябва да води много внимателна политика. България държи на взаимно уважение, равнопоставеност и невмешателство във вътрешните работи, уточни той. Не трябва да се допуска привнасяне на чужди проблеми на българска територия, свързани с гюленистите и кюрдите, добави Георги Димов.  \r\nЕвелина БРАНИМИРОВА", "date": "2019.10.15", "title": "Георги Димов, бивш генерален консул в Одрин: Най-голямата опасност от турско-сирийския конфликт е мигрантската вълна"}
{"url": "http://www.focus-news.net/news/2019/10/15/2708563/vazstanoveno-e-dvizhenieto-po-patya-popovo-targovishte.html", "text": "Възстановено е движението по път II-51 Попово-Търговище в района на Голямо Ново. Това съобщиха от пресцентъра на  Агенция \"Пътна инфраструктура\" . По рано движението беше затруднено поради катастрофа.", "date": "2019.10.15", "title": "Възстановено е движението по пътя Попово-Търговище"}
{"url": "http://www.focus-news.net/news/2019/10/15/2708564/roditeli-uchiteli-i-uchenitsi-ot-slaveykovoto-uchilishte-v-burgas-shte-byagat-zaedno-za-zdrave-na-19-oktomvri.html", "text": "Училищното настоятелство при ОУ „П. Р. Славейков“ – Бургас за четвърта поредна година организира благотворително бягане с трасе от Морското казино до паметника на Пушкин и обратно. Това съобщиха от пресцентъра на  Община Бургас . Стартът ще бъде даден на 19 октомври, събота, от 10.30 часа, на площадката пред Казиното. В деня на събитието, неформално наречено есенен маратон, всеки участник ще получи състезателен номер. Таксата за участие в маратона е пожелателна. Бягането е по двойки – дете и възрастен (родител или учител), като се допуска разстоянието да се пробяга или извърви, според желанието и възможността на двойката.   \r\nЕсенният маратон на Славейковото училище, превърнал се в традиция, свързва в една общност децата, учителите и родителите. Средствата, събрани по време на събитието, ще  поставят началото на създаване на кабинети с духовна и патриотична насоченост под надслов: „Аз искам да зная, аз искам да помня, аз искам да предам“.  \r\n„В българския език съществува прекрасен синоним на думата „патриотизъм“ и това е родолюбие. Ние, хората, сме социални същества и изпитваме нужда да се гордеем със своята общност. Обект на колективна гордост и любов е както земята, в която сме родени, така и родът, народът, езикът, традициите, културата. На възпитаниците на Славейковото училище ще бъде предоставена възможност да открият, всеки сам за себе си, опората на своето родолюбие. Включете се тази събота в маратона на Славейковото училище, поканете приятели. Бягайте за здраве, бягайте за знание!“, посочват от Община Бургас.", "date": "2019.10.15", "title": "Родители, учители и ученици от Славейковото училище в Бургас ще бягат заедно за здраве на 19 октомври"}
{"url": "http://www.focus-news.net/news/2019/10/15/2708552/mishel-barnie-postiganeto-na-sdelka-za-brekzit-stana-oshte-po-trudno.html", "text": "Главният преговарящ за Брекзит от страна на Европейския съюз Мишел Барние заяви, че постигането на сделка по излизането на Великобритания от Блока преди крайния срок на 31 октомври е станало „още по-трудно“, а министърът по европейските въпроси на Финландия съобщи, че европейските лидери ще обсъдят ново отлагане, предава  Reuters . \r\nБарние обаче добави, че все пак е възможно постигането на споразумение с Лондон през тази седмица. \r\nМинистрите на външните работи на страните-членки бяха по-скептични на срещата си в Люксембург преди Съвета на ЕС в Брюксел в четвъртък и петък. \r\nНай-спорната точка са митническите мерки и мерките за сигурност около границата между членката на ЕС Република Ирландия и Северна Ирландия – единствената сухоземна граница между Съюза и Обединеното кралство след Брекзит. \r\n„Дори споразумението да беше трудно и да става все по-трудно, то все пак е възможно тази седмица“, заяви Барние пред журналистите при пристигането си в Брюксел. \r\n„Постигането на споразумение все още е възможно. Очевидно, всякакво споразумение трябва да работи за всички. Цялата Великобритания и целия ЕС. Нека добавя още, че е крайно време да се превърнат добрите намерения в правен текст“, обясни той. \r\nМинистърът по европейските въпроси на Финландия Тити Тупурайнен заяви, че ЕС трябва да се готви за Брекзит без сделка и поредно удължаване на мъчителния процес по раздялата между Лондон и Брюксел. \r\n„Всички сценарии са възможни“, добави тя, като посочи, че на срещата на върха лидерите ще обсъдят ново отлагане на датата на излизане след 31 октомври. \r\n \r\nПревод и редакция:", "date": "2019.10.15", "title": "Мишел Барние: Постигането на сделка за Брекзит стана още по-трудно"}
{"url": "http://www.focus-news.net/news/2019/10/15/2708567/ministar-mladen-marinov-protsedurata-za-nastanyavane-na-polfriyman-na-vashnen-adres-e-v-hod-proveryava-se-dali-usloviyata-sa-izpalneni.html", "text": "Процедурата за настаняване на Полфриймън на въшнен адрес е в ход, проверява се дали условията са изпълнени. Това каза министърът на вътрешните работи Младен Маринов, предаде репортер на  Агенция \"Фокус\" .  \r\nВчера адвокатът на Полфриймън е внесъл искане да бъде освободен от дома в Бусманци и да бъде настанен на външен адрес. Процедурата е в  ход, трябва да се изпълнят определени изисквания, за да се случи това. Днес очаквам доклад на директора на дирекция \"Миграция\" дали всички тези условия са изпълнени\", заяви още Маринов.  \r\nДеница КИТАНОВА", "date": "2019.10.15", "title": "Министър Младен Маринов: Процедурата за настаняване на Полфриймън на въшнен адрес е в ход, проверява се дали условията са изпълнени"}
{"url": "http://www.focus-news.net/news/2019/10/15/2708561/premierat-boyko-borisov-kategorichno-sme-protiv-turskata-operatsiya-v-siriya-nadyavam-se-diplomatsiyata-da-dade-rezultat-no-ot-eventualni-sanktsii-stranata-ni-bi-zagubila-miliardi.html", "text": "Категорично сме против турската операция в Сирия - надявам се дипломацията да даде резултат, но от евентуални санкции страната ни би загубила милиарди. Това каза пред журналисти премиерът Бойко Борисов за Съвета за сигурност за ситуацията в Северна Сирия, предаде репортер на  Агенция \"Фокус\" . \"Военната операия трябва да спре. Рискът от хуманитарна криза е много голям, а възникне ли такава, това означава нарастване на мигрантската вълна. Това са свързани процеси. За това и ние настояваме да бъдат прекратени военните действия и само дипломацията е тази, която може да реши този конфликт\", заяви още Борисов. На въпрос какви са конкретните мерки, които са обсъдени на Съвета по сигурността, Борисов заяви, че нищо по-различно от това, което е правено до момента. \"Просто отчетохме, че мерките ни към този момент работят идеално. Имаме нула миграция. Що се касае до извънредни ситуации, които биха могли да дойдат, ние сме провели учение между МВР, \"Гранична полиция\", армията, специалните ни сили. Имаме разработени планове. Обсъдихме с президента нашето участие на Съвета и защитата по принцип на сухопътните граници на ЕС, не само на България. Беше една много полезна, работна среща\", допълни още министър-председателят.  \r\nНа въпрос, свързан със санкции срещу Турция, премиерът отчете, че имаме 5 млрд. долара стокооборот с Турция и те са наши съседи. \"Така че за операцията сме категорично против да продължава, защото носи хуманитарна криза. Ние със санкциите с Русия хем къде къде ни е малък стокооборота, загубихме над половин, 1 млрд. лв. При едни санкции с Турция ще загубим милиарди. Така че надявам се дипломацията и обединените усилия на всички да даде резултат. Да не забравяме, че Турция е държава-член на НАТО и тя може да иска задействане на чл. 5-ти. Тогава може да стане много интересно\", посочи премиерът. Той обясни, че турските официални власти отчитат, че имат 700 нападения от кюрди и сирийци. \"Така ли е, не е ли. Нито искам да знам, нито се интересувам\", допълни още министър-председателят Борисов. Той подчерта, че иска да се спазва Споразумението с Турция и колегите му в ЕС, когато се изказват, трябва да знаят, че имаме морска и сухопътна граница с Турция. \"Ако в България влязат 50 или 100 или 200 хил. мигранти, не знам какво изобщо ще се случи със страната. Докато Турция спазва на 100 % споразумението с Бълагрия и то работи перфектно, съм длъжен заради нашата сигурност, да отстоявам тази позиция. Много такива има демократи, които говорят и слушах анализатори, да отидат да видят какво става в  Гърция. Гърция има острови, има къде да ги слага, ако влязат в Странджа няколко стотин хиляди, не искам да се ангажирам с резултата. Така че ние към момента спазваме всички нормативни актове и участваме активно в правенето на политика и в НАТО и в ЕС и искаме конфликтът да свърши незабавно\", подчерта министър-председателят. На въпрос дали страната ни е във връзка с турската страна и дали знае тя позицията на България, премиерът Борисов заяви, че ежедневно външните министри и граничните служби са в комуникация. Във връзка с благодарността на турския външен министър към премиера, че подкрепя операцията, премиерът заяви, че никога не е подкрепял операцията, а споразумението.  \r\nДеница КИТАНОВА", "date": "2019.10.15", "title": "Премиерът Бойко Борисов: Категорично сме против турската операция в Сирия - надявам се дипломацията да даде резултат, но от евентуални санкции страната ни би загубила милиарди"}
{"url": "http://www.focus-news.net/news/2019/10/15/2708570/s-natsionalnata-kampaniya-badi-voynik-prodalzhava-praznichnata-programa-posvetena-na-107-ta-godishnina-ot-osvobozhdenieto-na-gotse-delchev-ot-osmansko-robstvo.html", "text": "Община Гоце Делчев отбелязва с богата и разнообразна програма 107-та годишнина от Освобождението на град Неврокоп, днес Гоце Делчев от османско робство. Това съобщиха за  Радио „Фокус“ – Пирин  от Общината. Програмата започна в понеделник и ще продължи до 18 октомври. В тази връзка днес ще се състои Националната кампания „Бъди войник“ на Министерство на отбраната, чийто домакин ще бъде град Гоце Делчев. От 15.30 часа на площад „Гоце Делчев“ ще се проведе информационна борса за набиране на войници и матроси за Българската армия. В същото време на площада ще бъде показана техника, въоръжение и оборудване на Сухопътните войски и служба „Военна полиция“. След това, в 17.30 часа, осново на централния площад в града ще има музикална програма с участието на Танцов клуб „Пиринско злато“ към Военен клуб – Гоце Делчев и самодейци от народно читалище „Просвета – 1865“. \r\nНа 16 октомври, празничната програма продължава с театралната постановка „Мемоарите на един Въргал“ с участието на Влади Въргала. Тя ще започне в 19.00 часа в Дома на културата. \r\nПрограмата продължава на 17 октомври с представяне на детската книга „Новите приключения на Ежко“ на автора Иван Мишев, което ще се състои в 17.30 часа в малката зала на Дома на културата. \r\nКулминацията на тържествата по повод 107-та годишнина от Освобождението на града, ще бъде на 18 октомври. Програмата ще започне в 11.00 ч. с полагане на венци и цветя на паметника на Гоце Делчев на Попови ливади, а след това в 12.00 ч., ще бъдат положени цветя пред паметника на Пейо Яворов в Градския парк с участието на ученици от ПГ по МСС „Пейо Яворов”. \r\nВ 16.00 часа ще се положат венци и цветя на паметника на ген. Стилян Ковачев, а след това на паметната плоча на Пейо Яворов на улица „Търговска” и паметника на Христо Ботев. В 17.00 часа Негово Високопреосвещенство Неврокопският митрополит Серафим ще отслужи заупокойна молитва и благодарствен молебен в катедралния храм „Св. Св. Кирил и Методий”. \r\nПрограмата ще продължи с полагане на венци и цветя на паметника на Гоце Делчев на централния площад в 17:30 часа, а след това, в 18:10 часа и на паметника на загиналите във войните. В 18.30 часа в Дома на културата ще започне концерта на една от най-обичаните български групи – „Тоника СВ“ заедно със Стефан Диомов. \r\nЛивия НИНОВА", "date": "2019.10.15", "title": "С Националната кампания „Бъди войник“ продължава празничната програма, посветена на 107-та годишнина от Освобождението на Гоце Делчев от османско робство"}
{"url": "http://www.focus-news.net/news/2019/10/15/2708565/mkd-makedoniya-makedonski-organizatsii-v-balgariya-prizovaha-da-ne-se-pozvolyava-na-sofiya-da-izlaga-es.html", "text": "За съжаление не може да се каже, че приетата от правителството и парламента на Република България позиция изненадва – тя е плод на 66 годишно развитие на тоталитарната националистическа мисъл и организирани репресии срещу македонското малцинство в България. Неизлекуваният тоталитаризъм от вътрешен проблем сега се превръща в международен – България се опитва да превърне в условие за членство в Европейския съюз приемането на нейната дискриминационна политика. Опитва се да отрече и промени идентичността на хората в Македония, както прави без прекъсване от вече 66 години с македонците в България“, се казва в реакция на няколко македонски организации в България след приетата Декларация на българския парламент за условията за подкрепа на започването на присъединителни преговори на Скопие с Европейския съюз, предава скопското електронно издание  „МКД“ . \r\n„С политиката и позицията си България се стреми да изпълни поговорката, че с такива приятели като Македония няма нужда от други врагове. Тя бързо забрави как Македония някога й позволи да започне преговори за присъединяване към ЕС без да поставя условия“. \r\n„Българското правителство трябва да спре да се преструва, че македонско малцинство не съществува.Няма защо да се заканвате на други държави заради нас. Не те задават този въпрос, а ние, гражданите на България с македонско самосъзнание. Вместо да продължи да играе този театър на сенките, би било по-подходящо България да приеме препоръките на всички международни институции и да започне да говори с представители на македонското малцинство. Тя трябва да спре дискриминацията и асимилацията и да започне прилагането на Рамковата конвенция за правата на малцинствата“. \r\n„Позицията на България директно нарушава фундаменталните принципи на демокрацията, правата на човека и международния ред. Тя е насочена директно срещу: \r\n- принципа на свободата на национална, етническа и езикова самоидентификация; \r\n- принципът на суверенното равенство на държавите и забраната за намеса във вътрешните работи на други държави; \r\n- изключението от горното правило, че правата на лицата, принадлежащи към националните малцинства, са неразделна част от международната защита на правата на човека и не се третират като намеса във вътрешните работи на държавите. \r\n- свобода на мнение и изразяване, академична свобода и свобода на научните изследвания; \r\n- правото на образование, личен и семеен живот и достъп до култура и културно наследство ...“ \r\n„Позицията е скандална по съдържание, абсурден опит за запазване на тоталитарна идеология и превръщането й в условие за членство в Европейския съюз. България не трябва да злоупотребява с позицията си на член на ЕС за разпространение и налагане на тоталитарни практика.  Тя трябва да спре да използва политически инструменти, за да изкривява научната истина, да се опита да пренапише историята и да промени идентичността на хората, дори до степен да отрича международно признат и изучаван из езикови университети по света език и да я превръща неговото обективно съществуване в политически проблем. Политиката трябва да се основава на реалности, а не измислици от комунистическото минало. Крайно време е българските демократи да поставят духа на Тодор Живков най-накрая да си отиде“. \r\n„Лицемерно и срамно е да искаш от другите онова, което самият ти не правиш: \r\n- да търсите признание и уважение към малцинствата, когато сами отричате и дискриминирате малцинствата; \r\n- да претендираш за реабилитация на жертви на национална дискриминация, когато вие сами не сте признали и оправдали стотици свои собствени граждани, убити или изпратени в затвори и лагери, хиляди разселени, пребити, изгонени и тормозени по различни начини за тяхното македонско самоопределение и самосъзнание; \r\n- да се оплакваш от реч на омразата, когато тя е неофициално легализирана и превърната в норма на поведение; \r\n- да се оплаквате от дискриминация, когато го правите непрекъснато“. \r\n„България иска да измисли треска в окото на Македония, пренебрегвайки и оправдавайки гредите в своето. Фактите са безспорни. България е осъдена 13 пъти в Страсбург за това, че дискриминира македонците, докато Македония е осъдена само веднъж за дискриминация на българи“. \r\n„Призоваваме България като член на ЕС да даде пример за Македония след прилагането на европейските принципи, да започне да зачита правата на македонците в България, да спре речта на омразата и да даде пример за добросъседство, като се откаже от всички условия, които не са част от нормалните условия за европейска интеграция, както и намерението за злоупотреба със своето положение като държава-членка“. \r\n„Да сложи край на политиката на отричане, дискриминация и асимилиране на македонците – последната тоталитарна политика в ЕС“. \r\n„Призоваваме Европейския съюз и всяка държава-членка да вразумят правителството на България и да не му позволяват да излага ЕС с абсурдните условия, които е посочило, и да го помолят само да изпълни необходимите условия за всеки европейски член“. \r\n„Няма да спрем да съществуваме, само защото на някого в София това много му се иска и вярва, че не трябва да ни има“. \r\nПодписници на това изявление са ОМО „Илинден“ – ПИРИН, Дружество на репресираните македонци в България жертви на комунистическия терор, Гражданско дружество за защита на основните индивидуални човешки права, Македонски дискусионен клуб за етническа толерантност, Правозащитен комитет Толерантност, вестник „Народна воля“ и бюлетинът „Македонски глас“. \r\n \r\nПревод и редакция:", "date": "2019.10.15", "title": "„МКД“ (Македония): Македонски организации в България призоваха да не се позволява на София да излага ЕС"}
{"url": "http://www.focus-news.net/news/2019/10/15/2708568/plovdivskiyat-apelativen-sad-potvardi-myarka-zadarzhane-pod-stazha-za-mazh-obvinen-v-lihvarstvo-i-prane-na-pari.html", "text": "Пловдивският апелативен съд потвърди определението на Окръжен съд-Пловдив, с което на мъж е оставена в сила взетата преди 3 месеца мярка за неотклонение „задържане под стажа“. Това съобщиха от  съда . Срещу мъжа са повдигнати обвинения за извършване на две престъпления. Едното от тях е за лихварство за това, че е предоставил парични заеми на обща стойност 6 000 000 лева на 240 физически лица, срещу уговорена лихва, като от тази дейност е получил доходи в размер на 1 000 000 лева. Другото обвинение е, че е извършил финансови операции с имуществото придобито от първото деяние, като е купил движимо и недвижимо имущество в различни градове на Южна България и с това е осъществил престъплението пране на пари. Апелативните магистрати споделиха мотивите на Окръжния съд, че не е разколебано обоснованото подозрение, че обвиняемият е съпричастен към извършването на двете инкриминирани деяния, за които е обвинен. Не е отпаднала опасността обвиняемият да извърши престъпление при друга по-лека мярка за неотклонение. Определението на Апелативния съд е окончателно.", "date": "2019.10.15", "title": "Пловдивският апелативен съд потвърди мярка „задържане под стажа“ за мъж, обвинен в лихварство и пране на пари"}
{"url": "http://www.focus-news.net/news/2019/10/15/2708566/premierat-boyko-borisov-reviziya-na-bfs-shte-ustanovi-dali-ima-zloupotrebi.html", "text": "Ревизия на БФС ще установи дали има злоупотреби. Това каза министър-председателят Бойко Борисов пред журналисти, предаде репортер на  Агенция \"Фокус\" . Вижте със спортно-техническата част и това, което прави Футболният съюз ние не се произнасяме. Когато държавата ни е сложена на челни страници като расистка държава заради груба олигофрени или недоброто ръководене на футболния съюз и протестни действия към него. Резултатите са категорични, въпреки огромните пари, които ние през годините във вид на осветление, ремонти направихме. Не искам по никакъв начин правителството в лицето на спортно министерство да бъде ангажирано с този председател на Футболния съюз\", заяви още Борисов.  \r\n\"Вижте страшно преекспонираха нещата. Няколко олигофрени действително, които дадоха хитлеристки знаци. Публиката си беше прекрасна, ние не коментираме изстъпленията на английските хулигани в София и не даваме оценка на Великобритания, че това е цветът на английската нация. Те да бъдат малко по-смирени в изказванията си, когато става въпрос за България. Виждате, че реакцията на държавата към тези, причинили всичко това, е мигновена. България е най-толерантната държава\", подчерта министър-председателят. Той посочи, че не се бърка на БФС, но може да забрани на правителството си да прекрати всякакви дейности. \"Освен това да видим по сигналите\", допълни още премиерът Борисов. На въпрос дали смята да направи ревизия на БФС, Борисов заяви, че днес се прави в момента. \"Вече има една граница, която не ми е приятно. Не може държавата да бъде обвързана с един човек\", поясни пемиерът. По думите му проверките ще кажат дали има злоупотреби. Той посочи, че расистките прояви са били причина за позицията на правителството спрямо БФС. \"Иначе всички падат\", каза Борисов за мача. Според него не е страшно.  \r\nВъв връзка с призива на Лозан Панов Джок Полфрийман да бъде освободен и на въпрос дали ще се случи това, премирът отговори: Щом висшия  съдия го е казал. Веднага съм съгласен със съдиите. Така съм обучен, че каквото се произнесе висшия съдия да се съгласявам с него и да не го кометирам\".  \r\nДеница КИТАНОВА", "date": "2019.10.15", "title": "Премиерът Бойко Борисов: Ревизия на БФС ще установи дали има злоупотреби"}
{"url": "http://www.focus-news.net/news/2019/10/15/2708574/otneto-predimstvo-e-prichinilo-tezhkata-katastrofa-sas-zaginal-motorist-vav-varna.html", "text": "Отнето предимство на пътя е причината за тежката катастрофа със загинал моторист, станала вчера сутринта близо до Спортна зала във Варна. Това съобщиха от пресцентъра на  Областната дирекция на МВР . Според първоначалната информация, 58-годишният водач на лек автомобил, при наличие на пътен знак „Б2 – Спри! Пропусни движещия се по път с предимство“, не пропуска и блъска мотоциклета. По данни на полицията, загиналият на място моторист е на 30 години от Айтос. Той е бил неправоспособен. По случая е образувано досъдебно производство.  \r\n \r\n „Фокус“ припомня, че фаталният инцидент стана вчера сутринта, около 10.05 часа, на кръстовището на ул. „Васил Друмев“ и бул. „Княз Борис I“.", "date": "2019.10.15", "title": "Отнето предимство е причинило тежката катастрофа със загинал моторист във Варна"}
{"url": "http://www.focus-news.net/news/2019/10/15/2708569/mestni-izbori-2019-kandidat-kmetat-d-r-atanas-kambitov-na-blagoevgrad-be-ofitsialen-gost-na-yubileyniya-kontsert-na-ansambal-pirin.html", "text": "Кандидат-кметът за трети мандат на Благоевград, издигнат от ПП ГЕРБ, д-р Атанас Камбитов бе официален гост на юбилейния концерт на Ансамбъл „Пирин. Това съобщиха от пресцентъра на  предизборния щаб на д-р Камбитов . Двучасовият спектакъл се проведе в Зала 1 на НДК. В знак на признателност и уважение д-р Атанас Камбитов поздрави творците и поднесе кошница с цветя. \r\nКонцертът под надслов „Песен в гърло се не спира“ е по повод 65 години от основаването на Ансамбъла. \r\nПо време на спектакъла бяха представени емблематични музикално-танцови платна от различни фолклорни области на България. За юбилейното събитие творците бяха подготвили и съвсем нова продукция. \r\nАнсамбъл „Пирин” е един от най-известните български фолклорни ансамбли, посланици на българското народно изкуство по света. Създаден е през 1954 г. \r\nПрез последните години броят на националните и международни участия на Ансамбъл „Пирин“ бележи ръст. \r\nПрез месец април  тази година творците спечелиха първо място и на Световния фолклорен фестивал „Майорка“, а през месец юни се завърнаха с плакет от 24-тото издание на Международния фестивал за изкуства в град Будапеща, Унгария.", "date": "2019.10.15", "title": "Местни избори 2019: Кандидат-кметът д-р Атанас Камбитов на Благоевград бе официален гост на юбилейния концерт на Ансамбъл Пирин"}
{"url": "http://www.focus-news.net/news/2019/10/15/2708571/mms-makedoniya-makedoniya-e-na-18-to-myasto-v-klasatsiyata-na-20-te-strani-s-nay-barzo-namalyavashto-naselenie-nachelo-e-balgariya.html", "text": "Независимо че през следващите десетилетия се очаква нарастване на населението на Земята, много държави се сблъскват с негативни демографски тенденции – намаляване на броя на раждаемостта и негативна миграция, което води до застаряване на населението и намляване на броя на жителите, пише „Бизнес Инсайдър“, цитиран от скопското електронно издание  ММС . \r\nВ Списъка, базиран върху демографските прогнози на ООН за периода 2020-2050 г., от 20 държави, в които населението ще намалее най-много през следващите три десетилетия, Македония е 18-та. Предвижда се през следващите три десетилетия населението на страната  да намалее от 2,1 на 1,9 милиона, или с 10,9 процента. Водеща в този списък е България, където се предвижда населението да се свие от сегашните 6,9 милиона през до 5,4 милиона2050 г., или с 22,5 процента. \r\nЕто и редът на всички 20 държави: България, Литва, Латвия, Украйна, Сърбия, Босна и Херцеговина, Хърватия, Молдова, Япония, Албания, Румъния, Гърция, Естония, Унгария, Полша, Грузия, Португалия, Македония, Куба и Италия. \r\n \r\nПревод и редакция:", "date": "2019.10.15", "title": "ММС (Македония): Македония е на 18-то място в класацията на 20-те страни с най-бързо намаляващо население; Начело е България"}
{"url": "http://www.focus-news.net/news/2019/10/15/2708575/nay-mnogo-turisti-ot-izrael-severna-makedoniya-i-rusiya-sa-posetili-oblast-pazardzhik-prez-avgust.html", "text": "През август 2019 г. в област Пазарджик са функционирали 56 места за настаняване с над 10 легла – хотели, мотели, къмпинги, хижи и други места за краткосрочно настаняване, съобщи за  Радио „Фокус“ – Пазарджик  Гергана Спасова, експерт в Териториалното статистически бюро в Пазарджик. По думите й броят на стаите в тях е 2 054, а на леглата – 4 525. В сравнение с август 2018 г. общият брой на местата за настаняване се увеличава с 1.8%, а на леглата в тях намалява – с 0.6%. „Общият брой на нощувките във всички места за настаняване, регистрирани през август 2019 г. е 82 422, или с 3.3% повече в сравнение със същия месец на предходната година, като най-голямо е увеличението на нощувките (с 5.4%) се наблюдава в местата за настаняване с 1 и 2 звезди“, уточни Спасова.  \r\nТя допълни, че  през август 2019 г. в местата за настаняване с 3, 4 и 5 звезди са реализирани 83.7% от общия брой нощувки на чужди граждани и 82.2% – на българи, докато в останалите места за настаняване  те са съответно 16.3 и 17.8%. Най-много са реализираните нощувки на чужди граждани от Израел 23.4%, следвани от Република Северна Македония – 17.1%. и Руската федерация – 9.0%. \r\nАлбена ЖИЛЕКОВА", "date": "2019.10.15", "title": "Най-много туристи от Израел, Северна Македония и Русия са посетили област Пазарджик през август"}
{"url": "http://www.focus-news.net/news/2019/10/15/2708580/nkiz-predstavi-zonite-si-na-germano-balgarski-ikonomicheski-forum-v-burgas.html", "text": "Германо-българският икономически форум, който се проведе в понеделник Бургас, задълбочи бизнес отношенията между двете страни. Гост на събитието, което се състоя в административната сграда на Индустриален и логистичен парк – Бургас, беше и Антоанета Барес, изпълнителен директор на „Национална компания индустриални зони“ (НКИЗ). Това съобщиха от пресцентъра на  НКИЗ . \r\nПо време на форума бяха презентирани като перспективни локации за инвестиране зоните на Индустриален и логистичен парк Бургас, който е съвместен проект на НКИЗ и община Бургас.  \r\nПо време на бизнес разговорите с германски представители след форума,  изпълнителния директор на НКИЗ Антоанета Барес застъпи своето мнение, че дружеството насърчава инвестициите в нови сектори на икономиката и такива с висока добавена стойност, и едновременно с това се стреми да създава благоприятни условия за бизнеса. \r\nВ Германо-българския икономически форум участваха  представители на Баварското министерство за икономика, регионално развитие и енергетика, Германската агенция за инвестиции, Индустриално-търговската камара в град Констанц, Сдружение Източна Европа на германската икономика и представители на фирми от България и Германия, както и представители на българските власти, сред които и кмета на Бургас Димитър Николов.", "date": "2019.10.15", "title": "НКИЗ представи зоните си на Германо-български икономически форум в Бургас"}
{"url": "http://www.focus-news.net/news/2019/10/15/2708577/23-godishen-mazh-ot-staro-oryahovo-v-oblast-varna-ubil-svoy-saselyanin-otiva-v-zatvora-za-23-godini.html", "text": "Варненският окръжен съд призна за виновен 23-годишния Тодор Т., обвинен в убийството на свой съселянин от Старо Оряхово, извършено на февруари 2019 г. по особено мъчителен начин за убития и с особена жестокост. Това съобщиха от пресцентъра на  съда . Според Наказателния кодекс, престъплението, в което е обвинен е тежко умишлено и се наказва с „лишаване от свобода“ от 15 до 20г., доживотен затвор или доживотен затвор без право за замяна. В днешното разпоредително заседание защитата на подсъдимия поиска разглеждане на делото в условията на „съкратено съдебно следствие“.  В този случай, според НПК  не може да бъде наложено наказание доживотен затвор без право на замяна, а наказанието доживотен затвор съдът е длъжен да замени с „лишаване от свобода“ от 20 до 30 г., или ако прецени, че наказанието ще е лишаване от свобода от 15 до 20 г, трябва го редуцира с една трета. Двете дъщери на убития бяха конституирани като граждански ищци и частни обвинители и предявиха иск за по 100 000 лв. всеки за нанесени неимуществени вреди. Делото приключи в един ден, след като пред петчленния състав на съда Тодор Т. призна изцяло фактите и обстоятелствата изложени в обвинителния акт и отказа да се събират други доказателства в съдебната фаза. Пред съда каза само, че съжалява и няма какво повече да добави. 23-годишния подсъдим е с начално образование, неработи и е неосъждан. За извършеното престъпление, Варненският окръжен съд наложи на Тодор Т. наказание доживотен затвор, което замени с „лишаване от свобода“  в размер на 25 години. Мъжът ще търпи наказанието при първоначален строг режим.  Подсъдимият е осъден да заплати на двете дъщери на убития 70 годишен мъж  обезщетение за претърпените неимуществени вреди в резултат на деянието – обща сума в размер на 200 000 лева, ведно със законната лихва върху нея, считано от 08.02.2019 г., до окончателното й изплащане. Припомняме хронологията на престъплението. На 8 февруари тази година пред магазин  в село Старо Оряхово се засекли Тодор и 70-годишния Недялко. И двамата седнали да пият, като помежду им имало стар конфликт и подсъдимият споделил пред своите съселяни, че мисли да набие възрастния мъж.  Около 21ч. Недялко помолил един от мъжете да го придружи до дома му, тъй като бил употребил значително количество алкохол. Той бил придружен до дома си – изоставена тухлена постройка. По-късно от магазина си тръгнал и подсъдимият. Той взел от къщата на сестра си дърво с дължина около метър и половина и отишъл в дома на Недялко, където му нанесъл жесток побой. След като Тодор видял, че възрастният мъж е безжизнен извлачил тялото му на двора и го захвърлил заедно с вещите му. Продължил да троши дървените плоскости, с които били закрити прозорците, изкъртил и вратата, като забил кола в нея. Присъдата подлежи на обжалване или протест пред Апелативен съд – Варна в 15 дневен срок.", "date": "2019.10.15", "title": "23-годишен мъж от Старо Оряхово в област Варна, убил свой съселянин, отива в затвора за 23 години"}
{"url": "http://www.focus-news.net/news/2019/10/15/2708579/kpkonpi-zaporira-imushtestvo-na-arabadzhievi-za-nad-310-mln-lv.html", "text": "КПКОНПИ запорира имущество на Вълчо и Маринела Арабаджиеви за над 310 млн. лв. Това съобщиха от пресцентъра на  Комисията за противодействие на корупцията и за отнемане на незаконно придобитото имущество (КПКОНПИ) . По искане на Комисията за противодействие на корупцията и за отнемане на незаконно придобитото имущество са допуснати обезпечителни мерки върху имущество на Вълчо и Маринела Арабаджиеви и девет юридически лица. Наложени са обезпечителни мерки на имущество на стойност над 310 милиона лева. Производството в КПКОНПИ е образувано по повод получено уведомление от Специализирана прокуратура за участие на лицата в организирана престъпна група с цел извършване на данъчни престъпления и изпиране на пари.", "date": "2019.10.15", "title": "КПКОНПИ запорира имущество на Арабаджиеви за над 310 млн. лв."}
{"url": "http://www.focus-news.net/news/2019/10/15/2708578/ekaterina-zaharieva-predstavi-vazmozhnostite-na-balgariya-pred-pochetnite-ni-konsuli-zad-granitsa.html", "text": "Вицепремиерът и министър на външните работи Екатерина Захариева представи пред почетните консули на България приоритетите във външната ни политика и ги призова да използват двудневния форум в София, за да опознаят допълнително възможностите на страната ни. Това съобщиха от пресцентъра на  МВнР . 71 от общо 75 почетни консули, представляващи страната ни в 45 държави, участват в Конференцията на почетните консули, организирана от МВнР за първи път от 2014 г. насам. “Радвам се, че след 5-годишна пауза успяхме да се съберем точно в тази година, когато българската дипломатическа служба празнува 140-годишен юбилей”, заяви министър Захариева, „Вашата дейност много допринася за образа на България по света, въпреки, че не сте професионални дипломати. Благодаря ви, че винаги откликвате, когато имаме нужда от съдействие”. Вицепремиерът подчерта помощта, която почетните консули оказват на българските граждани по света и даде за пример случая с операцията по издирването на алпиниста Боян Петров, която не би могла да се случи без почетния ни консул в Непал Бхола Биграм Тхапа. Екатерина Захариева заяви, че на фона на предизвикателствата в света България води балансирана и миролюбива политика, а  като основни приоритети на българската външна политика посочи европейската интеграция на страните от Западните Балкани, развитието и възраждането на отношенията със страните от Африка, Азия и Близкия изток. „България се гордее с това, че успява да поддържа добри приятелски отношения с държави, които са с противоположни мнения по определени въпроси“, заяви Екатерина Захариева. Вицепремиерът запозна почетните консули и с предимствата на българската икономика – постоянен ръст на БВП, ниска безработица, растеж в чуждестранните инвестиции. Екатерина Захариева лично даде указания почетните консули да бъдат редовно информирани чрез каналите на МВнР за развитието на страната ни, за да имат по-голям достъп до информация и по-голяма възможност да популяризират образа на България по света. Целта на двудневната Конференция на почетните консули на България зад граница е да бъде направен преглед на дейността им, да бъдат обменени полезен опит и практики, както и да бъдат представени актуалните тенденции във външната политика, икономиката, търговията, туризма и инвестиционните възможности на България.", "date": "2019.10.15", "title": "Екатерина Захариева представи възможностите на България пред почетните ни консули зад граница"}
{"url": "http://www.focus-news.net/news/2019/10/15/2708576/blic-sarbiya-grazhdanite-na-sarbiya-ne-se-interesuvat-koy-shte-oglavi-pravitelstvoto-v-prishtina-a-povecheto-vyarvat-che-nishto-nyama-da-se-promeni.html", "text": "Около 62 процента от сръбските граждани смятат, че изборите в Косово няма да повлияят значително преговорите между Белград и Прищина, показва проучване на агенция „Фактор плюс“, цитирано от белградския ежедневник  Blic . \r\nСпоред същата анкета, 16 процента от сръбските граждани смятат, че преговорите ще спрат напълно, 10 процента, че ще се ускорят и ще бъдат по-близо до споразумението, докато 12 процента са отговорили, че не могат да отговорятна този въпрос. \r\nДиректорът на агенция „Фактор плюс“ Владимир Пеич заяви пред „Блиц“, че не очаква големи промени, тъй като албанците в Прищина имат платформа и няма да се променят в преговорите, независимо кой е на власт. \r\n„Каквото и да се случи, който и да е премиер и който и да е на власт в Косово, албанците ще запазят максималистичните си искания и позиция в преговорите с Белград. Никой не може да промени това, независимо кой е той“, категоричен е Пеич. Той подчертава, че това не е така в Белград и че позицията по преговорите може да се промени в случай на смяна на правителството. \r\nНа въпрос преди изборите дали ще следят изборите в Косово, 32 процента от сръбските граждани казаха, че ще го направят донякъде, а 30 процента - не, защото това няма значение за тях. 15 процента казаха, че ще ги проследят с голямо внимание, а други изобщо няма да го направят, защото не признават изборите. Осем процента не отговориха. \r\n„В нашите медии се обърна голямо внимание на изборите в Косово. Две неща бяха важни: кой ще спечели сред партиите на сърбите и как ще гласува сръбската общност, а другото е кой ще спечели властта в Прищина. Общото впечатление е, че изборите в Косово и Метохия не привлякоха много вниманието на хората в Централна Сърбия. На първо място, защото смятат Косово за част от Сърбия или защото смятат, че независимо от това, кое албанското правителство е на власт, то не може значително да промени качеството на живот на сърбите в провинцията, в положителен или отрицателен смисъл“,  подчертава Пеич. \r\nКогато става въпрос за това как резултатите от изборите ще се отразят на живота на сърбите в Косово, 74% казват, че всичко ще остане такова, каквото е било, десет процента казват, че сърбите ще бъдат още по-уязвими, само четирима смятат, че ще има по-добро качество на живота, а 12 процента казват „не знам“. \r\nИнтересно е, че 65 процента от анкетираните не знаят нищо за хората, които ще бъдат на власт след последните избори. \r\n„Донякъде от медиите“, заявиха 24 процента, 5% знаят много за тях, докато шест процента не знаят колко знаят. \r\n„Много малко хора знаят кой ще ръководи правителството в Прищина през следващия период и няма голям интерес към въпроса. Или защото не признават Косово, или не се интересуват, или знаят, че нямат влияние“, обяснява експертът. \r\nПеич добавя, че Рамуш Харадинай и Хашим Тачи са познати от войната и че са експлоатирани имена и лица. \r\n„Съмнявам се, че някой може да повтори циркулиращите имена за властовите позиции, да не говорим да е запознат с техните биографии и работа“, обяснява той. \r\nЩо се отнася до резултатите, постигнати от „Сръбска листа“, 48 процента са казали, че те няма да имат значително влияние върху живота на сърбите в Косово, 31 процента са казали, че ще помогнат за по-добър живот, а 12 процента са заявили, че ще засилят преговорната позиция на Белград. \r\nПеич казва, че е добре сърбите да са хомогенни, но и че могат да направят малко с участието си в институциите. \r\n \r\nПревод и редакция:", "date": "2019.10.15", "title": "Blic (Сърбия): Гражданите на Сърбия не се интересуват кой ще оглави правителството в Прищина, а повечето вярват, че нищо няма да се промени"}
{"url": "http://www.focus-news.net/news/2019/10/15/2708573/ne-sa-registrirani-novi-sluchai-na-afrikanska-chuma-po-svinete-v-oblast-blagoevgrad.html", "text": "Не са регистрирани нови случаи на африканска чума по свинете в област Благоевград. Това стана ясно след заседание на Областната епизоотична комисия, предаде репортер на  Радио „Фокус“ – Пирин . Д-р Михаил Бащавелов, директор на Областна дирекция по безопасност на храните – Благоевград, заяви, че данните са на база изследвания, които са направени на диви и домашни прасета. „Изследвани са 162 проби от диви свине и 78 от домашни, като всички те са отрицателни“, каза още д-р Бащавелов. Във връзка с новия сезон за групов лов, той коментира, че от тази година е въведен нов модул „Лов“, който е електронен и е достъпен на интернет страницата на Българската агенция по безопасност на храните. По думите на д-р Бащавелов в него се посочват резултатите от изследванията на всички диви свине не само за африканска чума по свинете, но и за трихинелоза. „Всяко едно животно се казва с номер в модул „Лов“ и след това под този номер могат да се видят резултатите от изследванията за чума и трихинела. \r\nЛивия НИНОВА", "date": "2019.10.15", "title": "Не са регистрирани нови случаи на африканска чума по свинете в област Благоевград"}
{"url": "http://www.focus-news.net/news/2019/10/15/2708583/sas-znameto-na-stara-zagora-zamina-39-ti-kontingent-ot-balgarskata-armiya-za-uchastie-v-operatsiyata-na-nato-reshitelna-podkrepa-v-afganistan.html", "text": "Тържествен ритуал по изпращане на 39-ти контингент от Българската армия за участие в операцията на НАТО „Решителна подкрепа” в Афганистан се проведе на площада пред Община Стара Загора. Това съобщиха от пресцентъра на  Общината . \r\nДа изпратят бойците дойдоха зам.-началникът на отбраната генерал-лейтенант Димитър Илиев, командващият на СКС генерал-лейтенант Любчо Тодоров, командирът на Сухопътните войски генерал-майор Михаил Попов, бригаден генерал Стоян Шопов, командир на Втора механизирана бригада, командири на военни формирования от състава на Сухопътните войски, комисар Стоян Колев, директор на РДПБЗН Стара Загора. Тук бяха и Иванка Сотирова зам.-кмет на Община Стара Загора, и зам. областният управител Димитър Драчев. \r\n„Убеден съм, че не само аз съм изпълнен с чувство на гордост като гледам тези горди момчета. Тази задача е важна, защото Вие сте посланици на нашата държава. Желая Ви успех, подготвени сте и сте в състояние да изпълните задачата. Ние сме с Вас и ще Ви очакваме пак тук в пълен строй“, каза ген.-лейтенант Илиев. \r\n„Цяла България, сега Вази гледа.  Нека това бъде Вашето вдъхновение за успешна мисия, която ще изпълните. Знаем, че българският воин никога не е позволявал българското знаме да бъде пленено. Сигурни сме, че патриотичната нотка, която носите в себе си за отстояване името на България, ще ви съпътства и в най-трудните моменти. На добър час! Ще Ви очакваме тук в пълен състав“, пожела Иванка Сотирова.  Тя връчи на националния командир на контингента полковник Красимир Горанов знамето на Стара Загора, което бойците ще отнесат в Афганистан. \r\n„Осъзнаваме всички рискове на предстоящата мисия, поемаме отговорност достойно да представим България. Ще бъдем едно цяло, рамо до рамо в добро и в трудни моменти, и ще изпълним задачите“, обеща полковник Красимир  Горанов. \r\n От името на министъра на отбраната икона на Свети Георги Победоносец връчи генерал-лейтенант Димитър Илиев, а сертификат  за участие в мисията генерал –лейтенант Любчо Тодоров. \r\nРитуалът завърши с тържествен марш  на военните формирования. \r\nКонтингентът е подготвен във военно формирование 48430 - Стара Загора и е с обща численост 130 военнослужещи (116 мъже и 14 жени). Състои се от национален елемент, рота за охрана  (116 военнослужещи, от които 105 мъже и 11 жени), щабни офицери, екип от съветници за обучение на афганистанските сили за сигурност, група за охрана и групи от специалните и специализирани служби. \r\nВ мисията на НАТО в Афганистан българските военнослужещи ще изпълняват задачи, свързани основно с организирането на контролно-пропускателния режим на автомобилния и пешеходния трафик на летището в Кандахар, както и с обучението и методическото подпомагане на формирования от Афганистанската национална армия.", "date": "2019.10.15", "title": "Със знамето на Стара Загора замина 39-ти контингент от Българската армия за участие в операцията на НАТО „Решителна подкрепа” в Афганистан"}
{"url": "http://www.focus-news.net/news/2019/10/15/2708559/obshtina-burgas-izpepelyavane-po-haruki-murakami-se-uvencha-s-golyamata-nagrada-na-kino-literaturniya-festival-cinelibri.html", "text": "2019В зала 1 на НДК се състоя бляскавата церемония по награждаване на победителите от конкурсната програма на кино-литературния фестивал CineLibri. Голямата награда за най-добра литературна адаптация, съпроводена с изящна статуетка, отиде при южнокорейския шедьовър „Изпепеляване“ на режисьора Лий Чанг-донг, създаден по мотиви от разказа „Горящият хамбар“ от сборника „Изчезването на слона“ на Харуки Мураками. Това съобщиха от пресцентъра на  Община Бургас . Председателят на журито Кристоф Ламбер връчи наградата на Христо Христозов, разпространител на филма за България. Решението беше мотивирано така: „Изпепеляване“ получава Голямата награда заради хипнотизиращата красота и атмосфера, с които е проникната една история с вкус на притча, изградена като поток от въпроси за отчуждението между поколенията, стойността на традициите в светлината на безличния космополитизъм и модерния консуматорски свят. Базиран на мистериозния разказ на Харуки Мураками, филмът е оригинална интерпретация на текста – фино, загадъчно и завладяващо преживяване, подплатено с небходимата доза ирония и незабравими кадри.“ Почетна грамота за майсторска литературна адаптация получи класираната на второ място биографична драма „Заличено момче“ на реж. Джоуел Еджъртън по мемоарната книга на американския писател и ЛГБТ активист Гарард Конли, който беше специален гост на фестивала. Разтърсващ разказ по действителни преживявания, филмът разглежда травматичните последици от т.нар. конверсионна терапия в Америка, засегнала стотици хиляди човешки съдби. На трето място журито постави „Продавачът на вестници и цигари“ – нежна, мъдра, сърцераздирателна драма на реж. Николаус Лейтнер по романа на Роберт Зееталер. Филмът разказва за емоционалното и нравствено израстване на един младеж на фона на ескалиращото напрежение в навечерието на нацистката окупация във Виена и се явява трибют към таланта на Бруно Ганц, който влиза в образа на Зигмунд Фройд. След церемонията се състоя премиерна прожекция на психологическата драма „Тази, която не съм“ с една от грандамите на френското кино – Жулиет Бинош. Кино-литературният фестивал продължава до 20 октомври. Зрителите ще имат възможност да гледат наградените филми, както и част от продукциите извън конкурсната програма, да присъстват на галавечери на Унгария, Ирландия, Япония и Германия и да се срещнат с изтъкнатия израелски писател А. Б. Йехошуа по повод българската премиера на романа „Жената от Йерусалим“. Събитието ще се състои на 17 октомври в Дома на киното. На 20 октомври ще разберем и кои са заглавията, отличени в конкурса за късометражен филм, реализиран съвместно с TatraTea. Церемонията по награждаване на победителите ще се състои в кино Люмиер Лидл от 19:00 ч. Победителят ще получи диплом и парична награда в размер 2000 лв.", "date": "2019.10.15", "title": "Община Бургас: „Изпепеляване” по Харуки Мураками се увенча с Голямата награда на кино-литературния фестивал CineLibri"}
{"url": "http://www.focus-news.net/news/2019/10/15/2708581/radostin-angelov-organizator-na-chetvarti-pohod-da-slezem-ot-kolite-s-pohoda-tselim-da-pokazhem-che-pleven-i-regiona-ne-sa-nay-zabravenoto-myasto-ot-boga.html", "text": "С похода целим да покажем, че Плевен и региона не са най-забравеното място от Бога. Това каза на пресконференция в Плевен Радостин Ангелов, организатор на четвърти поход ,,Да слезем от колите“ от Плевен до с. Тотлебен на 19 октомври. ,,Както винаги, направили сме добра организация. Походът започва в събота  от 08.30 часа при сборен пункт на края на града, при Кожухарската чешма\", каза Радостин Ангелов. Той добави, че ще има лекар  в редиците по време на прехода  от 25 км. ,,Полицията, както винаги, също ни съдейства.  Служителите ще съпътстват хората по пътните артерии с цел  осигуряване на тяхната безопасност.  Тази година очакваме броят на участниците да надмине 200 човека.  Има интерес от страна  на хора и от други градове.  Обявили сме събитието във Facebook и виждаме, че има доста голям интерес“, каза още Радостин Ангелов. ,,Мотото е ,,Да слезем от колите и да вървим пеша“. След края на похода осигуряваме превоз от с. Тотлебен до Плевен.  В Тотлебен след 25 км ходене се провежда и обяд и той се усеща много приятно.  Присъстващите в похода ги очаква и изненада, но ще я запазим в тайна“, подчерта още Радостин Ангелов.  \r\n \r\n \r\n \r\nВиолета КРЪСТЕВА", "date": "2019.10.15", "title": "Радостин Ангелов, организатор на четвърти поход \"Да слезем от колите“: С похода целим да покажем, че Плевен и региона не са най-забравеното място от Бога"}
{"url": "http://www.focus-news.net/news/2019/10/15/2708586/mestni-izbori-2019-nasrocheni-sa-obucheniya-na-chlenovete-na-sektsionnite-izbiratelni-komisii-v-dupnitsa.html", "text": "Насрочени са обучения на членовете на секционните избирателни комисии в Дупница. Това съобщиха за  Радио „Фокус” – Кюстендил  от Общинска избирателна комисия – Дупница. Обученията ще се проведат на две дати. Първото е на 21 октомври, от 15.00 часа, а второто е на 22 октомври, от 17.00 часа. Мястото и на двете обучения е залата на драматичен театър „Невена Коканова”. За предстоящите избори за кметове и общински съветници, на територията на община Дупница са разкрити 75 секции. В тях ще бъдат ангажирани общо 627 души, председатели, зам.-председатели, секретари и членове на комисиите. \r\nВенцеслав ИЛЧЕВ", "date": "2019.10.15", "title": "Местни избори 2019: Насрочени са обучения на членовете на секционните избирателни комисии в Дупница"}
{"url": "http://www.focus-news.net/news/2019/10/15/2708588/82-godishen-mazh-e-postradal-pri-vazplamenyavane-na-gazova-butilka-v-doma-mu-v-plovdiv.html", "text": "882-годишен мъж е пострадал при възпламеняване на газова бутилка в дома му в Пловдив. Това съобщиха за  Радио „Фокус“ – Пловдив  от Областната дирекция на МВР. Сигналът за инцидента на тераса на ул. „Георги Комитата“ е подаден към 10.20 часа вчера на тел. 112. Незабавно натам са насочени екипи на Второ Районно управление на МВР, Първа РСПБЗН и Спешна медицинска помощ. В болница с изгаряния по тялото е настанен 82-годишният обитател на жилището. В рамките на досъдебно производство се изясняват причините за случилото се. Уведомена е прокуратурата.", "date": "2019.10.15", "title": "82-годишен мъж е пострадал при възпламеняване на газова бутилка в дома му в Пловдив"}
{"url": "http://www.focus-news.net/news/2019/10/15/2708591/vik-stara-zagora-shte-izgrazhda-vodna-infrastruktura-sas-sredstva-po-opos.html", "text": "Министърът на околната среда и водите Нено Димов и инж. Румен Райков, управител на „ВиК“ ЕООД-Стара Загора, подписаха договор за изграждане на водоснабдителната система и канализационни мрежи в обособената територия, обслужвана от дружеството. Това съобщиха от пресцентъра на  Министерството на околната среда и водите . Общият размер на инвестицията е над 122 млн. лв. Оперативна програма „Околна среда 2014-2020 г.“ осигурява безвъзмездна финансова помощ в размер на над 89,7 млн. лв. C ycпeшнoтo изпълнeниe нa дeйнocтитe пo пpoeĸтa за агломерации Стара Загора, Казанлък, Раднево и Чирпан над 226 000 житeли щe имaт дocтъп дo пoдoбpeнo вoдocнaбдявaнe. Предвижда се изграждане на нови външни водопроводи и вътрешна водоснабдителна мрежа с обща дължина от 100 км. Инвестициите включват технологично-машинно оборудване в Пречиствателна станция за отпадни води - Стара Загора за повишаване на ефективността в експлоатацията на съоръжението. Целта е намаляване на количеството на инфилтрираните и ексфилтрираните отпадъчни води на входа на пречиствателната станция. Проектът ще осигури по-добро функциониране и управление на елементите на водоснабдителната система. Oчaĸвa ce зaгyбитe нa вoдa във водопроводната мрежа на обособената територия дa нaмaлeят c 14%. Срокът за изпълнение на проекта е 49 месеца.", "date": "2019.10.15", "title": "ВиК-Стара Загора ще изгражда водна инфраструктура със средства по ОПОС"}
{"url": "http://www.focus-news.net/news/2019/10/15/2708584/erdogan-turskata-armiya-e-izchistila-1000-kilometrova-zona-v-severna-siriya-ot-teroristite.html", "text": "Турция е изчистила зона от 1000 кв. км. от терористични елементи в хода на операцията „Извор на мира“ в Северна Сирия, заяви президентът на страната Реджеп Таийп Ердоган, цитиран от електронното издание на консервативния ежедневник  Yeni Safak . \r\n„Към тази сутрин (вторник), ние сме освободили около 1000 кв. км от окупацията на сепаратистката терористична групировка“, заяви Ердоган на VII-та среща на върха на Съвета за сътрудничество на тюрко-езичните държави в столицата на Азербайджан – Баку. \r\nПо думите на турския лидер, целта на Анкара е да изчисти от терористи зоната от Манбидж, в Сирия, до иракско-турската граница и да осигури доброволното завръщане на около 3 милиона сирийци в държавата им. \r\n \r\nПревод и редакция:", "date": "2019.10.15", "title": "Ердоган: Турската армия е изчистила 1000-километрова зона в Северна Сирия от терористите"}
{"url": "http://www.focus-news.net/news/2019/10/15/2708587/pregled-na-mezhdunarodnite-novini-do-13-chasa-agentsiya-fokus.html", "text": "Турция е изчистила зона от 1000 кв. км. от терористични елементи в хода на операцията „Извор на мира“ в Северна Сирия, заяви президентът на страната Реджеп Таийп Ердоган, цитиран от електронното издание на консервативния ежедневник  Yeni Safak . \r\n„Към тази сутрин (вторник), ние сме освободили около 1000 кв. км от окупацията на сепаратистката терористична групировка“, заяви Ердоган на VII-та среща на върха на Съвета за сътрудничество на тюрко-езичните държави в столицата на Азербайджан – Баку. \r\nПо думите на турския лидер, целта на Анкара е да изчисти от терористи зоната от Манбидж, в Сирия, до иракско-турската граница и да осигури доброволното завръщане на около 3 милиона сирийци в държавата им. \r\n*** \r\n  Независимо че през следващите десетилетия се очаква нарастване на населението на Земята, много държави се сблъскват с негативни демографски тенденции – намаляване на броя на раждаемостта и негативна миграция, което води до застаряване на населението и намляване на броя на жителите, пише „Бизнес Инсайдър“, цитиран от скопското електронно издание  ММС . \r\nВ Списъка, базиран върху демографските прогнози на ООН за периода 2020-2050 г., от 20 държави, в които населението ще намалее най-много през следващите три десетилетия, Македония е 18-та. Предвижда се през следващите три десетилетия населението на страната  да намалее от 2,1 на 1,9 милиона, или с 10,9 процента. Водеща в този списък е България, където се предвижда населението да се свие от сегашните 6,9 милиона през до 5,4 милиона2050 г., или с 22,5 процента. \r\nЕто и редът на всички 20 държави: България, Литва, Латвия, Украйна, Сърбия, Босна и Херцеговина, Хърватия, Молдова, Япония, Албания, Румъния, Гърция, Естония, Унгария, Полша, Грузия, Португалия, Македония, Куба и Италия. \r\n*** \r\n  Около 62 процента от сръбските граждани смятат, че изборите в Косово няма да повлияят значително преговорите между Белград и Прищина, показва проучване на агенция „Фактор плюс“, цитирано от белградския ежедневник  Blic . \r\nСпоред същата анкета, 16 процента от сръбските граждани смятат, че преговорите ще спрат напълно, 10 процента, че ще се ускорят и ще бъдат по-близо до споразумението, докато 12 процента са отговорили, че не могат да отговорятна този въпрос. \r\nДиректорът на агенция „Фактор плюс“ Владимир Пеич заяви пред „Блиц“, че не очаква големи промени, тъй като албанците в Прищина имат платформа и няма да се променят в преговорите, независимо кой е на власт. \r\n„Каквото и да се случи, който и да е премиер и който и да е на власт в Косово, албанците ще запазят максималистичните си искания и позиция в преговорите с Белград. Никой не може да промени това, независимо кой е той“, категоричен е Пеич. Той подчертава, че това не е така в Белград и че позицията по преговорите може да се промени в случай на смяна на правителството. \r\nНа въпрос преди изборите дали ще следят изборите в Косово, 32 процента от сръбските граждани казаха, че ще го направят донякъде, а 30 процента - не, защото това няма значение за тях. 15 процента казаха, че ще ги проследят с голямо внимание, а други изобщо няма да го направят, защото не признават изборите. Осем процента не отговориха. \r\n„В нашите медии се обърна голямо внимание на изборите в Косово. Две неща бяха важни: кой ще спечели сред партиите на сърбите и как ще гласува сръбската общност, а другото е кой ще спечели властта в Прищина. Общото впечатление е, че изборите в Косово и Метохия не привлякоха много вниманието на хората в Централна Сърбия. На първо място, защото смятат Косово за част от Сърбия или защото смятат, че независимо от това, кое албанското правителство е на власт, то не може значително да промени качеството на живот на сърбите в провинцията, в положителен или отрицателен смисъл“,  подчертава Пеич. \r\nКогато става въпрос за това как резултатите от изборите ще се отразят на живота на сърбите в Косово, 74% казват, че всичко ще остане такова, каквото е било, десет процента казват, че сърбите ще бъдат още по-уязвими, само четирима смятат, че ще има по-добро качество на живота, а 12 процента казват „не знам“. \r\nИнтересно е, че 65 процента от анкетираните не знаят нищо за хората, които ще бъдат на власт след последните избори. \r\n„Донякъде от медиите“, заявиха 24 процента, 5% знаят много за тях, докато шест процента не знаят колко знаят. \r\n„Много малко хора знаят кой ще ръководи правителството в Прищина през следващия период и няма голям интерес към въпроса. Или защото не признават Косово, или не се интересуват, или знаят, че нямат влияние“, обяснява експертът. \r\nПеич добавя, че Рамуш Харадинай и Хашим Тачи са познати от войната и че са експлоатирани имена и лица. \r\n„Съмнявам се, че някой може да повтори циркулиращите имена за властовите позиции, да не говорим да е запознат с техните биографии и работа“, обяснява той. \r\nЩо се отнася до резултатите, постигнати от „Сръбска листа“, 48 процента са казали, че те няма да имат значително влияние върху живота на сърбите в Косово, 31 процента са казали, че ще помогнат за по-добър живот, а 12 процента са заявили, че ще засилят преговорната позиция на Белград. \r\nПеич казва, че е добре сърбите да са хомогенни, но и че могат да направят малко с участието си в институциите. \r\n*** \r\n  За съжаление не може да се каже, че приетата от правителството и парламента на Република България позиция изненадва – тя е плод на 66 годишно развитие на тоталитарната националистическа мисъл и организирани репресии срещу македонското малцинство в България. Неизлекуваният тоталитаризъм от вътрешен проблем сега се превръща в международен – България се опитва да превърне в условие за членство в Европейския съюз приемането на нейната дискриминационна политика. Опитва се да отрече и промени идентичността на хората в Македония, както прави без прекъсване от вече 66 години с македонците в България“, се казва в реакция на няколко македонски организации в България след приетата Декларация на българския парламент за условията за подкрепа на започването на присъединителни преговори на Скопие с Европейския съюз, предава скопското електронно издание  „МКД“ . \r\n„С политиката и позицията си България се стреми да изпълни поговорката, че с такива приятели като Македония няма нужда от други врагове. Тя бързо забрави как Македония някога й позволи да започне преговори за присъединяване към ЕС без да поставя условия“. \r\n„Българското правителство трябва да спре да се преструва, че македонско малцинство не съществува.Няма защо да се заканвате на други държави заради нас. Не те задават този въпрос, а ние, гражданите на България с македонско самосъзнание. Вместо да продължи да играе този театър на сенките, би било по-подходящо България да приеме препоръките на всички международни институции и да започне да говори с представители на македонското малцинство. Тя трябва да спре дискриминацията и асимилацията и да започне прилагането на Рамковата конвенция за правата на малцинствата“. \r\n„Позицията на България директно нарушава фундаменталните принципи на демокрацията, правата на човека и международния ред. Тя е насочена директно срещу: \r\n- принципа на свободата на национална, етническа и езикова самоидентификация; \r\n- принципът на суверенното равенство на държавите и забраната за намеса във вътрешните работи на други държави; \r\n- изключението от горното правило, че правата на лицата, принадлежащи към националните малцинства, са неразделна част от международната защита на правата на човека и не се третират като намеса във вътрешните работи на държавите. \r\n- свобода на мнение и изразяване, академична свобода и свобода на научните изследвания; \r\n- правото на образование, личен и семеен живот и достъп до култура и културно наследство ...“ \r\n„Позицията е скандална по съдържание, абсурден опит за запазване на тоталитарна идеология и превръщането й в условие за членство в Европейския съюз. България не трябва да злоупотребява с позицията си на член на ЕС за разпространение и налагане на тоталитарни практика.  Тя трябва да спре да използва политически инструменти, за да изкривява научната истина, да се опита да пренапише историята и да промени идентичността на хората, дори до степен да отрича международно признат и изучаван из езикови университети по света език и да я превръща неговото обективно съществуване в политически проблем. Политиката трябва да се основава на реалности, а не измислици от комунистическото минало. Крайно време е българските демократи да поставят духа на Тодор Живков най-накрая да си отиде“. \r\n„Лицемерно и срамно е да искаш от другите онова, което самият ти не правиш: \r\n- да търсите признание и уважение към малцинствата, когато сами отричате и дискриминирате малцинствата; \r\n- да претендираш за реабилитация на жертви на национална дискриминация, когато вие сами не сте признали и оправдали стотици свои собствени граждани, убити или изпратени в затвори и лагери, хиляди разселени, пребити, изгонени и тормозени по различни начини за тяхното македонско самоопределение и самосъзнание; \r\n- да се оплакваш от реч на омразата, когато тя е неофициално легализирана и превърната в норма на поведение; \r\n- да се оплаквате от дискриминация, когато го правите непрекъснато“. \r\n„България иска да измисли треска в окото на Македония, пренебрегвайки и оправдавайки гредите в своето. Фактите са безспорни. България е осъдена 13 пъти в Страсбург за това, че дискриминира македонците, докато Македония е осъдена само веднъж за дискриминация на българи“. \r\n„Призоваваме България като член на ЕС да даде пример за Македония след прилагането на европейските принципи, да започне да зачита правата на македонците в България, да спре речта на омразата и да даде пример за добросъседство, като се откаже от всички условия, които не са част от нормалните условия за европейска интеграция, както и намерението за злоупотреба със своето положение като държава-членка“. \r\n„Да сложи край на политиката на отричане, дискриминация и асимилиране на македонците – последната тоталитарна политика в ЕС“. \r\n„Призоваваме Европейския съюз и всяка държава-членка да вразумят правителството на България и да не му позволяват да излага ЕС с абсурдните условия, които е посочило, и да го помолят само да изпълни необходимите условия за всеки европейски член“. \r\n„Няма да спрем да съществуваме, само защото на някого в София това много му се иска и вярва, че не трябва да ни има“. \r\nПодписници на това изявление са ОМО „Илинден“ – ПИРИН, Дружество на репресираните македонци в България жертви на комунистическия терор, Гражданско дружество за защита на основните индивидуални човешки права, Македонски дискусионен клуб за етническа толерантност, Правозащитен комитет Толерантност, вестник „Народна воля“ и бюлетинът „Македонски глас“. \r\n*** \r\n  Главният преговарящ за Брекзит от страна на Европейския съюз Мишел Барние заяви, че постигането на сделка по излизането на Великобритания от Блока преди крайния срок на 31 октомври е станало „още по-трудно“, а министърът по европейските въпроси на Финландия съобщи, че европейските лидери ще обсъдят ново отлагане, предава  Reuters . \r\nБарние обаче добави, че все пак е възможно постигането на споразумение с Лондон през тази седмица. \r\nМинистрите на външните работи на страните-членки бяха по-скептични на срещата си в Люксембург преди Съвета на ЕС в Брюксел в четвъртък и петък. \r\nНай-спорната точка са митническите мерки и мерките за сигурност около границата между членката на ЕС Република Ирландия и Северна Ирландия – единствената сухоземна граница между Съюза и Обединеното кралство след Брекзит. \r\n„Дори споразумението да беше трудно и да става все по-трудно, то все пак е възможно тази седмица“, заяви Барние пред журналистите при пристигането си в Брюксел. \r\n„Постигането на споразумение все още е възможно. Очевидно, всякакво споразумение трябва да работи за всички. Цялата Великобритания и целия ЕС. Нека добавя още, че е крайно време да се превърнат добрите намерения в правен текст“, обясни той. \r\nМинистърът по европейските въпроси на Финландия Тити Тупурайнен заяви, че ЕС трябва да се готви за Брекзит без сделка и поредно удължаване на мъчителния процес по раздялата между Лондон и Брюксел. \r\n„Всички сценарии са възможни“, добави тя, като посочи, че на срещата на върха лидерите ще обсъдят ново отлагане на датата на излизане след 31 октомври. \r\n*** \r\n  Властите на Китай и САЩ са преодолели разногласията и са постигнали консенсус по въпроса за сключване на търговско-икономическо споразумение. Това съобщи във вторник официалният представител на Министерството на външните работи на Китайската народна република Ген Шуан, цитиран от  ТАСС . \r\n„Това, което казват САЩ, отговаря на истината. Доколкото ни е известно, Китай и САЩ са на една позиция по проблемите на търговско-икономическото споразумение, тук нямам различия“, отбеляза той на редовен брифинг. \r\nПо думите на дипломата, предстоящия договор с Вашингтон „ще има изключително голямо значение“ и „със сигурност ще се отрази както на Китай, така и на САЩ и на целия останал свят“. \r\nПо-рано президентът на САЩ Доналд Тръмп съобщи, че Китай вече е започнал да изпълнява условията на предстоящата търговска сделка, по която страните са постигнали принципна договорка и е пристъпил към закупуването на селскостопанска продукция от САЩ. \r\nКитай по своя инициатива скоро ще ускори процеса на закупуване на американски селскостопански продукти в съответствие с вътрешното търсене. \r\n„Доколкото знам, китайските предприятия, в съответствие с вътрешното търсене, са направили покупки на селскостопански продукти в САЩ по собствена инициатива“, каза Ген Шуан. Включително 20 млн. тона соя, 700 хиляди тона свинско месо", "date": "2019.10.15", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/10/15/2708592/sport-edin-mach-pred-prazni-tribuni-i-50-hil-evro-grozyat-balgariya.html", "text": "Българският футболен съюз е изправен пред наказание от УЕФА от изиграване на един мач пред празен стадион и глоба от 50 хиляди евро заради инцидентите по време на двубоя между България и Англия. Група български привърженици бяха заснети от британски медии, когато направиха нацистки жестове и издаваха маймунски звуци по адрес на част от английските национали, а двубоят на стадион \"Васил Левски\" беше прекъсван на два пъти преди почивката. Очаква се Дисциплинарната комисия на УЕФА да излезе с официално решение по третото нарушение от българска страна на правилника на европейската футболна централа по време на настоящите квалификации за Евро 2020.Следващият домакински двубой на \"трикольорите\" у дома е срещу Чехия на 17 ноември.", "date": "2019.10.15", "title": "Спорт: Един мач пред празни трибуни и 50 хил. евро грозят България"}
{"url": "http://www.focus-news.net/news/2019/10/15/2708594/bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево” на границата със Северна Македония, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към момента е слабо натоварен. Няма образували се колони от чакащи автомобили. \r\nВенцеслав ИЛЧЕВ", "date": "2019.10.15", "title": "Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/10/15/2708590/prezidentat-rumen-radev-prizova-pravitelstvoto-da-postavi-v-saveta-na-es-vaprosa-za-priemane-na-plan-za-deystvie-v-sluchay-na-migratsionen-natisk.html", "text": "България да постави на следващото заседание на Съвета на ЕС въпроса за приемането на общ европейски план за действие в случай на внезапно увеличение на миграционния натиск по външните европейски граници. За това призова президентът Румен Радев на среща с министър-председателя, представители на правителството и на службите за сигурност, които го информираха за резултатите от заседанието на Съвета по сигурност към Министерски съвет. Това съобщиха от  прессекретариата на държавния глава . Искането за приемане на такъв оперативен план беше внесено в Съвета на ЕС от държавния глава още през 2017 г. и беше обсъдено на срещата на върха на президентите на парламентарни републики от Европейския съюз на 11 октомври т.г. в Атина. \r\nПо време на срещата на „Дондуков“ 2 беше обсъдена ескалацията на напрежение в региона на Близкия Изток, както и предприетите от отговорните институции мерки за охрана на границата и за безопасността на гражданите. Представителите на службите за сигурност увериха, че няма пряка заплаха за сигурността на страната, но ще продължат да следят внимателно развитието на ситуацията.", "date": "2019.10.15", "title": "Президентът Румен Радев призова правителството да постави в Съвета на ЕС въпроса за приемане на план за действие в случай на миграционен натиск"}
{"url": "http://www.focus-news.net/news/2019/10/15/2708589/oshte-1150-stopani-umartvili-dobrovolno-domashnite-si-praseta-v-oblast-blagoevgrad-shte-poluchat-finansovo-podpomagane.html", "text": "Продължава изплащането на финансовото подпомагане за стопаните, умъртвили доброволно домашните си прасета в област Благоевград. Това каза д-р Михаил Бащавелов, директор на Областна дирекция по безопасност на храните – Благоевград, след заседание на Областната епизоотична комисия, предаде репортер на  Радио „Фокус“ – Пирин . „На днешното заседание с решение на Областната епизоотична комисия одобрихме списъците за тези, които бяха спазили сроковете, определени от нас. Вече сме направили всички необходими проверки, като с малки изключения списъците са верни. На места имаше неточности, които вече са отстранени и сега вече спокойно може да продължим с плащането на хората“, каза още д-р Бащавелов. Той добави, че още 1150 домакинства ще получат финансово подпомагане. Д-р Бащавлов заяви, че ще се постараят да приключат плащанията във възможно най-кратки срокове. Той прогнозира, че това ще се случи за около 10 дни, като експерти от Областна дирекция по безопасност на храните – Благоевград, заедно с представители на Областна дирекция на МВР – Благоевград ще отидат лично до всяко едно населено място. „Това ще ни забави малко, но пък ще облекчим хората, които няма да се налага да пътуват“, подчерта д-р Бащавлов. Той отбеляза, че най-вероятно ще започнат изплащанията от Община Сандански, тъй като там има най-много животни, които са били умъртвени доброволно от стопаните си. \r\nОт своя страна областният управител на Благоевград Бисер Михайлов заяви, че е бил свършен огромен обем работа по отношение на списъците. „Изключително отговорно и внимателно се отнесохме към проверките, за да стигнем то това да имаме реални списъци с хора, които доброволно са умъртвили своите животни. Може би се забавихме 1 седмица повече, но ангажимента, който е поел държавата за изплащането на финансово подпомагане се изпълнява, така че да бъде доведен до край“, каза още Михайлов. Той заяви, че са се появили известни спекулации относно това, че парите няма да бъдат изплатени, но с днешното решение, те са били опровергани. \r\n \r\n „Фокус“ припомня: \r\nДо този момент определените от държавата финансови подпомагания бяха изплатени на домакинствата от общините Кресна и Струмяни. \r\n \r\nЛивия НИНОВА", "date": "2019.10.15", "title": "Още 1150 стопани, умъртвили доброволно домашните си прасета в област Благоевград, ще получат финансово подпомагане"}
{"url": "http://www.focus-news.net/news/2019/10/15/2708585/d-r-mihail-bashtavelov-odbh-probite-za-trihineloza-shte-se-izsledvat-v-laboratoriyata-v-blagoevgrad-a-ne-v-sofiya.html", "text": "Пробите за трихинелоза ще се изследват в лабораторията в Благоевград, а не в София. Това съобщи д-р Михаил Бащавелов, директор на Областна дирекция по безопасност на храните (ОДБХ) – Благоевград, след заседание на Областната епизоотична комисия, предаде репортер на  Радио „Фокус“ – Пирин . Решението е било взето, след като ловците от областта сигнализираха, че ще се получат сериозни забавяния при изследванията на отстреляните диви свине. Д-р Бащавелов добави, че пробите за африканска чума по свинете ще продължават да се изследват в столицата, както е било до сега. „Първоначално пробите се караха в София, но се видя, че това не е много удачно. Сега те идват при нас, като ние отделяме тези, които са за изследване за трихинелоза, останалите проби се пращат в столицата, където да бъдат изследвани за чума. Когато излязат двата резултата, а това обикновено става в рамките на два дни, се казват в модул „Лов“ на страницата на Българската агенция по безопасност на храните, където всеки може да ги види“, каза още д-р Бащавелов. Той допълни, че като цяло пробите за трихинелоза винаги са били изследвани в Благоевград.  \r\n„От 50-та година съществува нашата лаборатория, която винаги е можела да прави такива изследвания и го е правила“, добави д-р Бащавелов. Той обясни, че днешните методи за изследване на трихинелоза са осъвременени. „Преди се правеше по компресионния метод, тоест част от напречно набраздената мускулатура на диафрагмата се стискаше между две стъкла и се гледаше на микроскоп. Това беше стария метод, който не отхвърлям, но има по-съвременни такива, които използваме и които се правят на компютър. Така, като става изследването за африканска чума. Този метод не позволява допускането на грешки“, заяви д-р Бащавлов. Той уточни, че пробите се въвеждат в компютъра, от където се изследват. Д-р Бащавелов посочи, че по новия метод за 1 час биват изследвани 200 проби.  \r\n„Този метод е с много по-големи възможности от това, което се правеше преди, защото един човек може да изследва до 10 проби. Освен това компютърът успява да хване и формите, които са на клетъчно ниво. Докато с просто око, човек не може да види тези форми на трихинела. Все пак не бива да забравяме, че трихинелата е заболяване, което е опасно не само за животните, но и за хората. То мигрира в мускулатурата, като може да стигне до сърцето и главният мозък“, подчерта д-р Бащавелов. Според него точно поради тази причина е важно животните да бъдат изследвани. Директорът на Областна дирекция по безопасност на храните – Благоевград каза, че изследването за трихинелоза е задължително за дивите свине, но би било добре и стопаните на домашни прасета да правят такова изследване. По думите на д-р Бащавелов хубавата новина е, че през последните години все повече хора, след като умъртвят домашното си прасе, го изследват за трихинелоза. Той допълни, че към момента всички проби, които са изследвани за трихинела в Област Благоевград са отрицателни. \r\nЛивия НИНОВА", "date": "2019.10.15", "title": "Д-р Михаил Бащавелов, ОДБХ: Пробите за трихинелоза ще се изследват в лабораторията в Благоевград, а не в София"}
{"url": "http://www.focus-news.net/news/2019/10/15/2708593/24-godishen-mazh-e-s-opasnost-za-zhivota-sled-katastrofa-na-patya-mezhdu-pazardzhik-i-selo-ognyanovo.html", "text": "Двама души са пострадали при пътно-транспортни произшествия през изминалото денонощие, съобщиха от  ОДМВР-Пазаржик . Първата катастрофа станала малко преди 10.00 часа на 14 октомври на централния булевард в Пазарджик. 32-годишен водач от Пазарджик блъснал с „Рено“-то си пресичащата пътното платно на пешеходна пътека 78-годишна жена от областния град. Водачът реагирал незабавно и транспортирал пострадалата жена в МБАЛ-Пазарджик, където е настанена с фрактура на рамото, но без опасност за живота. Половин час по-късно бил получен сигнал за самокатастрофирал лек автомобил „Рено“ на пътя между Пазарджик и село Огняново. Към мястото на инцидента са насочени екипи на полицията, пожарната и Спешна помощ. При пристигането униформените установили, че водачът е 24-годишен от пловдивското село Триводици. В резултат на управление с несъобразена скорост той напуснал пътното платно и катастрофирал, като се преобърнал в крайпътна нива. Младият мъж е в тежко състояние, транспортиран е до областната болница с черепно-мозъчна травма и опасност за живота. И по двата случая са образувани полицейски производства.", "date": "2019.10.15", "title": "24-годишен мъж е с опасност за живота след катастрофа на пътя между Пазарджик и село Огняново"}
{"url": "http://www.focus-news.net/news/2019/10/15/2708601/postoyanna-myarka-zadarzhane-pod-strazha-e-nalozhena-na-47-godishen-mazh-spukal-gumite-na-10-avtomobila-v-stolichniya-kvartal-strelbishte.html", "text": "Постоянна мярка „задържане под стража“ е наложена на 47-годишен мъж, увредил леки автомобили на 11 октомври в столичния квартал „Стрелбище“. Това съобщиха от пресцентъра на  МВР . На посочената дата, около 20.30 часа, на ул. „Траянови врата“ бяха спукани гумите на няколко автомобила, паркирани пред жилищна кооперация. На място незабавно бяха изпратени екипи на полицията, които при огледа установиха, че умишлено са увредени гумите на 10 автомобила от различни марки. В хода на действията бе установен и задържан извършителят - 47-годишен, криминално проявен мъж, съсед на потърпевшите. По случая бе образувано досъдебно производство, след задържането му в рамките на 24 часа в ареста на Четвърто Районно управление при СДВР и доклад на събраните материали в Софийска районна прокуратура, задържаният е привлечен като обвиняем за престъпление по чл. 216 ал. 1 от НК.", "date": "2019.10.15", "title": "Постоянна мярка „задържане под стража“ е наложена на 47-годишен мъж, спукал гумите на 10 автомобила в столичния квартал „Стрелбище"}
{"url": "http://www.focus-news.net/news/2019/10/15/2708599/obshtina-veliko-tarnovo-savmestno-s-balgarski-cherven-krast-otbelyazva-mezhdunarodniya-den-za-borba-s-glada.html", "text": "За 5-та поредна година Община Велико Търново активно ще се включи в отбелязване на Международния ден за борба с глада - 16 октомври, подпомагайки реализацията на благотворителна кампания, организирана от местната структура на Български червен кръст. Това съобщиха от пресцентъра на  Общината . На 16 октомври, от 12:30 до 13:30 часа пред сградата на Съдебна палата в Велико Търново, доброволци на Български младежки Червен кръст-Велико Търново ще раздават над 150 порции топъл обяд на нуждаещи се граждани. Приготвянето на храната се осъществява от Домашен социален патронаж – Велико Търново, като продуктите са осигурени чрез дарителска акция, която бе проведена на територията на супермаркети „CBA“ в града. Задоволяването на потребностите от приготвена (готова за консумация) храна на гражданите, е сред основните приоритети и ангажименти на Община Велико Търново в социалната сфера. Чрез Домашен социален патронаж – Велико Търново, Общината ежедневно предоставя услугата „Доставка на храна в дома“ за над 400 свои абонати на територията на 14 населени места. На територията на Велико Търново функционира и социалната услуга „Обществена трапезария“, финансирана от Фонд „Социална закрила“, която предоставя топла храна всеки делничен ден на 75 социално-слаби и крайно нуждаещи се лица.", "date": "2019.10.15", "title": "Община Велико Търново съвместно с Български червен кръст отбелязва Международния ден за борба с глада"}
{"url": "http://www.focus-news.net/news/2019/10/15/2708582/sputnik-sarbiya-poslanie-ot-prishtina-kam-chernogortsite-milo-dzhukanovich-mozhe-da-vi-izlaga-che-ne-ste-sarbi-no-nas-ne-mozhe-video.html", "text": "Футболната среща между Косово и Черна гора бе белязана от многобройни инциденти, а черногорските медии обърнаха най-голямо внимание след мача на едно послание към Подгорица от запалянковците в Прищина: „Мило може да ви излъга, че не сте сърби, но нас не може!“ – предава сръбската редакция на руската медия „Спутник“. \r\nКосовските привърженици визират бившия премиер и настоящ президент на Черна гора Мило Джуканович, който е привърженик на теорията, че черногорците и сърбите не са един народ: \r\n \r\n \r\n \r\nОсвен това на стадион Фадил Вокри имаше бой между косовските полицаи и навиячи на Черна гора заради скандирания „УЧК, УЧК“ (АОК,АОК – Армията за освобождение на Косово) \r\n  \r\n \r\n \r\nПревод и редакция:", "date": "2019.10.15", "title": "„Спутник“ (Сърбия): Послание от Прищина към черногорците: „Мило (Джуканович) може да ви излъга, че не сте сърби, но нас не може!“ (Видео)"}
{"url": "http://www.focus-news.net/news/2019/10/15/2708600/31-godishen-mazh-e-zadarzhan-v-moment-na-krazhba-ot-zhilishte-v-dimitrovgrad.html", "text": "31-годишен мъж е задържан в момент на кражба от жилище в Димитровград. Това съобщиха от пресцентъра на  МВР . Вчера, около 11.50 часа, 40-годишна съобщила в полицията, че когато се прибрала в дома си и отворила вратата, заварила вътре крадци. На момента заключила отвън вратата и позвънила на спешния телефон. Незабавно на място пристигнали полицейски екипи, които задържали мъж от Пазарджик с травма на крака - по данни на свидетел той е скочил от терасите. В хода на процесуално-следствените действия, на улица „Г. Бенковски“ е намерен и лекият автомобил „Фолксваген“ на задържания. При претърсване в колата били открити 3 подбрани ключа за секретни брави, 2 отвертки, накити от жълт метал и 3 мобилни телефона. Установено е, че в жилището е проникнато чрез отключване с подбран ключ. На заподозрения е оказана медицинска помощ в МБАЛ-Хасково, където е настанен с фрактура на десен крак. Работата по образуваното досъдебно производство продължава, по случая е уведомена Районна прокуратура.", "date": "2019.10.15", "title": "31-годишен мъж е задържан в момент на кражба от жилище в Димитровград"}
{"url": "http://www.focus-news.net/news/2019/10/15/2708595/biser-mihaylov-oblasten-upravitel-na-blagoevgrad-striktno-se-pridarzhame-kam-merkite-tselyashti-ogranichavane-na-zabolyavaneto-afrikanska-chuma-po-svinete.html", "text": "Стриктно се придържаме към мерките, целящи ограничаване на заболяването африканска чума по свинете. Това каза областният управител на Бисер Михайлов след провелото се заседание на Областната епизоотична комисия в Благоевград, предаде репортер на  Радио „Фокус“ – Пирин . Той добави, че както досега, така и за напред, ежеседмично ще се провежда заседание на Областната епизоотична комисия, на което присъстват представители на всички институции, които имат отношение по темата. Областният управител посочи, че е важно да се правят такива срещи, защото на тях се обсъжда всичко важно, свързано със заболяването. \r\nСледващото заседание на Областната епизоотична комисия ще бъде от 11.00 часа на 22 октомври. \r\nЛивия НИНОВА", "date": "2019.10.15", "title": "Бисер Михайлов, Областен управител на Благоевград: Стриктно се придържаме към мерките, целящи ограничаване на заболяването африканска чума по свинете"}
{"url": "http://www.focus-news.net/news/2019/10/15/2708602/razkrit-e-izvarshitel-na-palezh-na-sgrada-v-stopanskiya-dvor-na-selo-voden-v-oblast-yambol.html", "text": "Служители от ОДМВР – Ямбол са разкрили извършител на палеж. Това съобщиха от пресцентъра на  МВР . Разследването започнало в ранните часове на 7 октомври, когато минути след полунощ в РСПБЗН-Елхово бил подаден сигнал за горяща сграда в стопанския двор на село Воден. След приключване на пожарогасителните дейности на местопроизшествието и извършен оглед е образувано досъдебно производство. Установено било, че огънят, причинен умишлено, е унищожил около 6500 бали слама и сено и покривна конструкция. В хода на незабавно предприетите оперативно-издирвателни и процесуално-следствени действия криминалистите установили и задържали извършителя на палежа - 38-годишен местен жител. На 8 октомври мъжът е привлечен като обвиняем за извършеното престъпление.   \r\nРаботата по случая продължава под ръководството на Районна прокуратура – Елхово.", "date": "2019.10.15", "title": "Разкрит е извършител на палеж на сграда в стопанския двор на село Воден в област Ямбол"}
{"url": "http://www.focus-news.net/news/2019/10/15/2708597/", "text": "Без проблеми и изчаквания се осъществява преминаването през ГКПП „Златоград“ към 13:00 часа. Това съобщиха за   Радио „Фокус“ – Смолян  от ГД „Гранична полиция“. Нормално се преминава и през граничните пунктове с Гърция „Маказа“ и „Капитан Петко войвода“. \r\nНели ГЕРГЬОВСКА", "date": "2019.10.15", "title": "Без проблеми и изчаквания се осъществява преминаването през ГКПП „Златоград“"}
{"url": "http://www.focus-news.net/news/2019/10/15/2708603/", "text": "\"С постоянство и упоритост развиваме Видин. Но с постоянство и упоритост в работата, не в оплакването. В този мандат направихме много неща, за които дълги години само се говореше. Разкрихме филиал на висше учебно заведение, започваме възстановяването на Синагогата, върнахме милиони задължения, придобихме собствеността на Гребната база, извършваме основен ремонт на сградата на общинския театър, успешно изпълняваме мащабни проекти. В края на 2015 г. Видин имаше 21 млн. лв. задължения при 32 млн. лв. бюджет. През 2018 г. Община Видин беше извадена от списъка на общините с финансова задлъжнялост. Приключваме мандата с бюджет от 44 млн. лв. Категорично вървим напред\". Това каза кандидатът за кмет на Община Видин от ПП ГЕРБ Огнян Ценков при среща с жители на село Сланотрън. Това съобщиха от пресцентъра на  ПП ГЕРБ . Ценков посочи, че за изминалите 4 години в Сланотрън са извършени ремонти за 40 хил. лв. „Малко е, но това можехме да си позволим. Смятам обаче, че най-важната новина за жителите на село Сланотрън е, че придобихме собствеността на минералните извори. Вие най-добре знаете, че от десетилетия при всички избори започва да се говори за тези извори. Извървяхме дълъг път и придобихме собствеността на трите находища на минерални води в Община Видин - в Сланотрън и Градец, и в град Видин. През август месец, като кмет на Община Видин, подписах актовете за общинска собственост”, каза още Огнян Ценков. Той обясни, че за да се стигне до този момент е извървян дълъг път. „Беше необходима и направена промяна в Правилника за прилагане на Закона за водите”, посочи кандидатът за кмет на Община Видин от ПП ГЕРБ. Огнян Ценков бе категоричен, че оттук нататък Община Видин ще има възможност да разработи тези находища. „Чрез Закона за концесиите или чрез публично частно партньорство, или чрез собствени средства ще търсим начини за реализация и експлоатация на тези природни богатства. Ако през всичките изминали години наистина бе работено в тази посока, сега вече щяхме да можем да се възползваме от това богатство. Оказа се, че е имало много приказки, но никой не е предприел поне една малка стъпка”, кандидатът за кмет на Община Видин от ПП ГЕРБ Огнян Ценков. Огнян Ценков и кандидатите за общински съветници Венци Пасков, Веселка Асенова и Десислава Димитрова подкрепиха кандидатурата на Владимир Вълчов за кмет на кметство Сланотрън: Подкрепете един млад човек, когото всички познавате с неговия добър характер, трудолюбие и всеотдайност. Подкрепете го, защото е част от екипа на ГЕРБ и винаги ще има нашата подкрепа за развитието на Сланотрън. „Обещаваме само това, което можем да изпълним. Заедно - ръка за ръка, за да вървим напред”, призова хората кандидатът за кмет на кметство село Сланотрън Владимир Вълчов. „Обещаваме само това, което можем да изпълним. Заедно - ръка за ръка, за да вървим напред”, призова хората кандидатът за кмет на кметство село Сланотрън Владимир Вълчов.", "date": "2019.10.15", "title": "Местни избори 2019: Кандидатът за кмет на Община Видин от ПП ГЕРБ Огнян Ценков се срещна с жители на село Сланотрън"}
{"url": "http://www.focus-news.net/news/2019/10/15/2708606/ministar-desislava-taneva-za-balgariya-obvarzanata-podkrepa-e-edin-ot-prioritetite-v-reformata-na-osp-2021-2027-g.html", "text": "\"За България обвързаната подкрепа е един от приоритетите в Реформата на Общата селскостопанска политика (ОСП) 2021-2027 г. Тя е средство за осигуряване на предвидимост в нивата на доходите на земеделските производители, за предпазване от ценовите колебания и пазарната несигурност“. Това каза министърът на земеделието, храните и горите Десислава Танева по време на заседанието на Съвета на ЕС по земеделие и рибарство в Люксембург. Това съобщиха от пресцентъра на  Министерство на земеделието, храните и горите . По думите й, въпреки настоящото изменение на проекта на регламента за Стратегическия план за запазване на настоящите финансови нива на обвързаната подкрепа (13%+2%), позицията на България е, че трябва да се прояви по-голяма амбиция за приемане на по-високи нива на този вид подпомагане. Това се налага поради използването на по-голям финансов ресурс, който ще има положителен ефект за развитието на селските райони, запазването и създаването на работни места.  \r\nОбвързаната подкрепа и преходната национална помощ  са взаимно свързани. Това са схеми, които гарантират социалната и икономическа устойчивост на земеделските стопани в секторите „Животновъдство“ и „Плодове и зеленчуци“. Съчетани с високата екологична амбиция, те водят до цялостното изпълнение на целите на Общата селскостопанска политика (ОСП). \r\nПо отношение на екосхемите, позицията на България до момента е била в полза на доброволното им прилагане. Земеделският министър обясни, че бихме могли да проявим гъвкавост и да подкрепим задължителността на екосхемите за държавите членки. Целта е постигането на екологична устойчивост, но настояваме и за достигане на по-амбициозен компромис по въпросите, които водят до икономическа и социална устойчивост на сектора. \r\nМинистър Танева е категорична, че е необходимо е да продължим да обсъждаме условията за малките стопани, отчитайки уязвимостта им. За политиката на България е важно да се запази съществуващият подход малките ферми да бъдат изключени от контрола по условността.  \r\nПо отношение на секторните интервенции,  България оценява усилията в търсене на компромис по отношение определянето на екологичния праг за организации на производителите (ОП) на плодове и зеленчуци. Този амбициозно екологизиран подход не е ефективен за характерните за България ОП с ниски обороти. Причината е, че ще доведе до намаляване на интереса към сдружаване в страната и затова трябва да бъде запазен настоящият праг от 10 %.", "date": "2019.10.15", "title": "Министър Десислава Танева: За България обвързаната подкрепа е един от приоритетите в Реформата на ОСП (2021-2027 г.)"}
{"url": "http://www.focus-news.net/news/2019/10/15/2708608/otstranyavane-na-vodoprovodna-avariya-zatrudnyava-dvizhenieto-v-chast-ot-kvartal-klutsohor-v-sliven.html", "text": "Движението в част от квартал „Клуцохор“ в Сливен е временно затруднено. Това съобщиха от пресцентъра на  Община Сливен . Причината е неотложно отстраняване на водопроводна авария на улица „Димитър Кавалджиев“ 2 А. Извършват се строително-монтажни дейности за реконструкция на вътрешна водопроводна мрежа и разширение и реконструкция на канализационната мрежа. Затрудненото движение на автомобили ще важи до 14.00 часа за района на улица „Н. Ботушев“.", "date": "2019.10.15", "title": "Отстраняване на водопроводна авария затруднява движението в част от квартал „Клуцохор“ в Сливен"}
{"url": "http://www.focus-news.net/news/2019/10/15/2708604/obshtinskoto-druzhestvo-gradski-transport-dobrich-organizira-demonstratsiya-na-elektricheski-avtobus-solaris.html", "text": "Общинското дружество „Градски транспорт - Добрич“ организира демонстрация на електрически автобус “Solaris“. В обедните часове на деня гражданите на Добрич имаха възможност да присъстват на представянето в депото на дружеството, предаде кореспондентът на  Радио „Фокус” – Варна . Solaris Urbino 12 Electric печели наградата „Автобус на годината 2017“ след сравнителен тест в Брюксел  в оспорваната конкуренция с други престижни марки. Наградата „Автобус на годината“ се връчва всяка година от международно жури, в което членуват 22 специализирани издания от 22 европейски държави. Тези граждани на Добрич, които нямаха възможност да присъстват на демонстрацията, могат да се повозят в електробуса в района на депото, а не както бе обявено по линия 111. Този вид електробус разполага с иновативна система за електрическо задвижване и гарантира по-ниски експлоатационни разходи. Електрооборудването е разположено на покрива на автобуса. Видът на батериите, с които е оборудван автобусът, зависи от изискванията на операторите. За зареждането на батериите има специални станции за зареждане. Solaris Urbino 12 е 12-метров нископодов автобус, произведен от компанията Solaris Bus & Coach. Началото на неговото производство е през 1999 г. През 2010 г. е произведена хибридна версия на автобуса, от 2013 г. е произведена версия, която се движи изцяло на електричество. Представянето за втори път на електробус е в контекста на разработеното от Община град Добрич проектно предложение за развитие на интегрирана система на градския транспорт. Проектът включва няколко инвестиционни мерки - интелигентна транспортна система, обновяване на съпътстваща инфраструктура по бул.”Добричка Епопея“, обновяване на подвижния състав чрез закупуване на електробуси, зарядни станции и трансформатор, система за управление на обществения транспорт и облагородяване на 30 спирки на обществения транспорт. Предвидено е изграждане на автоматизирана система за управление и контрол на движението. Дейността обхваща проучване, проектиране, изграждане и упражняване на авторски надзор за монтиране и пускане в действие на система за управление на трафика, която ще променя циклите на 21 светофарни кръстовища с оглед на натовареността им с превозни средства. Системата спомага за оптимизирането на движението, въз основа на отчитане на трафика в реално време и адекватно реагиране на ситуацията. За функционирането на интелигентната транспортна система се предвижда изграждане на специализиран Център за управление на трафика. Той ще бъде позициониран в непосредствена близост до едно от възловите кръстовища в града. Освен интелигентна транспортна система в него ще се позиционира и система за управление на обществения транспорт, като по този начин се цели максимална ефективност на предвижданите разходи. Изпълнението на дейностите включва също изграждането на контролен център за управление на масов градски обществен транспорт (МГОТ), включително доставка и монтаж на необходимите сървъри, комуникационно оборудване, видео стена и работни места за оператори или диспечери. Контролният център за управление на МГОТ ще се помещава в центъра за управление на трафика, предвиден в рамките на Интелигентната транспортна система. Системата ще работи на база на изградена свързаност между бордовото оборудване в градските автобуси и контролния център, като се обменят данни за местоположението (координатите) на превозните средства, посредством които се следи в реално време за изпълнението на транспортната задача и се прави анализ и обработка на данните, необходими за публичните информационни услуги до които ще бъде предлаган достъп през уеб базирана платформа и светлинни табла по самите спирки. \r\nЖулиета НИКОЛОВА", "date": "2019.10.15", "title": "Общинското дружество „Градски транспорт - Добрич“ организира демонстрация на електрически автобус “Solaris“"}
{"url": "http://www.focus-news.net/news/2019/10/15/2708605/dvama-mazhe-ot-selo-yahinovo-v-oblast-kyustendil-sa-zadarzhani-ot-politsiyata-zaradi-uchastie-v-sbivane-mezhdu-dve-kompanii.html", "text": "През изминалата нощ полицаи са задържали в ареста двама мъже от село Яхиново в област Кюстендил заради участие в сбиване. Това съобщиха от пресцентъра на  МВР . Единият от задържаните е 40-годишен, а другият е на 23 г. Инцидентът възникнал около 2 часа между две компании, като повечето от участниците били в нетрезво състояние. Двама от участниците са потърсили медицинска помощ. По случая е образувана преписка в Районно управление на МВР-Дупница.", "date": "2019.10.15", "title": "Двама мъже от село Яхиново в област Кюстендил са задържани от полицията заради участие в сбиване между две компании"}
{"url": "http://www.focus-news.net/news/2019/10/15/2708609/", "text": "Районна прокуратура-Велико Търново предаде на съд мъж за хулиганство в дискотека. Това съобщиха от пресцентъра на  Апелативна прокуратура-Велико Търново . Обвинението срещу него е за това, че на 28 юни във Велико Търново, в дискотека, чрез нанасяне на удари с юмруци в тялото, умишлено причинил на 18-годишен ученик лека телесна повреда, като деянието е извършено по хулигански подбуди. На 27 юни, пострадалият бил в компанията на свои съученици, които били в дискотеката, за да отпразнуват успешното завършване на учебната година. Всички се забавлявали и танцували, като нямало пияни. Около 02.30 на 28 юни, докато пострадалият танцувал, заедно с приятели от компанията, обвиняемият застанал зад него и без предупреждение, и видима причина, му нанесъл удари в тялото. Обвиняемият е осъждан. Предстои насрочване на делото за разглеждане от съда", "date": "2019.10.15", "title": "Районна прокуратура-Велико Търново предаде на съд мъж за хулиганство в дискотека"}
{"url": "http://www.focus-news.net/news/2019/10/15/2708610/tseh-za-boi-kashta-i-kola-sa-goreli-v-gabrovska-oblast.html", "text": "Цех за бои, къща и кола са горели в Габровска област през изминалото денонощие. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Първият сигнал - за пожар в производствена база на предприятие за бои, е подаден малко след 16.00 часа на 14 октомври. На място веднага са изпратени екипи на пожарната, Спешна помощ, полицията и Общинския съвет за сигурност. Цехът се намира на улица „Мазалат“. Данни за жертви и пострадали няма. Нанесени са материални щети. Причините за инцидента са в процес на установяване. \r\nПрез последните 24 часа огнеборците от областта са гасили и пожари в микробус в Габрово и къща в село Велковци. При първото произшествие няма щети, а при второто, предизвикано от късо съединение, са изгорели част от покрива, дърва за огрев и барака. \r\nЛуиза ТРАНЧЕВА", "date": "2019.10.15", "title": "Цех за бои, къща и кола са горели в Габровска област"}
{"url": "http://www.focus-news.net/news/2019/10/15/2708596/tass-mezhdunarodnite-humanitarni-organizatsii-sa-prekratili-pomoshtta-si-za-kyurdite-v-severna-siriya.html", "text": "Международните хуманитарни организации, работещи в приграничните зони на Североизточна Сирия, са спрели дейността си и са прекратили да оказват помощ на кюрдското население в региона заради започналата турска военна операция, предава  ТАСС . \r\nКакто съобщава телевизионният канал Al Mayadeen, като се позовава на представители на кюрдските власти, „международните хуманитарни организации са прекратили работата си в граничната зона с Турция и евакуират своите служители от този регион“. \r\n \r\nПревод и редакция:", "date": "2019.10.15", "title": "ТАСС: Международните хуманитарни организации са прекратили помощта си за кюрдите в Северна Сирия"}
{"url": "http://www.focus-news.net/news/2019/10/15/2708615/aliya-kazandzhieva-ot-burgas-specheli-parvo-myasto-v-dve-kategorii-na-evropeyski-fotokonkurs.html", "text": "21-годишната бургазлийка Алия Казанджиева спечели първо място в две от общо пет категории на фотоконкурса, посветен на 70 години от създаването на Съвета на Европа. Това съобщиха от  Община Бургас . \r\nЗа най-добра снимка се бориха над 2000 предварително селектирани фотографии. Алия спечели призовете в категория „Моменти“ и категория „Места“. Жури, съставено от три изявени личности от Съвета на Европа: Лилиан Мори-Паскуер - председател на Парламентарната асамблея, съдия Линос-Александър Сицилианос – председател на Европейския съд по правата на човека, и Габриел Батаини-Драгони – заместник-генерален секретар, както и трима експерти по дизайн: David Cascaro – (Франция), Dina Oganova (Грузия), Karolina Veijo (Финландия), избраха победителя за всяка категория. \r\nФотографията „Целувка за сбогом“, спечелила категорията „Моменти“, е заснета на централната железопътна гара в Бургас. \r\nСъветът на Европа е институция, създадена през 1949 г. с главна цел защита на човешките права. В нея членуват 47 държави. Представители на почти всички тях участваха в специалната церемония по случай юбилея, която се състоя в градската опера в Страсбург. Младежите, сред които и единствената представителка на България, победителката във фотоконкурса Алия Казанджиева, присъстваха по време на официалната дискусия в сградата на Съвета на Европа, водена от президента Емануел Макрон по тема „Екология и Правата на човека“.  \r\nНаградените фотографии са подредени в изложба, озаглавена Lieu d’Europe, и ще останат в продължение на месец за разглеждане в Страсбург. Това е втора успешна европейска изява на бургазлийката Алия, след като през 2017 година беше наградена в Брюксел по случай спечеления фотографски конкурс “Европа в моя регион”, отново с фотографии от Бургас.", "date": "2019.10.15", "title": "Алия Казанджиева от Бургас спечели първо място в две категории на европейски фотоконкурс"}
{"url": "http://www.focus-news.net/news/2019/10/15/2708614/na-granitsata-s-republika-turtsiya-na-gkpp-kapitan-andreevo-i-gkpp-lesovo-trafikat-e-silno-intenziven-na-izhod-za-tovarni-avtomobili.html", "text": "На границата с Република Турция на ГКПП \"Капитан Андреево\" и ГКПП \"Лесово\" трафикът е силно интензивен на изход за товарни автомобили. Това съобщиха от пресцентъра на  Главна дирекция \"Гранична полиция\" . Информацията за трафика е към 13.00 ч. На границата с Република Северна Македония на ГКПП \"Златарево\" движението е затруднено поради извършване на ремонтно-строителни дейности. На останалите гранични пунктове в страната трафикът е нормален.", "date": "2019.10.15", "title": "На границата с Република Турция на ГКПП \"Капитан Андреево\" и ГКПП \"Лесово\" трафикът е силно интензивен на изход за товарни автомобили"}
{"url": "http://www.focus-news.net/news/2019/10/15/2708607/365-makedoniya-makedonski-arheolog-s-obrashtenie-kam-balgarskite-antimakedonisti-razbiram-vashiya-istoricheski-psihologicheski-kompleks.html", "text": "„Може би е излишно, но, дай Боже, да бъде полезно моето добронамерено обръщение към вас, комшии българи, разтресени от ирационална антимакедонска треска. Ще говоря като македонец, от свое име и със своето самосъзнание, а вие свободно можете да го умножите поне по един милион, без диаспората“, пише македонският археолог Зоран Георгиев в послание към българите, предадено от скопското електронно издание  „365“ . \r\n„Имах прадядо комита-автономист и баща партизанин, комунист-идеалист. Те, дядо и внук, всеки в своето биологическо и историческо време, са нарамили пушка и са сложили главата си в торбата за един и същ идеал: Македония на македонците. За тях тези имена са били свещени думи. И трябва да разберете защо те не могат да бъдат по-малко свети и за мен. В противен случай, не можем да бъдем приятели. А трябва да бъдем. \r\nНационалната принадлежност е лично чувство и интимно усещане. Поданството е съвсем друго. То може да бъде наследено или да бъде избрано по собствена воля, или – както в злата история на македонците – да бъде налагано изменливо. Вие, в своята пропаганда против „македонистите“, се позовавате на „декларирания“ в документи от миналото, а те са правени по шаблон от окупаторските режими. Така, моят прадядо (комитата) е бил „българин“, защото при кръщаването така го записал екзархийският поп в Османската държава. Баща ми бил писан „ич“ без изобщо да го питат, а през 1941 година му добавили „ев“ и той веднага се почувствал само „българин“, защото станал „шумкар“. \r\nПрощавайте за отклонението, но не мога да пропусна едно нещо: не съм чел нищо по-смешно от вашата Уикипедия, където казвате, че македонските партизани (всички до един, включително баща ми) били „български партизани!“ Разбирам вашия исторически психологически комплекс, но нямате право да диктувате „амнезия“ за това, кой беше той. Класическата военна окупация, с която заменихте предишната, не може да бъде прикрита с перфидния манипулативен термин „присъединяване“. Първо, македонците не се присъединиха. Второ, те бяха от противоположната страна. И трето, това са неизличими факти в световната историография. С най-добро намерение те могат да бъдат скрити в учебниците за първи клас, но не по-късно. И още нещо: ако от фразата „български фашистки окупатор“ отпадне „фашистки“, ще остане само „български окупатор“ и несправедливо ще хвърля кал върху целия български народ, който не е бил  фашизиран, а само тогавашното му правителство и неговия военно-полицейски апарат. \r\nЗа вас винаги са били важни Кубрат, Аспарух, Крум, Борис/Михаил, Калоян и Шишмановци-Неманичи, и другите между тях и след тя чак до Червенков и Живков, но за македонецът те са чужда история. Той не чувства духовен порив да се идентифицира с тях. Защо ли? Просто защото - дори ако грубо се абстрахирате романизираното и християнизираното коренно македонско население от края на античността, славяните определено заляха Македония точно 99 години преди Аспарух да стъпи на Дунавския „Онгъл“. И още 200 години след това няма нищо общо с т.нар. „прабългари“, докато римският император не остави Македония при хан Борис / княз Михаил, почти като допълнителна награда (а всъщност римско кукувиче яйце) за капитулантски приетото принудително кръщение на българи. Така македонското население (и извън него), не по избор и за една нощ, става подчинено на Първото българско царство. Тогава му беше залепен етикета, на който се возите и до днес“. \r\n \r\nПревод и редакция:", "date": "2019.10.15", "title": "„365“ (Македония): Македонски археолог с обръщение към българските антимакедонисти: Разбирам вашия исторически психологически комплекс"}
{"url": "http://www.focus-news.net/news/2019/10/15/2708612/mestni-izbori-2019-d-r-emil-karaivanov-bsp-poemame-angazhiment-za-vse-po-shirokoobhvatno-elektronno-administrativno-upravlenie-na-obshtina-asenovgrad.html", "text": "Поемаме ангажимент за все по-широкообхватно електронно административно управление. Това каза кандидатът на „БСП за България“ за кмет на Община Асеновград д-р Емил Караиванов в интервю за  Агенция „Фокус“  за мотивите си да се включи в кметската надпревара и за акцентите от програмата си. Той  подчерта изрично, че целта е за всякакви форми на граждански контрол върху общината. „Никога не съм пренебрегвал силното местно самоуправление както в града, така и по населените места, продължавам си ангажимента и за ангажирана младежка политика“, допълни още д-р Емил Караиванов. „Финансите на общината заедно с нейната собственост са основи за стабилност и в същото време перспективи за инвестиции - това е първият ни акцент. След тях следват публичните услуги и инвестиционната политика на общината, които ще се вложат в качествена среда за живот на асеновградчани, за техния труд и отдих“, посочи д-р Караиванов. Кандидатът за кмет на Община Асеновград д-р Караиванов коментира мотивите си да се кандидатира за нов мандат. По думите му не всеки кмет има такъв шанс. \"Трудно решение е, най-вече, защото е изключително задължаващо. Защото си в позиция към теб да има очаквания, да даваш обяснения за кое не е стигнало времето и какви са причините, да покажеш и докажеш, че има още много работа и ти знаеш как тя да бъде свършена. Тогава хората ще ти повярват. И аз съм в тази позиция, затова решението за кандидатирането ми за трети управленски мандат е много премислено“, каза д-р Караиванов. Той обърна внимание, че думите от слоганът му не са красиви самоуверени думи. „Това е констатацията на досегашния мандат. Да, много неща бяха трудни, една част от заложените ангажименти не успяхме да довършим или започнем. Но сме убедени, че това е посоката, по която трябва да върви Асеновград, трудна, не винаги с достатъчно инвестиции, но пък с много отстояване интересите на общината и хората тук“, допълни още кандидатът за кмет на Асеновград Емил Караиванов. \r\nДеница КИТАНОВА \r\n Пълния текст на интервюто четете в раздел „Мнение“.", "date": "2019.10.15", "title": "Местни избори 2019: Д-р Емил Караиванов, БСП: Поемаме ангажимент за все по-широкообхватно електронно административно управление на Община Асеновград"}
{"url": "http://www.focus-news.net/news/2019/10/15/2708598/domashna-oranzheriya-za-otglezhdane-na-kanabis-e-otkrita-pri-politseyska-proverka-na-adresa-na-37-godishen-mazh-ot-novo-selo-v-oblast-plovdiv.html", "text": "Служители на Районно управление на МВР–Стамболийски са разкрили домашна оранжерия за отглеждане на канабис. Това съобщиха от пресцентъра на  МВР . В хода на проведена полицейска операция срещу наркоразпространението вчера те предприели проверка на адреса на 37-годишен мъж от Ново село. В специално пригодено помещение в имота открили 7 растения от рода на конопа, достигнали височина до 3 метра. При процесуално-следствените действия е иззета и подготвена за изсушаване суха зелена листна маса, чието количество предстои да бъде изяснено с експертна справка. Извършителят е задържан за срок до 24 часа. Срещу него е образувано досъдебно производство по чл. 354в, ал.1 от НК. Работата по документирането му продължава под наблюдение на Районна прокуратура – Пловдив.", "date": "2019.10.15", "title": "Домашна оранжерия за отглеждане на канабис е открита при полицейска проверка на адреса на 37-годишен мъж от Ново село в област Пловдив"}
{"url": "http://www.focus-news.net/news/2019/10/15/2708616/okrazhna-prokuratura-veliko-tarnovo-predade-na-sad-mazh-teglil-pari-ot-chuzhda-debitna-karta.html", "text": "Окръжна прокуратура-Велико Търново внесе в съда обвинителен акт срещу мъж, теглил пари от чужда дебитна карта.  \r\nТова съобщиха от пресцентъра на  Апелативна прокуратура-Велико Търново . Обвинението срещу него е за това, че на 02 септември 2018 г. в Лясковец, при условията на продължавано престъпление, на три пъти, използвал платежен инструмент – дебитна карта, без съгласието на титуляря, като изтеглил чрез банкомат обща сума от 530 лева, като деянията са извършени през непродължителни периоди от време, при една и съща обстановка и при еднородност на вината. Обвиняемият живеел сам в изоставена сграда в Горна Оряховица. На 02 септември 2018 г., рано сутринта отишъл да си вземе кафе от автомат, но нямал пари и решил да открадне нещо от болницата, която била близо. Влязъл в сградата, качил се на горния етаж и произволно отворил вратата на една от болничните стаи. Там  били настанени за лечение пострадалият мъж и още двама пациенти, но в момента, в стаята нямало никой. Видял на едно от леглата мъжка чантичка, отворил я, взел от нея калъфчето с документите и веднага напуснал сградата. В калъфчето с документите намерил дебитната карта с ПИН - кода и още същия ден, на три пъти, изтегли пари с нея от банкомат. Изхарчил парите през следващите дни за алкохол. Предстои насрочване на делото за разглеждане от съда.", "date": "2019.10.15", "title": "Окръжна прокуратура-Велико Търново предаде на съд мъж, теглил пари от чужда дебитна карта"}
{"url": "http://www.focus-news.net/news/2019/10/15/2708613/spetsializiranata-prokuratura-i-gdbop-shte-dadat-brifing-za.html", "text": "От 15:00 часа ще бъде даден брифинг на Специализираната прокуратура и ГДБОП за действията по разследването на организираната престъпна група за рекет в Бургас, неутрализирана на 14 октомври. Това съобщиха от пресцентъра на  прокуратурата . При акцията бяха задържани 10 души.", "date": "2019.10.15", "title": "Специализираната прокуратура и ГДБОП ще дадат брифинг за специализираната акция в Бургас"}
{"url": "http://www.focus-news.net/news/2019/10/15/2708617/katya-petkova-od-gradski-transport-dobrich-elektrobusat-koyto-predstavyame-dnes-shte-ostane-za-testovo-vozene-10-dni.html", "text": "„Чудесно е , че електробусът, който представяме днес, ще остане остане в Добрич 10 дни“. Това заяви пред журналисти минути преди началото на представяне на електрически автобус “Solaris“ управителят на Общинското дружество (ОД) „Градски транспорт - Добрич“ Катя Петкова, предаде кореспондентът на  Радио „Фокус” – Варна . Катя Петкова допълни, че поради големия интерес в Европа към този тип превозни средства е трудно организирането на подобен род демонстрации, защото компаниите разполагат с по едно-две тестови превозни средства. Това е поредна, втора демонстрация в добруджанския град, а от дружеството се надяват да не бъде последна. На този етап проектното предложение на Община Добрич за нова, модернизирана транспортна схема, което включва и закупуване на електробуси, очаква одобрение за финансиране и изпълнение. „Идеята е да дадем шанс на всички производители да ни предложат опции, от които ние да можем да изберем най-оптималното за нашия град“, каза Катя Петкова. Тя припомни, че на предходната демонстрация бе представен най-малкия вариант електробус. Днешният е с дължина 12 метра. Има и 24-метрови, от които според нея Добрич няма нужда. По думите й 52-местен, 9 метров електробус е оптималният вариант за добруджанския град. Катя Петкова е участвала в симпозиум на компанията, която днес представя в Добрич свой електробус и увери, че тези съвременни возила имат всичко необходимо, за да се почувства всеки пътник комфортно – от възможности за ползване на дигитални технологии до улеснен достъп за хора със затруднения в придвижването. Автобусът е ориентиран към всички възможни групи пътници. Днес такива бяха и ученици от добричко училище, заедно с гостите на демонстрацията. \r\nЖулиета НИКОЛОВА", "date": "2019.10.15", "title": "Катя Петкова, ОД „Градски транспорт - Добрич“: Електробусът, който представяме днес, ще остане за тестово возене 10 дни"}
{"url": "http://www.focus-news.net/news/2019/10/15/2708611/britanski-ministar-brekzit-vse-oshte-e-mnogo-vazmozhen.html", "text": "Министърът за Брекзит на Великобритания Стивън Баркли заяви във вторник, че сделката за излизане на Обединеното кралство от Европейския съюз „все още е много възможна“, тъй като двете страни водят интензивни преговори преди срещата на върха на Съюза в края на тази седмица, предава  AFP . \r\n„Водят се разговори. Трябва да им дадем пространство да продължат, но в момента се водят подробни преговори и сделката все още е много възможна“, заяви Баркли при пристигането си на министерската среща в Люксембург. \r\n \r\nПревод и редакция:", "date": "2019.10.15", "title": "Британски министър: Брекзит все още е много възможен"}
{"url": "http://www.focus-news.net/news/2019/10/15/2708622/tass-turtsiya-nyama-da-se-otkazhe-ot-operatsiyata-v-siriya-zaradi-amerikanskite-sanktsii.html", "text": "Нищо не може да накара Турция да се откаже от военната операция в Сирия, включително въведените от САЩ санкции срещу страната, заяви пред журналистите говорителят на турския парламент Мустафа Шентоп, цитиран от  ТАСС . \r\n„В никакъв случай", "date": "2019.10.15", "title": "ТАСС: Турция няма да се откаже от операцията в Сирия заради американските санкции"}
{"url": "http://www.focus-news.net/news/2019/10/15/2708618/novi-dve-polozhitelni-probi-za-afrikanska-chuma-pri-divi-svine-sa-ustanoveni-v-shumenska-oblast.html", "text": "Нови две положителни проби за африканска чума при диви свине са установени в Шуменско. Това стана ясно по време на заседание на Областната епизоотична комисия, предаде репортер на  Радио „Фокус“-Шумен . За лабораторно изследване за африканска чума по свинете (АЧС) и трихинела са били изпратени проби от групов отстрел на дива свиня на 5 и 6 октомври, като в селата Сини вир и Венец са установени две положителни за АЧС. Очаква се официална заповед за обявяването на ново огнище за заболяването, но Петко Шаренков, заместник областен управител на Шумен, посочи, че вече са в ход съответни мерки с оглед на създалата се ситуация.  \r\nДокладвано беше изпълнението на мерките по отношение на огнището при диви свине в землището на с. Менгишево, община Върбица, обявено на 10 октомври. „В инфектираната зона са обособени съответните подзони А, Б и В“, отбеляза инж. Муса Кязъм, директор на Държавно горско стопанство-Върбица. В подзона А се извършват ежедневни претърсвания, а извън нея - всеки вторник и четвъртък, съвместно с Ловно-рибарското дружество във Велики Преслав. Спазени са и всички мерки за биосигурност.  \r\nД-р Наташа Баева от Областна дирекция по безопасност на храните (ОДБХ)-Шумен представи и изпълнението на мерките във връзка с обявеното също на 10 октомври огнище на болестта африканска чума при свинете в регистриран обект за отглеждане на свине от порода „Източнобалканска свиня“ в град Смядово. Определена е 3-километрова предпазна зона около огнището, в която влиза град Смядово, както и 10-километрова наблюдавана зона, в която попадат от община Смядово – селата Кълново, Янково, Бял бряг, Веселиново, Александрово, от община Шумен – село Ивански, и от община Велики Преслав – селата Златар и Суха река. Изпълнени са в пълен обем всички дейности по осигуряване на биосигурност.  \r\nОт ловно дружество „Сокол“ в Шумен поставиха въпроса за забавяне на резултатите от изпратените проби, като по думите им все още се очаква отговор за проби, изпратени на 7 октомври. „Хората съхраняват във фризери определено количество месо и не знаят какво да го правят. Искаме бърз иа писмен отговор, а не обаждане по телефона“, каза още Стоян Иванов, специалист в ловно сдружение „Сокол“. Д-р Катя Райкинска, директор на ОДБХ, посочи, че предстои промяна в заповедта за предаване на пробите.  \r\nСледващото заседание на Областната епизоотична комисия ще бъде на 22 октомври. \r\nИвелина ИВАНОВА", "date": "2019.10.15", "title": "Нови две положителни проби за африканска чума при диви свине са установени в Шуменска област"}
{"url": "http://www.focus-news.net/news/2019/10/15/2708620/informatsionna-kampaniya-po-povod-evropeyskiya-den-za-borba-s-trafika-na-hora-shte-se-provede-v-sliven.html", "text": "Местната комисия за борба с трафика на хора (МКБТХ) в Сливен и Националната комисия за борба с трафика на хора (НКБТХ) стартират ежегодната информационна кампания по повод 18 октомври – Европейски ден за борба с трафика на хора, в партньорство с Община Сливен, Бюро по труда – Сливен, Професионална гимназия по хотелиерство и туризъм „Акад. Неделчо Неделчев” и А21 България. Това съобщиха от пресцентъра на  Общината . \r\nОсновен акцент в кампанията, която е насочена към млади хора тази година, ще бъде организирането на Поход за Свободата на 19 октомври (събота), от 11.00 часа. Той ще започне от бул. „Цар Освободител” № 1, пред централния вход на Община Сливен и ще премине по пешеходната зона на булеварда. Поход за Свободата е ежегодно събитие, което се провежда в повече от 450 града в над 50 държави по цял свят и с това се превръща в най-голямата и значима инициатива в подкрепа на жертвите на трафик на хора в света. \r\nВ рамките на информационната кампания, във връзка с работата по целенасочена превенция, с фокус актуалните форми на трафика на хора, МКБТХ – Сливен планира да проведе превантивни дейности с уязвими групи, с цел популяризиране на Националната телефонна линия за борба с трафика на хора, която приема сигнали денонощно и безплатно на телефон 0800 20 100. \r\nАктивна роля в кампанията ще вземат и доброволческите екипи към МКБТХ – Сливен, преминали Антитрафик академия за доброволци 2019 г., които ще проведат обучителни сесии по метода „връстници обучават връстници”. Те ще участват в отворена дискусия „Възможностите и предизвикателствата пред младите хора в Европа”. \r\nТрафикът на хора е сериозно престъпление срещу личността, човешките права, достойнството и самочувствието, нарушение на общочовешките етични норми и морални ценности. Той е и сред най-доходоносните престъпления, наред с трафика на наркотици и оръжие. Престъпление е набирането, транспортирането, укриването на хора чрез заплахи, използване на сила или друга форма на принуда, с цел експлоатацията им. Включва насилствена проституция, принудителен труд, държане в принудително подчинение, експлоатация с цел просия и джебчийство, отнемане на телесни органи и трафик на бременни жени с цел продажба на новородените им.", "date": "2019.10.15", "title": "Информационна кампания по повод Европейския ден за борба с трафика на хора ще се проведе в Сливен"}
{"url": "http://www.focus-news.net/news/2019/10/15/2708623/vavezhda-se-vremenna-organizatsiya-za-prestoy-i-parkirane-v-sofiya-poradi-remontni-deynosti-i-praznika-na-aviatsiyata-na-16-oktomvri.html", "text": "Въвежда се временна организация за престой и паркиране в София поради ремонтни дейности и Празника на авиацията. Това съобщиха от пресцентъра на  Столична община . \r\nВременна забрана за паркиране \r\nОт 16 октомври 2019 г. до 03 ноември 2019 г. ще бъде забранен престоят и паркирането на превозни средства на ул. „Княз Борис I“ в участъка от бул. „Патриарх Евтимий“ до бул. „Ген. Скобелев“. Причината за временната забрана е ремонт на тротоарите на ул. „Княз Борис I“ в участъка от бул. „Патриарх Евтимий“ до бул. „Ген. Скобелев“. \r\nЗабрана за престой и паркиране на превозни средства \r\nОт 06.00 до 22.00 часа на 16 октомври 2019 г. във връзка със заснемането на продукция, ще бъде забранен престоят и паркирането на превозни средства, както следва: \r\n- На ул. „6-ти септември“ между ул. „13-ти март“ и ул. „Любен Каравелов“ – 10 /десет/ паркоместа. \r\n- На ул. „13-ти март“ между ул. „6-ти септември“ и ул. „Любен Каравелов“– 10 /десет/ паркоместа. \r\n- На ул. „Ангел Кънчев“ между ул. „Петър Парчевич“ и ул. „Уилям Гладстон“ – 7 /седем/ паркоместа. \r\n- На ул. „Уилям Гладстон“ между ул. „Ангел Кънчев“ и ул. „Рачо Димчев“ – 7 /седем/ паркоместа.  \r\nОграничено паркиране заради Празник на авиацията \r\nВъв връзка с честването на Празника на авиацията на 16 октомври 2019 г. от 08.00 часа до приключване на мероприятието в същия ден ще бъде въведено ограничение. Забранява се престоят и паркирането на превозни средства на паркинга на северозападната дъга на пл. „Св. Александър Невски” между ул. „Оборище” и ул. „11-ти август”, като ще се осигури място за паркирането на 4 /четири/ броя автобуси.  \r\nВременно изместване на спирка на масовия градски транспорт \r\nOт 09.00 часа до 17.00 часа на 16.10.2019 г.  ще се изпълни изместване на автобусна спирка с код 1015 „ж.к. Дървеница“ от локалното пътно платно на бул. „Св. Климент Охридски” с 50 метра назад в централното пътно платно на булеварда. Ще бъдат променени и маршрутите на автобусни линии №№ 69, 70, 88 и 123 от локалното пътно платно на бул. „Св. Климент Охридски“ по централното пътно платно на булеварда, в участъка от бул. „Андрей Ляпчев“ до ул. „Канарче“ в посока бул. „Д-р Г. М. Димитров“.", "date": "2019.10.15", "title": "Въвежда се временна организация за престой и паркиране в София поради ремонтни дейности и Празника на авиацията на 16 октомври"}
{"url": "http://www.focus-news.net/news/2019/10/15/2708624/", "text": "1245 кг е средният добив картофи от декар в област Смолян при над 90 % реколтирани площи. Това съобщиха за   Радио „Фокус“ – Смолян  от Областна дирекция „Земеделие“ – Смолян. Реколтата тази година, на база среден добив от декар за областта, е по-добра от изминалата. Към момента са реколтирани повече от 90 %  от площите засети с картофи.  Дъждовното начало на лятото и продължителното засушаване през август и септември не се е отразило драстично на посевите, тъй като тази година средният добив за област Смолян е с около 200 кг на декар повече спрямо миналата година, обясниха експертите.  \r\nПо общини ситуацията е по-различна, спрямо общата тенденция за областта. За общини като  Смолян, Чепеларе, Девин и Мадан, реколтата е много добра и там са най-високите добиви за областта. Средно са произведени около 1700-2000 кг от декар. Малко по-слаби са добивите в Неделино, Рудозем и Доспат. Най-слаба е реколтата в общините Борино, Баните и Златоград, където променливите метеорологични условия са оказали своето влияние.  \r\nНели ГЕРГЬОВСКА", "date": "2019.10.15", "title": "1245 кг е средният добив картофи от декар в област Смолян при над 90 % реколтирани площи"}
{"url": "http://www.focus-news.net/news/2019/10/15/2708630/prezidentat-rumen-radev-shte-otkrie-kragla-masa-sportat-detsata-i-badeshteto-na-17-oktomvri.html", "text": "На 17 октомври, четвъртък, от 10.00 часа, в ректората на Национална спортна академия „Васил Левски“ президентът Румен Радев ще открие конференция  „Спортът, децата и бъдещето“ с участието на водещи експерти в областта на медицината, психологията, педагогиката, физическото възпитание. Това съобщиха от  прессекретариата на държавния глава . По време на форума държавният глава ще обяви началото на своя нова инициатива, която да насърчи физическата активност и практикуването на спорт за подобряване на здравето, развитието на двигателните умения и социалното общуване при децата и младите хора. В рамките на конференцията лекторите ще представят информация за здравния статус и физическата дееспособност на младежите у нас. Ще бъдат обсъдени начините за стимулиране на физическата активност, както и противодействието на агресията в училище, на зависимостите и обездвижването сред децата. Кръглата маса се организира от обществения съвет „Физическо възпитание и спорт“ към президента и е под егидата на държавния глава Румен Радев.", "date": "2019.10.15", "title": "Президентът Румен Радев ще открие кръгла маса „Спортът, децата и бъдещето“ на 17 октомври"}
{"url": "http://www.focus-news.net/news/2019/10/15/2708627/sport-borislav-mihaylov-nyama-da-podava-ostavka.html", "text": "Президентът на Българския футболен съюз Борислав Михайлов заяви, че няма да подава оставка. Тя му беше поискана от премиера Бойко Борисов днес. На базата в Бояна медийният директор на съюза Христо Запрянов разясни, че в петък от 14:00 часа има заседание на Изпълкома на БФС и след него, от 15:00 часа Михайлов ще отговори на всички въпроси на медиите.", "date": "2019.10.15", "title": "Спорт: Борислав Михайлов няма да подава оставка"}
{"url": "http://www.focus-news.net/news/2019/10/15/2708628/prezidentat-rumen-radev-shte-uchastva-v-otbelyazvaneto-na-praznika-na-aviatsiyata-i-balgarskite-voennovazdushni-sili.html", "text": "На 16 октомври, сряда, от 10.00 часа пред Паметника на българския летец до сградата на Народното събрание държавният глава и върховен главнокомандващ Румен Радев ще приеме почетния караул по случай Празника на авиацията и Българските военновъздушни сили. Това съобщиха от  прессекретариата на държавния глава . Президентът ще поднесе венци пред Паметника на българския летец.", "date": "2019.10.15", "title": "Президентът Румен Радев ще участва в отбелязването на Празника на авиацията и Българските военновъздушни сили"}
{"url": "http://www.focus-news.net/news/2019/10/15/2708632/politsai-ot-haskovo-zadarzhaha-chetirima-dushi-za-razprostranenie-na-narkotitsi.html", "text": "Двама мъже - на 36 и 38 години, и две жени - на 52 и на 36 години, и четиримата жители на Хасково, са задържани за разпространение на наркотични вещества. Това съобщиха от пресцентъра на  МВР . Специализираната операция е проведена след осъществено близо четиримесечно наблюдение. Действията стартирали тази сутрин, под ръководството на Окръжната прокуратура. В хода им е извършено претърсване в частен дом на ул. „Картечар“, където криминалистите намерили и иззели близо 80 дози хероин с тегло около 60 грама, неразфасована бучка от същото вещество, електронна везна. Според събраните до момента данни, задържаните са едни от основните разпространители на наркотика в квартал „Република“, като в процеса са включвани и семействата им. По случая са образувани досъдебни производство, работата по които продължава под наблюдението на прокуратурата.", "date": "2019.10.15", "title": "Полицаи от Хасково задържаха четирима души за разпространение на наркотици"}
{"url": "http://www.focus-news.net/news/2019/10/15/2708631/dzhudistite-ot-sporten-klub-kodokan-v-pazardzhik-zavoyuvaha-otlichiya-na-republikanski-sastezaniya-v-sliven-i-gabrovo.html", "text": "Джудистите от спортен клуб „Кодокан“ в Пазарджик се представиха отлично на двете републикански състезания - в Сливен и Габрово, съобщиха от  спортния клуб . На републиканското в Сливен участваха 6 деца, водени от треньора Величко Серев. И отново показаха отличната си подготовка, печелейки 2 първи, 1 второ, 1 трето и 2 пети места в класирането. Със златото се икичиха Денислав Медаров в кат. 34 кг и Цветомир Вълков в кат. 46 кг. Сребърен медал спечели Александър Златанов в кат. 27 кг, а бронз – Николай Златанов – кат. 30 кг. Втората група на СК „Кодокан“ с треньор Виден Василев се завърна от Габрово със злато на седмокласника от Спортното училище Красимир Костурков – кат. 60 кг, и Красимир Кендеров – кат. 52 кг. Второ място и сребърни медали спечелиха Ангел Славков – кат. +66 кг, който е ученик в девети клас на Спортното училище, и Радина Сербезова – кат. до 63 кг, ученичка в осми клас.   \r\nТреньорите подготвят усилено джудистите за следващото предизвикателство, което ще се състои през почивните дни в Стара Загора.", "date": "2019.10.15", "title": "Джудистите от спортен клуб „Кодокан“ в Пазарджик завоюваха отличия на републикански състезания в Сливен и Габрово"}
{"url": "http://www.focus-news.net/news/2019/10/15/2708629/11-gosti-na-svatba-v-selo-byala-palanka-v-slivenska-oblast-sa-bili-prieti-v-bolnitsa-zaradi-hranitelno-natravyane.html", "text": "11 гости на сватба в село Бяла паланка в Сливенска област са били приети в болница заради хранително натравяне. Информацията е изпратена от  РЗИ-Сливен  до Министерство на здравеопазването. Според данните на РЗИ, заболелите лица са присъствали на 29 септември на сватба в селото. Петима от гостите са хоспитализирани с гастроинтестинални оплаквания, а останалите са лекувани амбулаторно. Взети са клинични материали за микробиологично изследване. \r\nВ хода на проведеното проучване от екип от РЗИ-Сливен и ОДБХ-Сливен е установено, че на тържеството са присъствали 500 души от пет населени места, консумирали домашно приготвена и неправилно съхранявана храна. По данни към 1 октомври информация за други заболели не е постъпвала.", "date": "2019.10.15", "title": "11 гости на сватба в село Бяла паланка в Сливенска област са били приети в болница заради хранително натравяне"}
{"url": "http://www.focus-news.net/news/2019/10/15/2708633/daily-sabah-zatoplyaneto-na-cherno-more-namalyava-ulova-na-riba.html", "text": "Глобалните климатични промени също имат своето влияние върху Черно море. Измина повече от месец, откакто беше отменена забраната за риболов, но рибарите в Черно море все още очакват голям улов. Експертите свързват това с по-високите температури на водата, пише електронното издание на турския вестник  Sabah . \r\nРибните пазари изобилстват с различни видове риба, но количеството остава малко, което тласка допълнително цените нагоре и тревожи рибарите, търговците и потребителите. \r\nРибарите са разочаровани от улова на бонито, който носи приходи и намалява надеждите им за новия сезон на европейската хамсия, малка риба, популярна в турската кухня. \r\nЧерно море е дом на големи пасажи хамсия, но тъй като водите все още са топли и риболовният сезон преминава бързо, приходите им може да забележат спад тази година. \r\nСонер Билен, доцент във Факултета по рибно стопанство на университета в Кастамону, заяви, че няма начин за „ефективен“ риболов в Черно море тази година, освен ако няма промяна в температурите. \r\nВ обръщение пред Anadolu Agency (AA) Билен заяви, че текущите температури се колебаят между 19 и 21 градуса по Целзий, много над температурите за редовния сезон между 10 и 12 градуса по Целзий. \r\nТой каза, че наблюденията показват дългосрочно повишаване на температурите, които би трябвало да са около  6 градуса по Целзий, не са достигнали това равнище през тази година. \r\n„Забелязахме внезапно, извънредно повишаване на температурите и това се отрази на всички видове. Температурата трябва да е 7 градуса по Целзий, за да може рибата да расте, но през повечето време беше около 12 градуса. Видове като хамсия и сардина не можаха да образуват своите пасажи и следователно това доведе до по-малкия улов“, каза той. \r\nБилен обясни още, че хранителната пирамида в Черно море е била нарушена поради покачващите се температури. \r\n„В Черно море има много риба, от бонито до хамсия, но тя е разпръсната. Така че не е възможно да ги хванете с мрежи. Ако температурите не се понижат, не можем да очакваме много от риболова“, каза той. \r\nПромените в климата също изиграха огромна роля при бедствия като наводнения и свлачища в по-широкия регион на Черно море тази година. \r\nЗа последните 40 години температурата на водата в Черно море през лятото е била средно 19 градуса по Целзий. Но тази година температурата на водата е достигнала до 26 градуса по Целзий, нарушавайки атмосферния баланс. Това изкривяване е увеличило валежите в региона, като в резултат хиляди хора са загубили домовете си. \r\nДиректорът по метеорология в Трабзон Абдула Джейлан заяви пред информационна агенция „Делмирьорен“,  че поради обилните валежи в региона, почвата е погълнала цялата вода, а продължаване на обилните валежи може да причини нови свлачища. \r\nПрофесор Осман Бекташ от Техническия университет Карадениз също се съгласи, че внезапната промяна в температурата причинява обилни валежи в Черноморския регион. \r\n„Според научните изследвания, направени през последните няколко години, Източното Черноморие се затопля повече от Западно Черно море в резултат на глобалните промени в климата. Това доведе до повече валежи и наводнения, вредни на живота и имуществото“, каза Бекташ. \r\nБилен каза, че Турция все още има късмет за риболова, особено за европейската хамсия. \r\n„Това е вид, който може да бъде уловен най-добре в турските води. Черно море има два различни вида хамсия и единият с пасажи между Трабзон и Грузия, а другият мигрира между Трабзон и Русия и пътува по румънските и български брегове, преди да се върне в Турция“, обясни той. \r\n„Тя достига размера, подходящ за улов, само когато е в турски води и при правилните обстоятелства можете да хванете 200 000 тона хамсия. Около 60 000 тона от това се използват за производство на масло и брашно. В известен смисъл допринася също индиректно за икономиката“, добави Бекташ. \r\nТуран Акин, който ръководи риболовна кооперация в Еврение, черноморски рибарски град в Кастамону, заяви, че местните рибари страдат от липса на бонито и хамсия. \r\n„Бонито беше обилно в средата на август всяка година, но рядко го улавяме, въпреки че мина повече от един месец [след отмяната на забраната]. Хамсията е по-рядка“, оплака се той. \r\n \r\nПревод и редакция:", "date": "2019.10.15", "title": "Daily Sabah: Затоплянето на Черно море намалява улова на риба"}
{"url": "http://www.focus-news.net/news/2019/10/15/2708635/v-kazanlak-se-provede-parva-sreshta-po-programata-na-unitsef-rabotilnitsa-za-roditeli-da-porasnem-zaedno.html", "text": "В Сдружение \"Бъдеще за децата\" се проведе първата от поредицата срещи по програма „ Работилница за родители „ Да пораснем заедно”, каза за  Радио \"Фокус\"  директорът на сдружението Мария Гинева. Тя поясни, че участието в програмата е напълно безплатно. Програмата е разработена от УНИЦЕФ и се прилага в редица държави. Представлява 14 тематично свързани сесии, по време на които родителите имат възможност да общуват с други родители и специалисти, да обменят опит и мисли, както и да научават повече за развитието на детето и неговите психологически потребности, родителството и взаимоотношенията с децата, ефективното общуване с детето, разрешаването на конфликти и други. В Казанлък програмата „Работилница за родители - Да пораснем заедно“ се реализира в резултат на сключеното споразумение за сътрудничество между Общината и УНИЦЕФ – България. \"В сесиите се използват различни форми на работа - кратки лекции, упражнения, казуси, обсъждат се определени теми, обменя се опит, споделят се информация, знания и умения”, подчерта Гинева. Следващата среща по проекта ще се проведе на 16 октомври. \r\nСлавяна ГАЙДАРОВА", "date": "2019.10.15", "title": "В Казанлък се проведе първа среща по програмата на УНИЦЕФ „Работилница за родители – Да пораснем заедно”"}
{"url": "http://www.focus-news.net/news/2019/10/15/2708619/", "text": "\"Походът е възможност хората  се порадват на красиви пейзажи\". Това каза на пресконференция в Плевен Радостин Ангелов, организатор на четвърти поход. Да слезем от колите“ от Плевен до с. Тотлебен на 19 октомври, предаде кореспондент на  Радио „Фокус“ . \"Осигурили сме храна и вода за участниците. Те ще получат и фанелки с надпис на похода. Идеята за похода се зароди преди 4 години\", каза Красимир Танчев. Той допълни, че по време на прехода човек се запознава с нови хора. \"Може човек да се е разминавал с тях по улиците на Плевен, но никога не си е говорил с тях. Един ден сред природата е идеално разтоварване и възможност за запознаване с нови хора“, каза още Красимир Танчев. По думите му, миналата най-малкият участник е бил на 4 години. \"Голям интерес има от младите хора към похода и ни радва това, че те се запалиха да участват. Може би тяхното мото е \"Да оставим компютрите и лаптопите, заповядайте да ходите с нас\", допълни Красимир Танчев.  \r\nВиолета КРЪСТЕВА", "date": "2019.10.15", "title": "Красимир Танчев, организатор на четвърти поход ..,,Да слезем от колите“: Походът е възможност хората  се порадват на красиви пейзажи"}
{"url": "http://www.focus-news.net/news/2019/10/15/2708640/prof-mariana-arnaudova-umbal-sv-marina-varna-samoubiystvata-v-balgariya-namalyavat.html", "text": "Самоубийствата в България намаляват. Това каза по време на пресконференция психиатърът проф. Мариана Арнаудова към Катедрата по психология и медицинска психология в Медицинския университет във Варна, ръководител на направление „Психиатрия“ и началник на Трета психиатрична клиника към УМБАЛ „Св. Марина“, предаде репортер на  Радио „Фокус“ – Варна . По думите й страната ни е в рамките на средното или малко под средното ниво на брой самоубийства, като за България те са 10 на 100 000 души.  \r\n„Нямаме представа, на какво се дължи това намаление, но е факт, че в последните години намалява броят на самоубийствата“, добави проф. Арнаудова. Тя допълни, че българите не са толерантни към хората, които посягат на живота си, нито към тези с психологични проблеми. Доказателство за думите й според данни на Световната здравна организация (СЗО) близо 450 млн. души в целия свят страдат от различни психични разстройства, а други 800 000 осъществяват самоубийство. На база на тези данни, през тази година СЗО е започнала мащабна акция за превенция на самоубийството, като се стартира кампания в световен мащаб, в която участва и България. Кампанията се провежда под мотото „40 секунди на действие“. В рамките на тези 40 секунди може да се окаже помощ на човека решил да сложи край на живота си и всеки, който забележи, че негов близък или роднина е в тежко психическо състояние би могъл да отдели от времето си, за да поговори с човека и да се опита да го разубеди.  \r\nПроф. Мариана Арнаудова добави, че основните причини за самоубийствата са генетични, социални, икономически и финансови. В България причините за намаляване на самоубийствата се дължат преди всичко на добре подготвените специалисти и културата хората да търсят помощ. Оказва се, че жените по-често правят опити за самоубийства, но пък при мъжете процентно е по-голям броят на успешните опити. \r\nВъв Варна са регистрирани 100 самоубийства за първите 6 месеца на годината, докато за миналата година те са били 124. Данните сочат също, че на всеки 60 – 70 опита за самоубийства 2% завършват с фатален край. Като цяло жените посягат по-често на живота си и са по-склонни да търсят помощ при специалист, каза още психиатърът. „Тези данни обаче са само върхът на айсберга. Аз лично не вярвам на статистики, защото те не са пълни, а освен това – дори и 1 човек да има проблеми, това засяга всички негови близки“, подчерта проф. Арнаудова. \r\nПо отношение на финансирането специалистът добави, че то не е достатъчно. По думите й, необходими са много нови центрове за настаняване на хора с психични проблеми, които да не са само от дневен тип, но трябват и такива, които работят през нощта. \r\nДесислава ВАСИЛЕВА", "date": "2019.10.15", "title": "Проф. Мариана Арнаудова, УМБАЛ „Св. Марина“ – Варна: Самоубийствата в България намаляват"}
{"url": "http://www.focus-news.net/news/2019/10/15/2708639/sport-pszh-podgotvi-nov-dogovor-za-mbape.html", "text": "Френския шампион Пари Сен Жермен е приготвил нов договор за една от звездите си Килиан Мбапе. Настоящият контракт на французина изтича през 2022 година. Според „Le10Sport“ обаче парижани са готови да задържат младия си нападател, като му увеличат заплатата на 50 милиона евро на година. Също така договорът му ще бъде удължен до лятото на 2024 година.През лятото имаше слухове, според които Реал Мадрид е готов да привлече Мбапе в своите редици, но не се стигна до нещо официално. Сега се твърди, че „белият балет“ е готов да се пробва отново през идното лято, като конкуренция ще им правят и шампионите на Англия Манчестър Сити.", "date": "2019.10.15", "title": "Спорт: ПСЖ подготви нов договор за Мбапе"}
{"url": "http://www.focus-news.net/news/2019/10/15/2708637/mestni-izbori-2019-kandidatat-za-kmet-na-obshtina-kyustendil-petar-paunov-predlagame-da-se-sazdade-fond-za-bezplatno-lechenie-na-sterilitet.html", "text": "Петър Паунов възражда десетилетната слава на местните минерални извори с целебната им сила в лечението на безплодие. Това стана ясно по време на пресконференция на кандидата за кмет на Община Кюстендил Петър Паунов и част от кандидатите за общински съветници от Местната коалиция „ГЕРБ, СДС, ВМРО-БНД, ДБГ, ЗНС, Обединени земеделци възраждат”, предаде репортер на  Радио „Фокус” – Кюстендил . Основен приоритет в програмата на Петър Паунов и местната коалиция е развитието на лечебния туризъм и борбата с демографската криза. От коалицията предлагат създаване на Фонд за безплатно лечение на стерилитет, чрез доказаните лечебни свойства на изворните минерални води на Кюстендил. Заедно с това ще бъде създаден и фонд за подпомагане на семействата с новородени деца: до 2000 лева еднократна подкрепа ще се дават за новородено дете в семейство на образовани родители. Възраждането на балнеоложката слава на Кюстендил не само ще се включи в битката с националната демографска криза, но и ще доведе до сериозен приход за всички местни хора, които работят в туристическия и търговския сектор. Всички гости на града, които ще се възползват от лечебния курс, ще се настаняват в квартири, къщи за гости и хотели. Това ще развие още един сектор от местната икономика – лечебния туризъм, приходите от който ще остават във всяко кюстендилско семейство.  \r\nКандидатът за кмет Петър Паунов, водач на листата на Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци”, представи приоритетите от програмата си, заедно с кандидатите за общински съветници Михаела Крумова, настоящ председател на Общинския съвет в Кюстендил, д-р Маргарита Исталиянова, акушер-гинеколог, д-р Валери Томов, началник отделение по акушерство и гинекология в Многопрофилна болница за активно лечение „Д-р Никола Василев“, и Георги Петров, председател на организацията на ВМРО в Кюстендил. Беше посочено, че минералните извори на Кюстендил имат десетилетна слава с целебното си въздействие при лечението на безплодие. От страната и чужбина в града са се стичали семейства – с надеждата силата на водата, дадена й от природата, да ги излекува. Хиляди деца са родени, благодарение на това лечение. Сега, когато демографската криза е в стихията си, а стотици хиляди български двойки имат репродуктивни проблеми, трябва да се използва богатството, с което е дарен кюстендилският край и да са противопостави силата на природата срещу тази криза. В традициите и в дългогодишната практика лечебното въздействие на минералните води на Кюстендил е безспорно и медицински доказано. Освен това лечението е достъпно и изключително щадящо – основава се изцяло на природния състав на водата, не включва никакви агресивни интервенции, химически препарати и медикаменти. Това е още една причина да се възроди и популяризира, за да може да се възползват от него максимален брой хора. „За да възродим традицията в използването на минералните води за лечението на безплодие, да върнем славата на Кюстендил като балнеолечебен център и най-важното: да дадем възможност на всички, които имат репродуктивни проблеми, да се възползват от това лечение, ние създаваме фонд за лечение на стерилитет. Ще се финансира 10-дневен лечебен курс, чиято стойност е 400 лева и включва процедури с минерална вода, физиотерапия и лечебна физкултура. Статистиката показва, че при 1800 проведени лечения успеваемостта на процедурата е 60 процента. Кюстендил има традиции в това лечение, има обучени специалисти и най-вече има ги в цяла България, а и по света – деца, родени благодарение на това лечение. Вече изградихме подходящите бази, които да се оборудват, и провеждането на процедурите може да започне веднага”, каза Петър Паунов.   \r\nД-р Валери Томов приветства решението да се използват ресурсите на минералните води в борбата с демографската криза, която по данни на Световната здравна организация изключително сериозно засяга България. Нацията намалява с такава висока скорост, че трябва да се включат всички възможни ресурси в борбата с демографската криза и тя да е във фокуса на всички управляващи. Д-р Томов засегна темата с мъжкия стерилитет, чиито мащаби през последните години застрашително нарастват. Според данни от изследвания в страната, проблемът за безплодието в 65 процента от случаите е в мъжкия стерилитет.  \r\n„Предложението, което нашата коалиция прави, е да се създаде фонд, който да финансира такъв лечебен курс не само на жените, но и на мъжете. Има такива програми, работени са преди години в Кюстендил, доказано е, че и мъжкият стерилитет се повлиява изключително добре от лечението с местната минерална вода. Курсът ще включва и предварителни изследвания – и за мъже, и за жени. Още от началото на следващата година програмата може да започне да работи”, каза Петър Паунов и представи още един елемент от акцентите в програмата – подкрепа на младите двойки за по-висока раждаемост. В битката с демографската криза и в помощ на младите хора от община Кюстендил, се създава фонд, от който ще се дава еднократна подкрепа от 200 до 2000 лева за всяко новородено дете в семейство на образовани родители. Минималното изискване за получаване на подкрепата е средно образование, с по-високия образователен ценз се увеличава и размерът на средствата. Така, едновременно с подкрепата, която ще бъде оказана на всички, които създават и отглеждат децата си в Кюстендил, това е стимул и за образование. \r\nВенцеслав ИЛЧЕВ", "date": "2019.10.15", "title": "Местни избори 2019: Кандидатът за кмет на Община Кюстендил Петър Паунов: Предлагаме да се създаде Фонд за безплатно лечение на стерилитет"}
{"url": "http://www.focus-news.net/news/2019/10/15/2708634/opredeleni-sa-godishnite-nagradi-dobrich-v-oblastta-na-kulturata-i-naukata.html", "text": "Годишните награди „Добрич“ в областта на културата и науката на Община град Добрич за 2019 година бяха определени на 14 октомври от комисия, назначена със заповед на кмета на Община град Добрич. Това съобщиха от пресцентъра на  Община град Добрич . Заседанието беше проведено съгласно Правилник, утвърден от Общински съвет град Добрич с Решение № 34-12 от 29 април 2014 г. Наградите имат за цел да удостоят с публично признание творци, учени и дейци на изкуството и културата от град Добрич за ярки постижения и принос в развитието на сценичните изкуства, визуалните изкуства, културното наследство, книгите, четенето и библиотеките, медиите и науката. Съгласно Правилника Годишните награди „Добрич“ в областта на културата и науката ще се връчат на специална церемония на 1 ноември – Ден на народните будители и Ден на българските учени, от 11:00 часа в Огледална зала „Нели Божкова“ и включват диплом и парична сума. Съгласно чл. 9 (12) комисията има право да присъжда допълнително грамоти за принос в науката и в духовното развитие на град Добрич по своя преценка. В знак и израз на признание Почетна грамота за значителен принос в духовното развитие на град Добрич получават: Димитрина Германова - поп изпълнител от Студио за поп-рок певци „Сарандев“ при Младежки център – Добрич с вокален педагог Елена Карабельова, Елена Карабельова – вокален педагог на Студио за поп-рок певци „Сарандев“ при Младежки център – Добрич, Райко Тонев – хоров диригент, почетен гражданин на Добрич, Веселина Малчева – краевед, член на Дружество на краеведите „Отец Павел Атанасов“, Миглена Пенева  – ръководител на Вокална школа при Народно читалище „Романо дром – 2002 г.“, дългогодишен хорист, Регионална радиостанция на Дарик в Добрич, Екип от творци педагози от СУ „Св. Климент Охридски“, доц. д-р Нина Ненова, доц. д-р инж. Радко Михайлов, проф. д-р Валентин Байчев, проф. дсн Димитър Генчев. Носител на наградата „Млад творец“ става: Лана Анцаридзе - ръководител на Клуб „Театър“ при Младежки център - Добрич, на Детски музикален и танцов театър „Дея“, хореограф и режисьор. Носител на Индивидуална награда е: Евелина Ханджиева – художник, директор на Художествена галерия – Добрич до май 2019 г. Носител на Колективна награда са: Милена Алджабари – педагог,  и Галя Георгиева – уредник „Образователни програми“ в Художествена галерия – Добрич", "date": "2019.10.15", "title": "Определени са Годишните награди „Добрич“ в областта на културата и науката"}
{"url": "http://www.focus-news.net/news/2019/10/15/2708626/kathimerini-kiriakos-mitsotakis-osadi-operatsiyata-na-turtsiya-v-siriya-i-ochakva-ot-es-da-nalozhi-sanktsii-na-ankara.html", "text": "Министър-председателят на Гърция Кириакос Мицотакис осъди турската военна операция в Сирия, като добави, че очаква Европейският съюз да наложи нови санкции на Анкара заради нея, както и заради „нарушението на суверенните права на Кипър“, пише електронното издание на вестник  Kathimerini . \r\n„Призоваваме за незабавно примирие“, заяви премиерът пред Antenna TV, като добави, че ЕС ще направи „динамична намеса“ по време на срещата на върха в четвъртък. \r\nЕвропейските външни министри в понеделник повишиха залога срещу Анкара, като се ангажираха да ограничат износа на оръжие за Турция заради настъплението й в Северна Сирия, като същевременно предупредиха за санкции срещу компании и лица, участващи в незаконно търсене на нефт и газ в териториалните води на Кипър. \r\n \r\nПревод и редакция:", "date": "2019.10.15", "title": "Kathimerini: Кириакос Мицотакис осъди операцията на Турция в Сирия и очаква от ЕС да наложи санкции на Анкара"}
{"url": "http://www.focus-news.net/news/2019/10/15/2708636/", "text": "Заместник-главният секретар на МВР главен комисар Георги Арабаджиев и директорът на ГД \"Национална полиция\" главен комисар Христо Терзийски представиха пред служителите на ОДМВР-Ямбол новият директор старши комисар Калоян Милтенов. Това съобщиха от пресцентъра на  МВР . До сега той бе началник на Първо Районно управление в Столичната дирекция на вътрешните работи. Калоян Милтенов е роден през 1974 г. Има придобити магистърски степени от УНСС и от НСА. В системата на МВР е от 1999 г. В кариерата си е преминал през всички изпълнителски и ръководни нива –разузнавач, началник на група \"Икономическа полиция\", началник на сектор в отдел „Икономическа полиция“, зам.началник и началник на 03 РУ - СДВР.", "date": "2019.10.15", "title": "Със заповед на министър Младен Маринов старши комисар Калоян Милтенов е назначен за директор на ОДМВР - Ямбол"}
{"url": "http://www.focus-news.net/news/2019/10/15/2708641/angela-merkel-sled-brekzit-velikobritaniya-shte-bade-oshte-edin-konkurent-pred-vratite-na-es.html", "text": "Германският канцлер Ангела Меркел заяви, че Европейският съюз трябва да повиши конкурентоспособността си в светлината на това, че Великобритания ще стане още един конкурент пред вратите му след Брекзит, предава  AFP . \r\n„Едно нещо е ясно. Великобритания ще се превърне в конкурент на вратите на Европа. И затова ЕС ще бъде предизвикан да стане по-конкурентоспособен и да поеме геополитическа отговорност“, заяви германският лидер. \r\n \r\nПревод и редакция:", "date": "2019.10.15", "title": "Ангела Меркел: След Брекзит, Великобритания ще бъде още един конкурент пред вратите на ЕС"}
{"url": "http://www.focus-news.net/news/2019/10/15/2708644/zhena-e-s-opasnost-za-zhivota-sled-katastrofata-na.html", "text": "Жена е с опасност за живота след катастрофата на пътя Попово-Търговище. Това съобщиха от пресцентъра на  ОДМВР-Търговище . Около 10:10 часа в община Търговище - на път II-51, в района на с. Голямо Ново, км 64+670, правоспособен 40-годишен водач от с. Крепча, община Опака, управлявайки лек автомобил Фолксваген \"Туарег\", с търговищка регистрация в посока Търговище, на прав пътен участък е блъснал лек автомобил „ВАЗ 2103“ с търговищка регистрация, управляван от правоспособен 77-годишен водач от с. Росина. В резултат на пътния инцидент, водачът на лекия автомобил „ВАЗ“ и  возила се на предна дясна седалка в същия автомобил 73-годишна жена от с. Росина са откарани за преглед в болницата в Търговище и са настанени там за лечение. Жената е с фрактура на череп и с множество разкъсни рани по главата, с опасност за живота. Водачът на лекия автомобил „ВАЗ“ е с разкъсно-контузни рани по главата, без опасност за живота му. На водача на лекия автомобил „Фолксваген“ е взета проба за евентуално наличие на алкохол по надлежния ред – с техническо средство алкотест „Дрегер“, която е отрицателна. На водача на другия автомобил е взета кръвна проба за химическо изследване. По случая е образувано досъдебно производство, в хода на което ще бъдат изяснявани причините за възникналия тежък пътен инцидент.", "date": "2019.10.15", "title": "Жена е с опасност за живота след катастрофата на пътя Попово-Търговище"}
{"url": "http://www.focus-news.net/news/2019/10/15/2708647/sofiyski-gradski-sad-sprya-deloto-za-premestvane-na-budimir-kuyovich.html", "text": "Софийски градски съд спря делото за преместване на Будимир Куйович. Това съобщиха за  Агенция \"фокус\"  от пресцентъра на Софийски градски съд. Делото, което днес трябваше да се гледа е по искане на началника на затвора в София Десислав Трайков, с което той иска от съда да се промени мястото за настаняване на Куйович от общежитие открит тип в общежитие закрит тип.  Съдът прие, че първо трябва другият съдебен състав да прецени, че заповедта на началника на затвора влиза в сила, тоест да отхвърли жалбата на Куйович и след това да се поизнесе къде трябва да бъде настанен. От съда уточниха, че първо трябва да се изясни какъв ще му бъде режимът и тогава къде ще бъде настанен.  \r\n „Фокус“  припомня: \r\nДелото за преместване на Куйович бе отложено за октомври през септември. Отделно тогава бе отложено за 17 октомври делото по жалба на самия Куйович срещу заповед на началника на затвора, с която режимът на присъда му бе променена от лек на общ. В последните дни на август Куйович бе задържан да шофира с фалшива книжка. Случилото се стана на автомагистрала „Хемус“. \r\nТеодора ПАТРОНОВА", "date": "2019.10.15", "title": "Софийски градски съд спря делото за преместване на Будимир Куйович"}
{"url": "http://www.focus-news.net/news/2019/10/15/2708646/siyka-mileva-spetsializirana-prokuratura-povdigat-se-obvineniya-na-sedem-litsa-chast-ot-organiziranata-prestapna-grupa-za-reket-v-burgas.html", "text": "Повдигат се обвинения на седем лица, част от организираната престъпна група за рекет в Бургас. Това каза говорителят на Специализираната прокуратура Сийка Милева по време на брифинг във връзка с действията по разследването на организираната престъпна група за рекет в Бургас, неутрализирана на 14 октомври, предаде репортер на  Агенция \"Фокус\" . Тя поясни, че в хода на разследването са били са иззети мобилни телефони, парични суми и документи. На един от адресите е иззета и маска с прорези. В групата са участвали седем лица, криминално проявени и осъждани, които демонстрират висок начин и стандарт на живот. Един от членовете е осъден на доживотен затвор без замяна за убийството на две лица чрез взрив на автомобил. От Старозагорския затвор, където към момента той излежава присъдата си, е осъществявал контакт с групата. Двете насоки на действия са били охранителна дейност , а също и  заеми срещу висока лихва. Членовете на групата заплашвали собственици на търговски обекти, хотели и комплекси да сключват договори с охранителни фирми, управлявани от членове на групировката. Събрани са доказателства, че членовете са осъществявали побой на до хранителни и конкурентни на тях фирми.  \r\nКъм момента се повдигат обвинения на седем лица, по отношение на 6 от тях Специализираната прокуратура ще внесе искане в Специализирания наказателен съд за мярка за неотклонение и задържане под стража.  \r\nТеодора ПАВЛОВА", "date": "2019.10.15", "title": "Сийка Милева, Специализирана прокуратура: Повдигат се обвинения на седем лица, част от организираната престъпна група за рекет в Бургас"}
{"url": "http://www.focus-news.net/news/2019/10/15/2708638/fratnews-siriyskite-kyurdi-razyasniha-situatsiyata-okolo-sporazumenieto-s-asad-i-rusiya.html", "text": "Началникът на международния отдел на сирийската кюрдска Партия „Демократически съюз“ (ПДС) Салих Муслим разясни пред новинарската агенция  Frat News  ситуацията около споразумението между сирийското правителство и „Автономната администрация на Северна и Източна Сирия. \r\n \r\n Съдържанието на споразумението с Дамаск \r\nМуслим отбеляза, че споразумението носи чисто военен характер и може да стане първата стъпка към преговори: „След тази стъпка ще последват диалог и преговори. Контурите на споразумението се заключват в следното: границите трябва да се защитават със съвместни усилия, за да се запази суверенитета на Сирия. Придържайки се към тази цел, сирийската армия ще бъде разположена от Дерик до Ефрат и ще издигне знамето на Сирия. Сирийските войници ще бъдат разположени не вътре в градовете, а в районите извън техните предели. Няма да се намесват в работата на Демократическата автономна администрация. Съветите ще продължат работата си в обичайния режим“. \r\n \r\n Целта е да се защитят хората \r\nКато отбеляза, че целта на споразумението е да бъдат защитени мирните жители, Муслим продължи: „Оглавяваната от Ердоган турска държава е подготвило план за осъществяване на геноцид. Сирийските демократични сили (СДС) по-рано се опитваха да предотвратят осъществяването на тези планове с помощта на САЩ и споразумения за сигурност на границите. Въпреки това, американската войска напусна позициите си без предупреждение и турската държава започна настъпление и актове на геноцид срещу Североизточна Сирия с поддръжката на десетки хиляди наемници. Основната им цел е да вземат градовете Сарекание и Гре Спи. САЩ търсеха оправдание на своите действия, ето едно от тях: „Ние не искаме да влизаме в конфликт с Турция“. \r\n \r\n Освобождението на Африн също е в дневния ред \r\nМуслим отбеляза, че нееднократно е говорил с руски и сирийски представители и се е опитвал да постигне споразумение преди да се случи всичко. Той заяви, че тази договорка, първа по рода си, предвижда също освобождението на Африн. \r\n„Русия и режимът не успяха да се договорят преди изтеглянето на американските войски, но сега успяха да го направят. И това е само началото – преговорите ще продължат. Един от основните пунктове на това споразумение е освобождението на Африн: веднага щом в този район бъде обезпечена сигурността ще започне сътрудничество за освобождението на Африн“. \r\n \r\n Преговорите определят съдържанието \r\nМуслим заяви, че преговорите с Дамаск ще бъдат възобновени след няколко дни: \r\n„Признание на Демократическата автономна администрация, признание на правата на кюрдите в Конституцията и осигуряване на права на другите народи в региона ще имат конституционна гаранция. Доколко широки ще бъдат рамките на споразумението, предстои да се определи в хода на бъдещите преговори“. \r\n \r\n САЩ не са прекратили турските атаки \r\nМуслим отбеляза, че в момента само Русия може да спре тези атаки: „САЩ не спряха или не можаха да ги спрат. Те демонстрираха позицията си по този начин: „Ние може да развалим отношенията си с Турция в бъдеще, ако им се противопоставим сега“. Американските войски са се изтеглили дълбоко в тил. Не знам какво ще се случи с тях – това не е наш проблем. Това ще засяга сирийската държава в най-добрия случай“. \r\n \r\n Русия е гарант \r\nПосочвайки промяна в баланса на силите през последните няколко дни, Муслим заяви, че именно тази промяна е подтикнала сирийския режим и Русия да сключат това споразумение. Той отбеляза, че Русия има възможност да спре турската инвазия и може да действа като гарант в това споразумение. \r\n„Изпълнението на това споразумение е от голямо значение. Ще видим на практика дали това ще спре турските атаки или не. Както вече споменах, по-рано искахме да сключим споразумение с Русия и режима, но те не го приеха. Въпреки това, днешната атака и мощната съпротива принудиха всички страни да преосмислят своите действия. Сега Русия видя, че сирийската държава също ще загуби, ако Турция нахлуе в региона, тъй като турските войски няма да напуснат района, в който нахлуха. Но това не е пълно споразумение - това са ранни преговори“, обясни той. \r\n \r\n Битката ще продължи \r\nМуслим отбеляза, че борбата срещу турската инвазия ще продължи: „Турция атакува с всички сили. Но в момента не сирийските войски, а ние се борим срещу турските атаки, докато сирийските войски ще представляват Сирия и нейния суверенитет с присъствието си по границата. \r\nИма още едно обещание: Русия и режимът заявиха, че ще затворят сирийското въздушно пространство за турски самолети и ще спрат въздушните удари. Това ще подкрепи „Битката за чест“, започната от хората от Североизточна Сирия и СДС“. \r\n \r\n Кюрдите не са пускали терористи от „Ислямска държава“ \r\nВ отговор на коментарите на президента на САЩ Доналд Тръмп, че кюрдите могат да освободят някои от затворените членове на „Ислямска държава“, за да вкарат САЩ във войната, Салих Муслим заяви: „Не сме пускали никого. Тези, които успяха да избягат, избягаха заради турскя обстрел на лагера и затворите. Например, въздушни удари бяха извършени в близост до затвора и лагера Айн Иса. В същото време американските войски бяха в Айн Иса. Защо мълчаха, докато турците стреляха по лагера и затвора, защо турските войски не спряха? Няма нужда да криминализирате кюрдите“. \r\n \r\nПревод и редакция:", "date": "2019.10.15", "title": "Fratnews: Сирийските кюрди разясниха ситуацията около споразумението с Асад и Русия"}
{"url": "http://www.focus-news.net/news/2019/10/15/2708642/mestni-izbori-2019-mustafa-karadaya-ot-stambolovo-shte-prilozhim-modela-na-d-r-dogan-za-otvoreno-upravlenie-v-pone-55-obshtini.html", "text": "На тези избори жребият ни определи да сме с номер 55, което означава, че ДПС ще има най-малко 55 общини, каза председателят на ДПС Мустафа Карадайъ на предизборна среща в Стамболово. Това съобщиха от пресцентъра на  ДПС . На нея бяха представени кандидатите за кметове на кметства и общински съветници и кандидата за кмет на община Стамболово Аднан Йълдъз. \r\nМустафа Карадайъ каза, че ДПС разширява влиянието си в местната власт и географията на своето присъствие. Така ще бъде и на тези избори, каза още той. В ДПС щафетата се предава от поколение на поколение. Понякога ще бъдем кметове, понякога народни представители и понякога в ръководството на партията, но дойде ли време ще предадем щафетата на следващото поколение, това се случва единствено в ДПС. Това ни е посланието към бъдещият кмет и всички общински съветници, каза още Карадайъ. \r\nДПС винаги е била близо до хората и винаги се е грижила за своите избиратели, обяви председателят. Дори, когато сме в опозиция виждаме нашите кметове какво отчитат с подкрепата на ДПС. В последните 30 години ДПС е показала модела на заедността, толерантността и Българския етнически модел. Затова ДПС ще продължава да бъде още 300 години основната сила в нашата Родина, каза още той. \r\nКарадайъ каза, че от община Стамболово трябва да дадем ясен и мощен сигнал към София и Брюксел. Тези грозни процеси, които се случват в България като езика на омразата, противопоставянето и разделението, което виждаме в НС, властта и медиите. Нейното грозно проявление по време на избори не бива да продължава повече и ние няма да го позволим, обяви лидерът. За 30 години ние доказахме, че ние сме пазителите на целостта, стабилността, сигурността и мира в нашата страна, заяви той. Когато става въпрос за интереса на нашата държава ние може да подкрепим някое правителство, но когато сигурността и стабилността на нашата Родина изисква ние можем да свалим всяка една власт, бе категоричен Карадайъ. \r\nМустафа Карадайъ каза, че грозните процеси, които се случват в последните дни са резултат от това, което предупреждавахме премиера, правителството и президента. Призовавахме ги да реагират на случващото се в НС, но ГЕРБ и БСП влязоха в полето на национализма и заедно с националистите се състезават кой по-голям националист е. Оттам идва този резултат, който днес виждаме, обяви той. \r\nКарадайъ каза, че почетният председател на ДПС д-р Ахмед Доган говори за отворено управление. От медиите ние говорим за включването на свободните и активни граждани във формирането на решения и контрола върху реализацията на тези решения. През изминалия мандат ние тествахме този модел в 3-4 наши общини и даде добър резултат, обяви още Карадайъ. След 27 октомври моделът на отворено управление ще бъде приложен най-малко в 55 общини, които ще имат кметовете от ДПС, заключи лидерът на ДПС. \r\nЗам.-председателят на ПГ на ДПС Йордан Цонев каза, че само в ДПС щафетата се предава от поколение на поколение. Така ни показа и д-р Ахмед Доган през 2012г., когато цялата партия не искаше да го пусне, но той каза, че е време да дадем път на младите и сам даде пример. Ето го този пример в действие, добави той. Това е ДПС като организационна структура, като пример и разбиране за властта, че властта е за хората, идва от хората и служи на хората, каза още Цонев. \r\nМного пъти д-р Ахмед Доган е казвал, че Българският етнически модел е моделът, който още Левски ни е завещал и затова на ДПС му отива девиза на Левски да е девиза на ДПС: „В чистата и свята република България ще живеем всички заедно – българи, турци, арменци, роми и всички останали етноси“, обяви Йордан Цонев. \r\nНа предизборната среща присъстваха и евродепутатът Атидже Алиева-Вели, областният председател на ДПС Хасково Ерджан Юсуф и бившият народен представител Мехмед Атаман.", "date": "2019.10.15", "title": "Местни избори 2019: Мустафа Карадайъ от Стамболово: Ще приложим модела на д-р Доган за отворено управление в поне 55 общини"}
{"url": "http://www.focus-news.net/news/2019/10/15/2708621/vazstanoveno-e-dvizhenieto-po-patya-harsovo-nikola-kozlevo.html", "text": "Възстановено е движението по път ІІІ-701 Хърсово-Никола Козлево. Това съобщиха от пресцентъра на  Агенция \"Пътна инфраструктура\" . По-рано движението беше затруднено поради катастрофа.", "date": "2019.10.15", "title": "Възстановено е движението по пътя Хърсово-Никола Козлево"}
{"url": "http://www.focus-news.net/news/2019/10/15/2708643/tass-sasht-sa-napusnali-dve-svoi-bazi-v-siriya.html", "text": "Американските военни са напуснали две свои бази в Сирия и са се насочили по посока границата с Ирак. Това се казва в съобщение от Министерството на отбраната на Русия, цитирано от  ТАСС . \r\n„Военнослужещи от Въоръжените сили на САЩ са напуснали базите си в населеното място Дадат, разположено на северозапад от град Манбидж, и Ум Миал, заминавайки в посока границата на Сирия с Ирак. В омента Дадат и Ум Миал са заети от сирийските правителствени войски“, се казва в изявлението. \r\nКакто Newsweek съобщи по-рано, позовавайки се на висш източник от Пентагона, Вашингтон се съгласи с Москва да прехвърли контрола над сирийския Манбидж в северната част на провинция Алепо на Русия. Изданието твърди, че САЩ са започнали да изтеглят войските си от града и планират да помогнат на руските въоръжени сили да се укрепят там на фона на опитите на Турция да победи сирийските кюрдски формирования. \r\n \r\nПревод и редакция:", "date": "2019.10.15", "title": "ТАСС: САЩ са напуснали две свои бази в Сирия"}
{"url": "http://www.focus-news.net/news/2019/10/15/2708648/kino-literaturniyat-festival-cinelibri-v-burgas-prodalzhava-s-prozhektsiyata-na-filma-mazhat-koyto-si-igraeshe-s-oganya.html", "text": "Кино-литературният фестивал CineLibri в Бургас продължава с прожекцията на филма „Мъжът, който си играеше с огъня“. Това съобщиха от пресцентъра на  Община Бургас . Режисьор на продукцията е Хенрик Георгсон. В ролите са Динара Друкарова, Марк Сити, Ив Пиньо, Лео Гранпере и др. „Мъжът, който си играеше с огъня“ е документален филм за автора на феноменалната трилогия „Милениум“ Стиг Ларшон (1954-2004) и проактивната му позиция по отношение на формите на съпротива срещу десните екстремисти и неонацистите. Борбата му с тях се превръща в обсесия с фатални последствия. Ларшон умира от сърдечна криза на 50-годишна възраст наскоро след като е предал на издателя криминалната поредица, т.е. той не доживява нейното отпечатване. Носят се непотвърдени слухове, че смъртта му не е случайна.  \r\nФилмите от фестивала CineLibri се излъчват от 18.30 часа всяка вечер в експоцентър „Флора“. Билетите са с редовна цена 6 лева, 5 лева за учащи и пенсионери, като могат да бъдат закупени на касата на Часовника, както и след 17.00 часа на място в експоцентър „Флора“.", "date": "2019.10.15", "title": "Кино-литературният фестивал CineLibri в Бургас продължава с прожекцията на филма „Мъжът, който си играеше с огъня“"}
{"url": "http://www.focus-news.net/news/2019/10/15/2708651/mestni-izbori-2019-kandidatat-za-kmet-na-plovdiv-lyubomira-gancheva-plovdiv-zasluzhava-po-chist-vazduh.html", "text": "Пловдив заслужава по-чист въздух. Това каза кандидатът за кмет на Пловдив от АБВ Любомира Ганчева в интервю за  Агенция „Фокус“  по повод проблема с мръсния въздух в града. „Аз вярвам, че не е трудно, стига да искаш да решиш проблема по начина, който се прави това в редица европейски градове. Има ноу-хау. Фактът, че се задълбочава проблемът говори за това, че всички, които са били и общински съветници, и кметове, и областни управители не искат. Честно казано нямам отговор на този въпрос, тъй като не успявам да вляза в директна комуникация с тях. Те са прекалено заети да обикалят само по медийните студиа и да се виждам само с техни съпартийци“, каза Ганчева. Тя поясни, че редица граждани идват при нея ежедневно с този проблем и те също не са намерили отговор на въпроса, нищо че са задавали официални питания до кмета на град Пловдив. „Оставам на всички наши зрители и слушатели да си отговорят сами на въпроса защо някой не се справя с проблема и не дава никаква информация по него. Това, което за мен е смущаващо, дали има липса на адекватност от страна на пловдивските управляващи по отношение на чистотата на въздуха само защото няма финансов интерес или може би, защото голяма част от децата на управляващите са в чужбина и те не считат за нужно да адресират един такъв важен проблем“, изтъкна още Любомира Ганчева. Кандидатът за кмет на Пловдив от АБВ изрази вярата си, че този проблем може да се реши. „Това е един от основните ми доводи да се впусна в кампанията за кметски избори и заедно с нашата листа за общински съветници“, каза още Любомира Ганчева.  \r\nДеница КИТАНОВА \r\n Пълният текст на интервюто четете по-късно в „Мнение“ .", "date": "2019.10.15", "title": "Местни избори 2019: Кандидатът за кмет на Пловдив Любомира Ганчева: Пловдив заслужава по-чист въздух"}
{"url": "http://www.focus-news.net/news/2019/10/15/2708653/", "text": "Министър-председателят Бойко Борисов ще се срещне утре, 16 октомври, с премиера на Кралство Камбоджа Хун Сен, който е на официално посещение у нас. Това съобщиха от пресцентъра на  правителствената информационна служба . Във фокуса на разговора им ще са традиционно добрите и приятелски двустранни отношения, както и възможностите за тяхното активизиране в сферата на икономическото, научното и техническото сътрудничество, в областта на културата, на вътрешните работи и в други сектори от взаимен интерес. Визитата на министър-председателя на Камбоджа Хун Сен у нас е първата по рода си за последните близо 40 години. Тя е част от неговата обиколка в Европа, включваща също Чехия и Унгария. Хун Сен е посещавал България през 1981 г. в качеството му на заместник министър-председател и министър на външните работи на Народна република Кампучия (преименувана на Камбоджа от 1989 г.). Освен среща на четири очи между премиера Борисов и неговия колега Хун Сен, утре ще се проведат пленарни разговори между делегациите, водени от двамата министър-председатели. Ще бъдат подписани двустранни документи, след което министър-председателят Бойко Борисов и премиерът на Камбоджа Хун Сен ще дадат изявления за медиите.", "date": "2019.10.15", "title": "Министър-председателят Бойко Борисов ще се срещне с премиера на Кралство Камбоджа Хун Сен"}
{"url": "http://www.focus-news.net/news/2019/10/15/2708650/obshtata-zaetost-na-leglata-v-mestata-za-nastanyavane-v-oblast-pazardzhik-za-avgust-2019-g-e-nad-60.html", "text": "Общата заетост на леглата в местата за настаняване за август 2019 г. е над 60%, като тя е по-висока в местата за настаняване с 3, 4 и 5 звезди – 72.4%, в сравнение със заетостта в местата за настаняване с 1 и 2 звезди, съобщи за  Радио „Фокус“ – Пазарджик  Гергана Спасова, експерт в Териториалното статистически бюро в Пазарджик. По думите й в сравнение със същия месец на предходната година общата заетост на леглата се увеличава с 2.7 процентни пункта, като при местата за настаняване с 1 и 2 звезди увеличението е с 3.9 процентни пункта, а при местата за настаняване с 3, 4 и 5 звезди с 1.0 процентни пункта. „Приходите от нощувки през август 2019 г. достигат 3 997 788 лв., или с 20.0% повече в сравнение с август 2018 година. Регистрирано е увеличение на приходите от български граждани – с 27.6%, и намаление от чужди граждани – с 12.2%“, уточни Спасова.  \r\nТя допълни, че пренощувалите лица в местата за настаняване през август 2019 г. в област Пазарджик се увеличават с 5.5% в сравнение със същия месец на 2018 г. и достигат 25 909. От всички пренощували лица 90.8% са българи, като по-голямата част от тях (79.9%) са нощували в местата за настаняване с 3, 4 и 5 звезди и са реализирали средно по 3.2 нощувки. Пренощувалите чужденци са 2 386 като 86.3% от тях са нощували в местата за настаняване с 3, 4 и 5 звезди и са реализирали средно по 3.9 нощувки. \r\nАлбена ЖИЛЕКОВА", "date": "2019.10.15", "title": "Общата заетост на леглата в местата за настаняване в област Пазарджик за август 2019 г. е над 60%"}
{"url": "http://www.focus-news.net/news/2019/10/15/2708660/tass-ulitsite-na-belgrad-sa-blokirani-ot-mashtaben-protest-na-taksimetrovite-vodachi.html", "text": "Трафикът в сръбската столица е блокиран във вторник в резултат на протестна акция на белградски таксиметрови шофьори срещу сръбския аналог на услугата Uber – CarGo, предава кореспондентът на  TACC . \r\nУчастниците в акцията влошиха ситуацията, като удължиха времето на блокиране на улиците до началото на вечерния час-пик. Протестът започна в 14:00 часа местно време (15:00 часа българско време) и ще продължи до 17:00 часа (18:00 часа българско време). Таксиметровите водачи не извършват превози и и не приемат заявки. \r\nОбщественият транспорт в града не работи, автобусите са паркирани по улиците, шофьорите чакат края на протестната акция, за да продължат да работят.  \r\nВ момента в Белград се провежда 141-тото събрание на Интерпарламентарния съюз. Осигуряването на безопасността на делегациите води до още по-голямо усложнение на транспортната ситуация. \r\nСпоред съществуващия закон, в Сърбия броят на лицензите за таксиметровите шофьори е ограничен, което води до високи цени на услугата. В резултат на това превозвачите без лиценз са залели пазара. Според експерти около 300 хиляди души са се регистрирали за CarGo в Сърбия, а около 5 хиляди шофьори работят в системата. \r\nПротестиращите твърдят, че възнамеряват да блокират улиците всеки ден от 13 до 15 часа. Според тях протестът ще продължи, докато съществуващият закон не бъде приложен на практика. \r\n \r\n  Юлиян Марков", "date": "2019.10.15", "title": "ТАСС: Улиците на Белград са блокирани от мащабен протест на таксиметровите водачи"}
{"url": "http://www.focus-news.net/news/2019/10/15/2708656/ivaylo-spiridonov-gdbop-izlezhavashtoto-dozhivotna-prisada-litse-chast-ot-burgaskata-grupa-za-reket-ne-e-nein-rakovoditel.html", "text": "Излежаващото доживотна присъда в Старозагорския затвор лице, част от бургаската група за рекет, до-голяма степен е организирало дейността й, но не е неин ръководител. Това каза директорът на ГДБОП Ивайло Спиридонов по време на брифинг във връзка с действията по разследването на организираната престъпна група за рекет в Бургас, неутрализирана на 14 октомври, предаде репортер на  Агенция \"Фокус\" . Механизмът, по който е бил придоби телефона, чрез който осъденият е осъществявал контакт с останалите членове на групата, все още не е ясен. Той посочи, че групата е в полезрението на отговорните институции от много години, но доказателствата, които са събрани по образуваното сега досъдебно производство, са от началото на 2019 година. „Става въпрос за търговци, крупни бизнесмени, към които е упражняван сериозен както психологически, така и физически натиск да прехвърлят бизнеса си. В тази насока са събрани  необходимите доказателства, като имаме и доста свидетели, които са разпитани в процеса на досъдебното производство, включително и пред съдия“, допълни още той.  \r\nТеодора ПАВЛОВА", "date": "2019.10.15", "title": "Ивайло Спиридонов, ГДБОП: Излежаващото доживотна присъда лице, част от бургаската група за рекет, не е неин ръководител"}
{"url": "http://www.focus-news.net/news/2019/10/15/2708655/mestni-izbori-2019-kandidatat-za-kmet-na-plovdiv-lyubomira-gancheva-moga-da-se-spravya-s-mrasniya-vazduh-v-plovdiv-imam-volyata-za-tova.html", "text": "Мога да се справя с мръсния въздух в Пловдив – имам волята за това. Това каза кандидатът за кмет на Пловдив от АБВ Любомира Ганчева в интервю за  Агенция „Фокус“  по повод проблема с мръсния въздух в града. „На първо място решението за измерването на чистотата за въздуха за мен е в едно бързо разполагане и пускане в употреба на измервателни станции. Това е нещо, което се прави в по-големите градове. В София също има такова нещо. В Пловдив, вторият по-големина град в България обаче нехае.  Данните от тези станции трябва да са публични,  в реално време. Също така и да бъдат със сравнени, осреднени стойности и да показват разминаването. Т.е. да не е нужно да човек да има специално образование, за да р разбере опасен л и е днес въздухът за него и трябва ли да предпазва своето семейство, деца, възрастни хора от въздуха“, изброи Ганчева. Според нея решението за намаляването на замърсяването в Пловдив не е да откриеш топлата вода, това са доказани практики. „Просто аз имам волята да ги наложа, за разлика от всички, които години наред управляват град Пловдив. На следващо  място е въвеждането на алтернативния транспорт. Както съм казвала много пъти, аз вярвам, че той трябва да е общински. Вярвам, че трябва да е основно тролейбусен. Ще го направя безплатен за ученици, студенти и пенсионери. Втората мярка, показала своето действие за намаляването на замърсяването на въздух, това е край на презастрояването на града за сметка на зелените площи, които са белите дробове на Пловдив“, посочи още Ганчева. „Край на това презастрояване  за сметка на близките фирми до властта и един общ градоустройствен план с прогнозируемост къде точно, какво ще се застрои, така че да не се наруши баланса на зелени и застроени площи в град Пловдив. На трето място ограничаване на транзитно преминаващите автомобили и камиони, които нямат пряко място и работа в нашия град. За тях си има обходни маршрути, които трябва да използват“, допълни още Ганчева. Според нея, за да се реши проблемът с качеството на въздуха е важен контролът върху изгарянето на пластмасите от една определена махала. \r\n Пълният текст на интервюто четете по-късно в „Мнение“ .", "date": "2019.10.15", "title": "Местни избори 2019: Кандидатът за кмет на Пловдив Любомира Ганчева: Мога да се справя с мръсния въздух в Пловдив – имам волята за това"}
{"url": "http://www.focus-news.net/news/2019/10/15/2708645/afp-rusiya-nyama-da-dopusne-sblasatsi-mezhdu-turtsiya-i-siriya.html", "text": "Специалният представител на Кремъл за Сирия Александър Лаврентиев заяви, че Русия няма да допусне сблъсъци между турски и сирийски сили, докато Анкара осъществява военната си операция в Североизточна Сирия срещу кюрдските въоръжени формирования, предава  AFP . \r\n„Това просто ще бъде неприемливо“, заяви Лаврентиев. „И затова, разбира се, ние няма да позволим да се случи“. \r\n \r\nПревод и редакция:", "date": "2019.10.15", "title": "AFP: Русия няма да допусне сблъсъци между Турция и Сирия"}
{"url": "http://www.focus-news.net/news/2019/10/15/2708652/izpalnitelyat-atanas-kolev-i-pluvetsat-tsanko-tsanev-shte-badat-spetsialni-gosti-na-vtoroto-izdanie-na-pluvnoto-sastezanie-burgas-swimming-open-2019.html", "text": "Хитовият поп изпълнител Атанас Колев и плувецът Цанко Цанев, който тази година преплува бургаския залив (45 км за 14 ч 24 мин 34 сек) ще бъдат специални гости на второто издание на престижното плувно състезание Burgas Swimming Open 2019. Това съобщиха от пресцентъра на  Община Бургас . Домакин ще бъде модерният плувен комплекс „Парк Арена ОЗК“. В състезанието ще вземат  участие над 600  млади плувци от 40 клуба. Наградният фонд е осигурен от организаторите. Състезателят събрал най-голям брой точки по FINA от турнира #ТалентКъп в София през месец април и #БургасОпън получават Парична награда от 500 лв. Престижният  плувен турнир ще бъде официално открит 17.00 часа на 18 октомври (петък). И тази година легендата Велислав Цеков – Вили е главен съдия на Burgas Swimming Open. Организатор на голямото плувно събитие са Спортен клуб „Акулите“ и „Унибетони“, с подкрепата на Община Бургас, БМФ „Порт Бургас“ и „Микон България“.", "date": "2019.10.15", "title": "Изпълнителят Атанас Колев и плувецът Цанко Цанев ще бъдат специални гости на второто издание на плувното състезание Burgas Swimming Open '2019"}
{"url": "http://www.focus-news.net/news/2019/10/15/2708654/54-godishna-zhena-e-zaginala-v-katastrofa-mezhdu-vlak-i-lek-avtomobil-na-prelez-v-selo-kubratovo.html", "text": "54-годишна жена е загинала в катастрофа между влак и лек автомобил на прелез в село Кубратово. Това съобщиха за  Агенция “Фокус“  от пресцентъра на  СДВР . Сигналът за инцидента е подаден около 13.20 часа. Пътнически влак по линия София – Бургас и лек автомобил са се блъснали като жената, управляваща лекия автомобил, е загинала на място. Спътничката й е откарана в болница за оказване на медицинска помощ.  \r\nТеодора ПАТРОНОВА", "date": "2019.10.15", "title": "54-годишна жена е загинала в катастрофа между влак и лек автомобил на прелез в село Кубратово"}
{"url": "http://www.focus-news.net/news/2019/10/15/2708663/zoran-zaev-ne-sme-poluchili-nishto-lesno-ot-obyavyavaneto-na-nezavisimostta.html", "text": "Страната ни не е получила нищо лесно от обявяването на независимостта до днес, говоря за всички правителства във времето назад, каза премиерът Зоран Заев относно очакванията си за дата за преговори. Той добави, че остава оптимист и в случай, че Македония не получи дата, като добави, че това не е достатъчно основание за свикване на предсрочни избори, цитира думите му македонският  Фокус . \r\n„Драмата ще бъде до последната минута, едва след заседанието на Съвета по общи въпроси на министрите на външните работи ще се знае повече. И все пак лидерите на ЕС ще решат, а не  министрите. Вярвам, че решението ще бъде взето от Европейския съвет, където участват лидерите на страните-членки,“ каза Заев. \r\nТой посочи, че Македония разбира необходимостта на поисканата от Франция нова методология. Това, каза той, ще даде на страните-кандидати справедлив шанс. \r\n„Нямаме проблем с такива методологии, които биха означавали реформи в ЕС, но в нашия анализ за последните 20 години няма държава, която да е чакала такова решение и да е направила повече от нас. Направихме реформи както вътре в страната, така и в международен план, ние сме пример за Европа и света по всякакъв възможен начин,“ добави Заев. \r\nПремиерът обяви, че ще пътува до Брюксел преди началото на срещата на върха на 17 октомври, където ще се срещне с лидерите на ЕС за последен път, преди да бъде взето окончателно решение. \r\n„Ще използвам възможността да говоря с всички премиери, преди да вземат решение. Очакваме ЕС да уважава нашия успех,“ каза той. \r\n \r\n  Юлиян Марков", "date": "2019.10.15", "title": "Зоран Заев: Не сме получили нищо лесно от обявяването на независимостта"}
{"url": "http://www.focus-news.net/news/2019/10/15/2708666/d-r-ivan-yordanov-direktor-na-odbh-pleven-nyama-registrirani-novi-sluchai-na-achs-na-teritoriyata-na-oblastta.html", "text": "Няма регистрирани нови случаи на АЧС на територията на областта. Това каза на заседанието на областната епизоотична комисия д-р Иван Йорданов, директор на ОДБХ-Плевен, предаде кореспондент на  Радио \"Фокус\" . \"Има проблем с пробите от дивите прасета. Създадената към момента организация не върви“, каза д-р Иван Йорданов. Според него, се създава натрупване на проби в първите дни след събота и неделя, дните за лов. \"Лабораториите се задръстват, а пробите пристигат с непопълнени протоколи. Най-големият проблем, е, че данните за пробите  не се попълват в модул \"Лов\". Така пробите се забавят и имаме оплаквания за забавени резултати\", каза още д-р Иван Йорданов. Той призова председателите на ловните сдружения и директорите на държавните горски стопанства да съдействат данните за пробите да се вкарват в модул \"Лов\". \"Само така може да се избегне този хаос, който се създава и процесите се забавят\", уточни д-р Иван Йорданов.  \r\nВиолета КРЪСТЕВА", "date": "2019.10.15", "title": "Д-р Иван Йорданов, директор на ОДБХ-Плевен: Няма регистрирани нови случаи на АЧС на територията на областта"}
{"url": "http://www.focus-news.net/news/2019/10/15/2708665/prof-hristo-kozhuharov-umbal-sv-marina-varna-obshtestvenoto-mnenie-za-psihiatrichnite-zavedeniya-e-otritsatelno.html", "text": "Общественото мнение за психиатричните заведения е отрицателно. Това каза по време на пресконференция проф. Христо Кожухаров, началник на Втора психиатрична клиника към УМБАЛ „Св. Марина“ във Варна, предаде репортер на  Радио „Фокус“ – Варна . По думите му като цяло общественото мнение за психиатричните заведения е отрицателно. Образът на „психиатрична болница“ обикновено е на голяма затворена институция, заключени врати и разположена в покрайнините на общността. Така например в проучване, проведено в Германия, 25% от анкетираните смятат, че болните са заключени постоянно, а 50% - че все още се използват усмирителни ризи. \r\n„81% от американците са отхвърлили идеята, че най-добрият начин да се справите с психично болните е да ги държите зад заключените врати, но значително по-малко 31% действително биха приели психиатричен център в техния квартал“, допълни проф. Кожухаров. Той добави, че общественият имидж на психиатрите е по-малко положителен в сравнение с този на други лекари и посочи, че в България още се често  търсят традиционни лечители, а не лекари. \r\nПсихиатърът подчерта, че е установено и това, че обществените мнения за психиатричното лечение са смесени. Проучвания показват, че то често е смятано за неефективно или дори увреждащо. Широката общественост има тенденция да надценява ефективността на психотерапията, като я препоръчва като единствено лечение дори при състояния като шизофрения. \r\nПроф. Христо Кожухаров добави, че много изследвания сред обществото сочат недостатъчно различаване на отделните професии в областта на психичното здраве, особено между психиатрите и психолозите. Психиатрите са обвинявани, че разчитат прекалено много на лекарства. „Аз не съм чул пациентите да се оплакват, че кардиологичните специалисти им изписват много бета-блокери, но ако ние изписваме лекарства е проблем, добави специалистът. Той подчерта, че психиатрите често се възприемат като „агенти на репресии”, чиято цел е да гарантират конформисткото поведение, и които могат да „виждат в съзнанието на хората”. \r\nОт друга страна, психиатрите понякога се възприемат като оракули, чародеи или любящи спасители. Друго погрешно схващане за психиатрите се отнася до тяхната роля в съдилищата като експерти, които свидетелстват за психичното здраве на обвиняемите. Често това се тълкува като „създаване на вратички за престъпниците“. Психиатрите са разглеждани и като опасни и манипулативни, експлоатиращи своите пациенти и злоупотребяващи с властта си. 35% от лекарите разглеждат психиатрите като по-нестабилни емоционално от другите лекари, а 51% като невротични. \r\nПроучвания сред студенти по медицина показват, че ниският престиж и респект, спрямо другите специалности, са сред основните причини да не изберат психиатрията като кариера. Стереотипи като „специализирането на психиатрия е загубено време” са широко разпространени сред семействата на студентите по медицина. Студентите по медицина смятат, че психиатрията няма солидна научна основа. Студентите по медицина могат също да възприемат психиатрите като странни, объркани мислители, които са сложни и трудни за разбиране. „Тези нагласи отразяват обществения образ на психиатрията като „не-истинска медицина“, допълни Кожухаров. \r\nДесислава ВАСИЛЕВА", "date": "2019.10.15", "title": "Проф. Христо Кожухаров, УМБАЛ „Св. Марина“ – Варна: Общественото мнение за психиатричните заведения е отрицателно"}
{"url": "http://www.focus-news.net/news/2019/10/15/2708667/hitoviyat-pop-izpalnitel-atanas-kolev-i-pluvetsat-tsanko-tsankov-shte-badat-spetsialni-gosti-na-pluvno-sastezanie-burgas-swimming-open-2019.html", "text": "Хитовият поп изпълнител Атанас Колев и плувецът Цанко Цанков, който тази година преплува бургаския залив (45 км за 14 ч. 24 мин. 34 сек.) ще бъдат специални гости на второто издание на престижното плувно състезание Burgas Swimming Open 2019. Това съобщиха от пресцентъра на  Община Бургас . Домакин ще бъде модерният плувен комплекс \"Парк Арена ОЗК\". В състезанието ще вземат участие над 600 млади плувци от 40 клуба. Наградният фонд е осигурен от организаторите. Състезателят събрал най-голям брой точки по FINA от турнира #ТалентКъп в София през м. АПРИЛ и #БургасОпън получават Парична награда от 500 лв. Престижният плувен турнир ще бъде официално открит на 18 октомври, петък в 17.00 часа. И тази година легендата Велислав Цеков - Вили е главен съдия на Burgas Swimming Open. Организатор на голямото плувно събитие са СК\"Акулите\" и \"Унибетони\", с подкрепата на Община Бургас, БМФ Порт Бургас и Микон България.", "date": "2019.10.15", "title": "Хитовият поп изпълнител Атанас Колев и плувецът Цанко Цанков ще бъдат специални гости на плувно състезание Burgas Swimming Open 2019"}
{"url": "http://www.focus-news.net/news/2019/10/15/2708671/mestni-izbori-2019-g-razpredelenieto-za-obuchenie-na-sektsionnite-izbiratelni-komisii-v-obshtina-pleven-e-gotovo.html", "text": "Разпределението за обучение на секционните избирателни комисии в община Плевен е готово, предаде кореспондент на  Радио \"Фокус\" . Председателят на ОИК Ярослав Димитров уточни: \"Обучението за членовете на секционни избирателни комисии в район \"Дружба\" ще се състои на 21 октомври, от 17.00 часа в зала \"Катя Попова\". За район \"Сторгозия\" е предвидено на 22 октомври, вторник от 17.00 часа в същата зала\", каза Ярослав Димитров. Той допълни, че членовете на комисии в  район „Юнско въстание” и част от \"Мизия\" са поканени на обучение в залата, също от 17:00 часа в сряда на 23 октомври. \"На 24 октомври, същото и място и час са предвидени за членовете от за район Славяново и селата. Допълнителните секции и останалите от район \"Мизия\" са разпределени за 25 октомври, петък“, допълни Ярослав Димитров.  \r\nВиолета КРЪСТЕВА", "date": "2019.10.15", "title": "Местни избори 2019 г.: Разпределението за обучение на секционните избирателни комисии в община Плевен е готово"}
{"url": "http://www.focus-news.net/news/2019/10/15/2708661/haz-kam-momenta-izgrazhdaneto-na-zavod-na-folksvagen-v-turtsiya-e-nemislimo-prizna-shtefan-vayl.html", "text": "Министър-председателят на федералната провинция Долна Саксония Щефан Вайл, който е член на Надзорния съвет на германския концерн „Фолксваген“, коментира за изданието  Hannoversche Allgemeine Zeitung  информацията за отлагане на решението за изграждане на нов завод на компанията в Турция. „С оглед настоящите условия, не си го представям“, гласи отговорът на Вайл на съответния въпрос. Той описа новата, трета по ред военна офанзива на Анкара в Северна Сирия като „шамар в лицето на човешките права и международното право“. \r\nЗа Надзорния съвет на „Фолксваген“ предстоят „фундаментални обсъждания“ на проекта за новия завод, обяви и министърът на икономиката на Долна Саксония Бернд Алтхусман, също член на ръководния орган на германския концерн. \r\n„Фолкваген“ обмисля от месеци къде да открие новия си завод, като освен Турция, сред потенциалните кандидати бе и България. В предходните седмици в медиите се появиха множество публикации, в които се твърдеше, че германският концерн е избрал района около Измир за новия си завод. Окончателното решение се очакваше в началото на текущия месец. \r\nПо-рано икономическото издание  Das Handelsblatt , позовавайки се на свои източници от компанията, съобщи, че германският автомобилен концерн отлага реализирането на плана за изграждане на завод в Турция заради военна операция на Анкара в Сирия. При новосъздалата се ситуация не може да има „зелена светлина“ за изграждане на завода в района на Измир, разкриха източниците от автомобилния производител. Националният ежедневник  Die Zeit  цитира говорител на „Фолксваген“, който подчерта единствено: „Следим ситуацията с голяма загриженост“. Други подробности не бяха представени. \r\n \r\n Тереза Герова", "date": "2019.10.15", "title": "HAZ: Към момента изграждането на завод на „Фолксваген“ в Турция е немислимo, призна Щефан Вайл"}
{"url": "http://www.focus-news.net/news/2019/10/15/2708664/", "text": "Президентът на Българския футболен съюз Борислав Михайлов подаде оставка, която ще бъде представена пред членовете на Изпълнителния комитет на заседание в петък. Това съобщиха от пресцентъра на  Българския футболен съюз . Позицията му е следствие от създалото се напрежение в последните дни, обстановка, която е в ущърб на българския футбол и на Българския футболен съюз. След дългите години, прекарани на поста, и с множеството си контакти на високо международно ниво, г-н Михайлов изразява категоричната си готовност да продължава да помага за развитието на българския футбол по всякакъв начин.", "date": "2019.10.15", "title": "Президентът на Българския футболен съюз Борислав Михайлов подаде оставка"}
{"url": "http://www.focus-news.net/news/2019/10/15/2708668/ministar-mladen-marinov-provede-rabotna-sreshta-s-novonaznacheniya-poslanik-na-fr-germaniya-v-sofiya-kristof-ayhhorn.html", "text": "Министър Младен Маринов проведе работна среща с новоназначения посланик на ФР Германия в София Кристоф Айххорн. Това съобщиха от пресцентъра на  МВР . Двете страни изразиха задоволство от високото равнище на политически диалог и професионално сътрудничество между България и ФР Германия, в това число в областта на вътрешните работи и сигурността. Министър Маринов благодари специално за последователната, ефективна и резултатна съвместна работа в областта на полицейското сътрудничество, както и за подкрепата на Германия чрез дейността в България на двама германски съветници, които оказват експертна подкрепа на МВР в различни области.  \r\nПосланик Айххорн изтъкна важността на взаимното доверие и установените много добри контакти между България и Германия. Той даде висока оценка за взаимодействието в областта на вътрешните работи. В рамките на разговора бяха обменени мнения и относно възможностите за разширяване и задълбочаване на двустранното сътрудничество по теми от взаимен интерес, както и във връзка с актуалната миграционна обстановка в Европа.", "date": "2019.10.15", "title": "Министър Младен Маринов проведе работна среща с новоназначения посланик на ФР Германия в София Кристоф Айххорн"}
{"url": "http://www.focus-news.net/news/2019/10/15/2708662/nyama-polozhitelni-probi-za-afrikanska-chuma-pri-divite-praseta-v-slivenska-oblast.html", "text": "Заседание на Областната епизоотична комисия в Сливен се проведе под председателството на зам. областния управител Камен Костов. Това съобщиха от пресцентъра на  Областната администрация . В заседанието участваха ръководители или представители на ведомствата в областта, ангажирани с изпълнение на мерките срещу разпространението на заболяването африканска чума по свинете. От началото на октомври до момента служителите на Областната дирекция „Безопасност на храните” са извършили проверки в обектите от типа „заден двор” в 48 населени места. Съставен е един акт за административно нарушение, евтаназирани са 22 домашни прасета. Съвместно с ОДМВР са извършени 5 проверки. През миналата седмица са били предадени 23 проби за изследване, взети при отстрел на диви свине. Резултатите са отрицателни. От Регионалната дирекция по горите продължават проверките по време на лов.  Контролът е във връзка с изпълнението на изискванията за биосигурност. \r\nОт 4 октомври с решение на Европейската комисия България попада сред държавите-членки с констатирани случаи на африканска чума и сред домашните, и сред  дивите  свине. Това означава, че се въвеждат по-големи ограничения за спазване на биосигурност и придвижването на животни. В област Сливен засега е констатиран един случай на опасното заболяване, при диво прасе.", "date": "2019.10.15", "title": "Няма положителни проби за африканска чума при дивите прасета в Сливенска област"}
{"url": "http://www.focus-news.net/news/2019/10/15/2708670/bezplaten-transport-za-hora-s-uvredeno-zrenie-ili-zatrudneniya-pri-pridvizhvaneto-osiguryava-obshtinskata-izbiratelna-komisiya-vav-veliko-tarnovo-v-izborniya-den.html", "text": "Хората с увредено зрение или затруднения при придвижването могат да потърсят помощ за гласуване от Общинската избирателна комисия (ОИК) във Велико Търново. На сайта на институцията е обявен специален телефон, както и мерки, които ще позволят на тези избиратели да упражнят правото си на вот на 27 октомври, сочи справка на  Радио „Фокус“-Велико Търново  в ОИК. От комисията уточняват, че всички секции на територията на общината са пригодени за хора с увреждания, с изключение на шест. В сградите, в които ще има стаи за гласуване на по-горни етажи, секциите на първите ще са пригодени за хора с увреждания. Те се намират в детска градина „Ивайло“, ОУ „П. Р. Славейков“, СУ „Г. Живков“ и СУ „Вела Благоева“ във Велико Търново, както и в детска градина „Пламъче“ в Дебелец, и в ОУ „Христо Смирненски“ в село Самоводене. Пред тях ще има обозначителни знаци, посочени в решение на Централната избирателна комисия. Телефонът за заявка за оказване на помощ на избиратели в изборния ден е 062/619 119. Транспортирането на избирателите с увредено зрение или със затруднения в придвижването ще се извършва с микробус, снабден с платформа и място за инвалидна количка – с регистрационен номер „ВТ 3956 ВК“. \r\nВчера бе получен сигнал за неправомерна предизборна агитация пред Факултета по изобразително изкуство на Великотърновския университет „Св. Св. Кирил и Методий“. Това е третата поредна жалба, която ОИК счете за основателна. И този път, тъй като поставилият агитационните материали не може да бъде установен, тяхното премахване е задължение на Община Велико Търново. \r\nЛуиза ТРАНЧЕВА", "date": "2019.10.15", "title": "Безплатен транспорт за хора с увредено зрение или затруднения при придвижването осигурява Общинската избирателна комисия във Велико Търново в изборния ден"}
{"url": "http://www.focus-news.net/news/2019/10/15/2708675/slivenskata-publika-shte-ima-vazmozhnost-da-gleda-spektakala-perfektnata-svatba.html", "text": "Сливенската публика ще има възможност да гледа спектакъла „Перфектната сватба“ от Робин Хоудън тази вечер. Това съобщиха от пресцентъра на  Община Сливен . \r\nЗа почитателите на комедията на сцената на зала „Сливен“ ще играят съзвездие от актьори като Елен Колева, София Бобчева, Христо Терзиев, Анна Петрова. В интересни образи зрителите ще видят още Божидар Георгиев, Цветан Николов, Адриана Кънчева. Режисьор е Владлен Александров. Сценографията и костюмите са на Весела Статкова и Иван Карев. Началният час на представлението е 19 часа. \r\nБилети - на касата на зала „Сливен“, или резервация на телефон: 0895 300 370", "date": "2019.10.15", "title": "Сливенската публика ще има възможност да гледа спектакъла „Перфектната сватба“"}
{"url": "http://www.focus-news.net/news/2019/10/15/2708672/prof-hristo-kozhuharov-umbal-sv-marina-varna-promyanata-na-predstavyaneto-na-psihiatriyata-v-mediite-e-vazhna-predpostavka-za-promyana-na-obshtestvenoto-mnenie.html", "text": "Промяната на представянето на психиатрията в медиите е важна предпоставка за промяна на общественото мнение. Това каза по време на пресконференция проф. Христо Кожухаров, началник на Втора психиатрична клиника към УМБАЛ „Св. Марина“ във Варна, предаде репортер на  Радио „Фокус“ – Варна . Той добави, че е крайно необходимо специалистите по психично здраве да се мобилизират, за да се намали стигматизацията на психиатрията и психичните разстройства, особено шизофрения, в глобална перспектива. Психиатърът подчерта, че намаляването на стигмата ще насърчи болните да търсят помощ, която може да облекчи страданието им, ще подпомогне тяхната интеграция в обществото, ще предотврати икономическите и семейни вреди. По същия начин, задълбочена и последователна дискусията по въпросите на политиката за психично здраве може да повлияе на вземащите решения в подходящото разпределяне на ресурсите.  \r\nПроф. Христо Кожухаров подчерта, че в общественото мнение битува схващането, че хората с психични заболявания са опасни, че психичните болести не се поддават на лечение или пък, че психичните болести се причиняват от родителите на психично болните и от начина, по който те са отгледали децата си. Сред най-честите проблеми, с които се сблъскват хората с психологични проблеми са свързани с намирането на жилище, защото повечето собственици на жилища, както и администрацията на общинските жилища, предпочитат да си нямат работа с тях и най-често просто отказват да им дадат под наем помещение. Безработицата е огромен проблем за хората с психично-здравни проблеми, достъпът до образованието е ограничен за хората с психично-здравни проблеми.Социалната изолация, включително от страна на роднините, е една от последиците на стигмата. \r\n„Правата и възможностите на хората с психично-здравни проблеми могат да бъдат ограничавани не само чрез пряк отказ за достъп до определени услуги или възможности. Дискриминацията може да се случи чрез закони или разпоредби, неписани норми и правила, на поведение или практики, които никой не оспорва. Например, заделянето на по-малко средства, в сравнение със заделените за други проблеми в здравната сфера, за лечението на сериозните психично-здравни проблеми и тяхната рехабилитация, било в болнични условия, било в общността, е проява на структурна дискриминация“, категоричен бе проф. Кожухаров. Той заяви, че за да се преодолеят всички тези проблеми, пред които се изправят хората с психолохични проблеми е необходимо да се включат и медиите,  които международен план изглежда не желаят да анализират ролята си в утвърждаването на стигмата, която тежи върху шизофренията. Опити за срещи и дискусия върху темата, обикновено са възпрепятствани от пълната липса на желание за участие от страна на основните медии. \r\nСпоред проф. Кожухаров, натискът за печалба води до търсенето и съдаването на „сензационни“ новини и продукти, допринасящи за изкривените образи и стереотипи. „В научните издания преобладава безличност – всичко е относно шизофрениятa, но никога не за пациенти с шизофрения. Акцентът е върху „гените, трансмитерите и невроните на пациента“, каза в заключение проф. Христо Кожухаров. \r\nДесислава ВАСИЛЕВА", "date": "2019.10.15", "title": "Проф. Христо Кожухаров, УМБАЛ „Св. Марина“ – Варна: Промяната на представянето на психиатрията в медиите е важна предпоставка за промяна на общественото мнение"}
{"url": "http://www.focus-news.net/news/2019/10/15/2708673/mestni-izbori-2019-kandidatat-za-kmet-na-smolyan-nikolay-melemov-tryabva-da-obarnem-vnimanie-i-na-po-malkite-naseleni-mesta-v-obshtinata.html", "text": "Ако бъда избран за кмет на Смолян за трети мандат, имам намерение да обърнем повече внимание на малките населени места. Това каза в интервю за  Радио „Фокус“ – Смолян  Николай Мелемов – кандидат за кмет на Смолян от ПП ГЕРБ. „Смолян е много специфична община, с много населени места и когато парите, а те винаги не стигат това е факт, когато са ограничени финансите, човек, за да бъде справедлив първо обръща внимание на местата, където има най-много хора. Така че през тези мандати на града и по-големите села им е обърнато достатъчно внимание, сега трябва да обърнем внимание и на по-малките населени места. Това е една сериозна задача за следващия ми мандат“, поясни Мелемов \r\nТой подчерта, че се гордее с много неща, които заедно с екипа си е енаправил през първите два мандата за община Смолян. „Осем години усилено се трудихме. Като започнем от стабилизирането финансово на общината и смея да твърдя, че сега тя е във стабилно финансово състояние. Разплатихме много задължения, не сме правили много заеми, а същевременно свършихме много работи и по инфраструктурата като улици, като надлези, но особено се гордея с това, че училищата и детските градини в община Смолян са в добро състояние, санирани. Спортните обекти всички са санирани и има направени нови – спортната зала, многофункционалната спортна площадка, санирахме другата спортна зала и басейна. Така че всичко, което сме правили е насочено към това, Смолян да е добър град за живеене и особено за младите хора и децата. Неслучайно Смолян бе обявен за град на знанието, защото средата и обстановката тук е европейска в училищата и детските градини. Имаме ученолюбиви деца, добри педагози, и всичко това дава и резултат и бъдеще на града и на неговите граждани“, посочи Мелемов.  \r\nТой уточни, че не всичко е свършено, като задачи това, а тези, които не са свършени са поставени като цели трития мандат. По думите на Мелемов, една от основните задачи ще бъде повишаване чистотата на въздуха през зимата. „Живеем в прекрасен район с прекрасна природа, но зимата много хора се отопляват на твърдо гориво и това прави Смолян един от най-замърсените градове специално през зимата. Затова и подписахме договор, спечелихме проект за 9.6 млн. лв. за подмяна на горивните системи. Сега са на дърва и въглища, да минат на газ, пелети и климатици, така че най-големият проблем на града ще бъде решен. Другият проблем е, че е много натоварено движението в града. Правим нова транспортна схема, ще направим няколко улици еднопосочни, ще изградим там, където имам общински места, нови паркинги и ще въведем повече ред в града и в движението. Продължаваме и видеонаблюдението, имаме поставени над 60 видеокамери, ще продължим да поставяме нови камери и не на последно място – по-добра организация на сметопочистването. Договорът на „Титан“ изтича през 2021 г., смятаме да организираме общинско дружество, което да поеме почистването, както е било до 2006 г.“, каза още кандидатът за кмет на Смолян от ПП ГЕРБ.   \r\nНели ГЕРГЬОВСКА", "date": "2019.10.15", "title": "Местни избори, 2019: Кандидатът за кмет на Смолян Николай Мелемов: Трябва да обърнем внимание и на по-малките населени места в общината"}
{"url": "http://www.focus-news.net/news/2019/10/15/2708678/teatralnata-postanovka-kak-se-tarsi-nov-saprug-shte-bade-predstavena-na-stsenata-na-teatara-v-pazardzhik.html", "text": "Театралната постановка „Как се търси нов съпруг“ ще бъде представена на сцената на театъра в Пазарджик тази вечер, предаде репортер на  Радио „Фокус“ – Пазарджик . Режисьорът на постановката е Александър Илинденов, а в ролите са актьорите Ани Михайлова, Ивайло Калоянчев и Веселин Цанев. Автор на комедията „Как се търси нов съпруг“ е известният хърватски драматург Миро Гавран.  \r\nСюжетът разказна историята на Госпожа Зденка Смочилович, една все още достатъчно млада вдовица, която си търси нов съпруг. Изборът се оказва изненадващо интересен и неочаквано труден: един артистичен пияница, един изискан дипломат, симпатичен спортист, който обаче поради нараняване при тренировка е загубил възможност да изпълнява съпружеските си задължения, безнадеждно тъп селяндур, но пък все още много потентен и доктор по пластична хирургия с връзки в английския кралски двор. Решението, до което се стига, е толкова непредвидимо, че изненадва и самата госпожа Зденка.  \r\nНачалото на представлението е в 19.00 часа. \r\nАлбена ЖИЛЕКОВА", "date": "2019.10.15", "title": "Театралната постановка „Как се търси нов съпруг“ ще бъде представена на сцената на театъра в Пазарджик"}
{"url": "http://www.focus-news.net/news/2019/10/15/2708674/zapochna-kampaniyata-za-nabirane-na-sredstva-za-izgrazhdane-na-hram-pametnik-sv-georgi-pobedonosets-vav-voennata-akademiya-g-s-rakovski.html", "text": "Кампанията за набиране на средства за изграждане на храм-паметник „Св. Георги Победоносец“ в памет на загиналите воини в Първата световна война стартира днес. Това се посочва на страницата на Военна академия \"Г. С. Раковски\" във  \"Фейсбук\" . Стана ясно, че инициативата е започнала в памет на основателя на Агенция и Радио \"Фокус\" Красимир Узунов. Инициативният комитет, със съпредседатели генерал о.р. ген. Константин Попов,  председател на комисията по отбрана в 44-то Народно събрание и Йорданка Фандъкова, кмет на Столична община, за изграждането на мемориала във Военна академия „Г. С. Раковски“ бе учреден на 17 януари 2017 г. Сдружение „Единение“ е юридическо лице с нестопанска цел за осъществяване на общественополезна дейност беше регистрирано на 5 юли 2017 г. То бе създадено с цел да събере средства посредством дарителска кампания за изграждането на храм-паметник за почитане на загиналите български воини от Първата световна война. \r\nСдружението взе решение да се организира широка медийна и информационно-нагледна кампания за реализирането на този патриотичен акт на възхвала и преклонение пред подвига и саможертвата на воините, дали живота си за България.  \r\nБанкови сметки, разкрити за провеждане на дарителска кампания за събиране на средства за изграждането на храм-паметник \"Св. Георги Победоносец\": \r\nБанка: „Експресбанк“ АД \r\nBIC: TTBBBGSF \r\n- в лева: \r\nIBAN: BG59TTBB94001528321333 \r\n- в евро: \r\nIBAN: BG05TTBB94001528321335 \r\n- в долари: \r\nIBAN: BG44TTBB94001528322088", "date": "2019.10.15", "title": "Започна кампанията за набиране на средства за изграждане на храм-паметник \"Св. Георги Победоносец\" във Военната академия \"Г. С. Раковски\""}
{"url": "http://www.focus-news.net/news/2019/10/15/2708669/telma-makedoniya-frantsiya-i-holandiya-sa-protiv-zapochvaneto-na-pregovori-s-makedoniya-i-albaniya-v-paket.html", "text": "Франция и Холандия са против дата на преговори за Македония и Албания в пакет, съобщи македонският телевизионен канал  „Телма“ , като се позовава  на източници от срещата на външните министри на страните от ЕС в Люксембург. \r\nОт друга страна, пак според източници на „Телма“, три държави се противопоставят на предложението за разделяне на Македония и Албания - Италия, Гърция и Германия . \r\nДипломатическите източници, присъстващи на срещата, предвиждат, че това ще бъде дълго и трудно обсъждане. \r\nНа практика конфликтът сега се измества между страните, които настояват Македония и Албания да получат обща дата за начало на преговори и онези държави-членки, които предлагат разделяне на двете страни. \r\nЗасега изглежда, че никой от министрите не е имал възражения срещу Македония, но при условията, предложени от финландското председателство като компромис. Това означава да се даде дата на Македония, но първата междуправителствена конференция да се проведе през първата половина на следващата година, като дотогава трябва да е готова новата методология на преговори, за която настоява Франция. \r\n \r\n  Юлиян Марков", "date": "2019.10.15", "title": "„Телма“ (Македония): Франция и Холандия са против започването на преговори с Македония и Албания в пакет"}
{"url": "http://www.focus-news.net/news/2019/10/15/2708680/mestni-izbori-2019-v-obshtina-belitsa-e-obrazuvana-sektsiya-za-glasuvane-s-podvizhna-izbiratelna-kutiya-za-hora-s-trayni-uvrezhdani.html", "text": "В Община Белица е образувана секция за гласуване с подвижна избирателна кутия за хора с трайни увреждани. Това съобщиха от  Общинска избирателна комисия – Белица . В Общината са били подадени 28 заявления от избиратели с трайни увреждания, които  не им позволяват да упражнят избирателното си право в изборното си помещение, но желаят да бъдат вписани в избирателен списък за гласуване с подвижна избирателна кутия, при произвеждането на изборите за общински съветници и кметове, насрочени за 27 октомври 2019 година.", "date": "2019.10.15", "title": "Местни избори 2019: В Община Белица е образувана секция за гласуване с подвижна избирателна кутия за хора с трайни увреждани"}
{"url": "http://www.focus-news.net/news/2019/10/15/2708683/izlozhbata-polet-v-bezkraya-shte-bade-predstavena-v-yambol-v-pamet-na-mayor-georgi-anastasov.html", "text": "На 16 октомври, Музеят на бойната слава в Ямбол ще отбележи 107 години от първия боен полет в света, извършен от българския пилот поручик Радул Милков, служил в 29-и пехотен Ямболски полк и наблюдателя поручик Продан Таракчиев. Откриването е от 13.00 часа, в залата за временни изложби. Това съобщиха от пресцентъра на  Община Ямбол . Експозицията е посветена в памет на майор Георги Анастасов, загинал на 9 юни 2017 г. при изпълнение на задача по време на тактическо учение „Черно море - 2017“. Благодарение на действията на този достоен български офицер, отдал живота си на българските военновъздушни и военноморски сили, е спасен животът на двамата му колеги от екипажа.  \r\nМайор Георги Анастасов е роден на 4 октомври 1978 година в Ямбол. Завършва средното си образование в МГ „Атанас Радев“ в родния си град, след което постъпва в авиационния факултет на НВУ „Васил Левски“ в Долна Митрополия в специалността летец-пилот за военновъздушни сили. Майор Анастасов сбъдва своята детска мечта да лети и става летец първи клас с над 600 летателни часове на самолети L-13 Blanik, Zlin 526F, L-29 Delphin, L-39 Albatros и вертолети МИ-14 ПЛ, МИ-17. Той е първият обучен пилот на вертолета Panther AS565. В своята военна кариера е преминал множество обучения и многократно е награждаван с грамоти, предметни награди и със знак „За отлична служба“ ІІ степен от Министъра на отбраната на Република България. Изложбата „Полет в безкрая“ е осъществена благодарение на любезното съдействие на семейството, съученици, приятели и колеги на майор Георги Анастасов.  \r\nПосетителите ще могат да се запознаят отблизо с неговата личност чрез богатия документален и снимков материал, предоставени от неговите родители, както и личния му летателен костюм и екипировка, парадна и лятна униформа. Могат да се видят също така и противопретоварващ и вентилационен костюм, херметичен шлем и кислородна маска, които бяха дарени на музея от колеги на майор Анастасов от 3-та авиационна база в Граф Игнатиево, със съдействието на бригаден генерал Димитър Петров.", "date": "2019.10.15", "title": "Изложбата \"Полет в безкрая\" ще бъде представена в Ямбол в памет на майор Георги Анастасов"}
{"url": "http://www.focus-news.net/news/2019/10/15/2708684/vavezhda-se-vremenna-organizatsiya-na-dvizhenieto-v-tunel-trayanovi-vrata-na-avtomagistrala-trakiya-v-posoka-burgas-poradi-remontni-deynosti-na-16-oktomvri.html", "text": "Въвежда се временна организация на движението в тунел \"Траянови врата\" на автомагистрала \"Тракия\" в посока Бургас поради ремонтни дейности. Това съобщиха от  Агенция \"Пътна инфраструктура\" . Шофьорите да карат с повишено внимание в тунел „Траянови врата“. \r\nОт 10,00 ч. до 15,30 ч. се ограничава движението в активната лента в тунел „Траянови врата“ на АМ „Тракия“ в посока Бургас поради ремонт на  пожаро-известителната система и светофарната уредба. Трафикът ще се осъществява в изпреварващата лента. \r\nАгенция „Пътна инфраструктура“ съветва шофьорите да карат със съобразена скорост и повишено внимание, както и да спазват правилата за безопасност и движение по пътищата.", "date": "2019.10.15", "title": "Въвежда се временна организация на движението в тунел \"Траянови врата\" на автомагистрала \"Тракия\" в посока Бургас поради ремонтни дейности на 16 октомври"}
{"url": "http://www.focus-news.net/news/2019/10/15/2708677/", "text": "„Сертификацията, през която преминахте само преди дни, показа, че сте подготвени за изпълнение на задачите, с които ще бъдете натоварени в Афганистан. Предстои по-трудното - да дадете категорична изява на силния си характер, да демонстрирате високия си боен дух, воинска дисциплина и професионализъм\". Това заяви заместник-началникът на отбраната генерал-лейтенант Димитър Илиев, в своето приветствие към военнослужещите, които заминават за участие в мисията „Решителна подкрепа“ в Афганистан. Това съобщиха от пресцентъра на  Министерство на отбраната . Церемонията по изпращане на 39-ия контингент от Българската армия се проведе на площада пред административната сграда на община Стара Загора. От името на министъра заместник-началникът на отбраната подари на контингента икона на Свети Георги Победоносец. На церемонията по изпращането присъстваха командващият на Съвместното командване на силите генерал-лейтенант Любчо Тодоров, командирът на Сухопътните войски генерал-майор Михаил Попов, командирът на Втора механизирана бригада - Стара Загора бригаден генерал Стоян Шопов, командирът на 61-ва механизирана бригада - Карлово бригаден генерал Деян Дешков, представители на държавната и местната власт, общественици и жители на градa. Молитва за здраве и благополучие на военнослужещите прочете Негово Високопреподобие Архимандрит Богослов. Българският военен контингент е с общ състав до 160 военнослужещи със структура национален елемент, рота за охрана, екип от съветници и щабни офицери. Контингентът е подготвен във военно формирование 48 430 – Стара Загора. В мисията на НАТО в Афганистан българските военнослужещи ще изпълняват задачи, свързани основно с организирането на контролно-пропускателния режим на автомобилния и пешеходния трафик на летището в Кандахар, както и с обучението и методическото подпомагане на формирования от Афганистанската национална армия. Национален командир на контингента е полковник Красимир Горанов, помощник-национален командир на контингента за Кабул е полковник Мирослав Маринов, помощник-национален командир на контингента за Кандахар е подполковник Вичо Вичев, а командир на ротата за охрана – капитан Росен Начев от военно формирование 48 430 - Стара Загора.", "date": "2019.10.15", "title": "39-и контингент от Българската армия ще се включи в мисията на НАТО „Решителна подкрепа” в Афганистан"}
{"url": "http://www.focus-news.net/news/2019/10/15/2708682/prisada-ot-sedem-mesetsa-probatsiya-e-postanovena-za-biznesmen-napadnal-i-kontuzil-politsay-v-lom.html", "text": "Присъда от седем месеца пробация е постановена за бизнесмен, нападнал и контузил полицай в Лом, съобщиха за  Радио „Фокус“ – Видин  от пресцентъра на Окръжен съд – Монтана. Районният съд – Лом одобри постигнатото споразумение между защитата на подсъдимия Г. Г. Г. и Районна прокуратура за наказание „пробация“ заради нанесена телесна повреда на полицейски служител. Г. Г. Г. – със средно образование, управител на дружество в Лом и неосъждан досега, се призна за виновен, че около 03.45 часа на 8 април 2018 година пред нощен клуб „Екс” в Лом, умишлено причинил лека телесна повреда на И. Р. Д. – младши полицейски инспектор в група Териториална полиция към сектор „Охранителна полиция” към Районно управление при Областна дирекция на МВР (ОДМВР) – Монтана. Бизнесменът нападнал и ударил няколко пъти инспектора, който пристигнал след сигнал за скандал в заведението, в който участвал и Г. Г. Г. Служителят на МВР получил натъртвания (контузии) със зачервяване в областта на предната повърхност на гръдния кош и на предната повърхност на ляво бедро, съпътствани с болка и страдания, без разстройство на здравето. Бизнесменът ще изтърпи наказанието „пробация“ със задължителна регистрация на настоящ адрес с явяване и подписване пред пробационен служител или определено от него длъжностно лице два пъти седмично за срок от седем месеца и задължителни периодични срещи с пробационен служител за седем месеца.  \r\nПодсъдимият трябва и да заплати по сметка на ОДМВР – София направените по делото 70 лева разноски за съдебна експертиза, както и по 5 лева държавна такса за евентуално служебно издаване на изпълнителен лист в полза на бюджета на съдебната власт по сметката на Районният съд – Лом. Определението е окончателно и не подлежи на жалба или протест.", "date": "2019.10.15", "title": "Присъда от седем месеца пробация е постановена за бизнесмен, нападнал и контузил полицай в Лом"}
{"url": "http://www.focus-news.net/news/2019/10/15/2708679/zam-ministar-stoyanov-uchastva-v-konferentsiya-za-protivodeystvie-na-kompyutarnite-prestapleniya.html", "text": "Заместник-министърът на правосъдието Евгени Стоянов участва в конференция, организирана от Френското председателство на Комитета на министрите на Съвета на Европа, посветена на предизвикателствата, които цифровизацията поставя пред правосъдието. Това съобщиха от пресцентъра на  Министерство на правосъдието . По време на изказването си в Страсбург, той посочи като изключително полезно функционирането у нас на Единната информационна система за противодействие на престъпността, която обединява всички правоприлагащи и съдебни органи, които участват в наказателното производство. Стоянов подчерта необходимостта от координиран подход между Съвета на Европа и Европейския съюз за подобряване на международното сътрудничество за противодействие на компютърните престъпления. В този контекст беше откроена важността на съвместната работа на двете организации при подготовката на Втория допълнителен протокол към Конвенцията на Съвета на Европа за борба с киберпрестъпността. Върху тази част от изказването му акцентира и френският министър на правосъдието г-жа Никол Белубе, председателстваща конференцията.", "date": "2019.10.15", "title": "Зам.-министър Стоянов участва в конференция за противодействие на компютърните престъпления"}
{"url": "http://www.focus-news.net/news/2019/10/15/2708681/mestni-izbori-2019-yavor-tsakov-abv-partiynite-pristrastiya-v-sos-tryabva-da-igrayat-po-malko-reshavashta-rolya-vsyako-razumno-predlozhenie-tryabva-bade-podkrepyano-ot-obektivno-razsazhdavashti-hora.html", "text": "София постепенно се превръща в мегаполис, в който се ражда мръсния въздух, транспортните неволи и презастрояването. Това каза за дневния блок  „Добър ден“  на  Радио „Фокус“  Явор Цаков, кандидат за общински съветник за София от АБВ. Той обясни, че прекомерната централизация на София я е превърнала в притегателен център за вътрешна миграция, а не се взимат превантивни и радикални мерки за облекчаване на живота софиянци. Той даде пример с регистрирането на коли, които, по думите му, са негодни за употреба от гледна точка за чистотата на въздуха в който и да е голям град и поясни, че не трябва българинът на кара коли, вече неупотребявани в страни като Германия и Швейцария. „Аз сутрин виждам, какво става на големите магистрали и шосета, които  свързват другите части на България с центъра на Столицата – те са задръстени. Сутрин в посока София, следобед – в обратната посока. Има много коли, които не са чисто софийски, защото тук в София прииждат много хора, които търсят работа. Около 50% от БВП на държавата се реализира в София, затова хората се стремят към столицата. Аз не мога да ги обвиня в това, но смятам, че държавата и Столична община да вземат по-радикални мерки  по отношение на ограничаване на достъпа на автомобили, които нямат съответните катализатори, т.е. възможността да пазят София чиста“, обясни кандидатът за общински съветник. Явор Цаков изрази надежда следващия Столичен общински съвет да не бъде монополизиран от една партия и по-малките партии да имат възможността да изразяват своите мнения. Партийните пристрастия в Столичния общински съвет (СОС) трябва да играят по-малко решаваща роля, а всяко разумно предложение трябва бъде подкрепяно от обективно разсъждаващи хора, обобщи той.  \r\nЕвелина БРАНИМИРОВА", "date": "2019.10.15", "title": "Местни избори 2019: Явор Цаков, АБВ: Партийните пристрастия в СОС трябва да играят по-малко решаваща роля, всяко разумно предложение трябва бъде подкрепяно от обективно разсъждаващи хора"}
{"url": "http://www.focus-news.net/news/2019/10/15/2708686/tass-kosovo-ottegli-svoyata-zayavka-za-chlenstvo-v-interpol.html", "text": "Косовските власти оттеглиха молбата си за присъединяване към Интерпол. Това обяви във вторник сръбският външен министър Ивица Дачич пред Tanjug, цитиран от  TACC . \r\nСпоред него в сръбското посолство в Париж е доставена официална нота от премиера на Косово Рамуш Харадинай, в която се говори за оттеглянето на заявлението за членство. \r\nВ Чили започна среща на Интерпол, по време на която въпросът за приемането на Косово в организацията трябваше да бъде разгледан отново. Миналата година Интерпол отказа на подобно заявление от Прищина. \r\n \r\n  Юлиян Марков", "date": "2019.10.15", "title": "ТАСС: Косово оттегли своята заявка за членство в Интерпол"}
{"url": "http://www.focus-news.net/news/2019/10/15/2708649/okrazhen-sad-burgas-nalozhi-nakazanie-ot-10-godini-lishavane-ot-svoboda-na-mazh-za-iznasilvane-na-maloletnata-si-dashterya.html", "text": "По внесен обвинителен акт на Окръжна прокуратура-Бургас, съдът наложи наказание от 10 години „лишаване от свобода“ спрямо мъж. Това съобщиха от пресцентъра на  прокуратурата . Той е подсъдим за това, че при условията на продължавано престъпление, в периода от неустановена дата през месец ноември 2017 г. - до 17 март 2018 г., многократно се съвкупявал с малолетната си дъщеря, принуждавайки я към това със сила. Присъдата е постановена по реда на съкратеното следствие. Наказанието трябва да бъде изтърпяно при първоначален „строг“ режим в затвор. Присъдата на Окръжен съд може да бъде обжалвана пред Апелативния съд в града.", "date": "2019.10.15", "title": "Окръжен съд-Бургас наложи наказание от 10 години „лишаване от свобода“ на мъж за изнасилване на малолетната си дъщеря"}
{"url": "http://www.focus-news.net/news/2019/10/15/2708687/mestni-izbori-2019-okolo-120-000-byuletini-shte-badat-otpechatani-za-mestnite-izbori-v-obshtina-vidin.html", "text": "Около 120 000 са бюлетини ще бъдат отпечатани за местните избори в община Видин, съобщиха за  Радио „Фокус“ – Видин  от Общинската избирателна комисия.  \r\nДо момента в ОИК са постъпили две жалби за заличаване на агитационни материали. В община Видин са образувани 121 избирателни секции с общо 997 членове. Две от секциите на територията на община Видин са преместени, това са секции 63 и 64, които преди бяха в сградата на РЗИ, а сега ще са разположени в Детска градина „Зорница. Подадени са 114 заявления за гласуване с подвижна избирателна кутия в общината – 5 заявления са от град Видин, 43 - от Дунавци, 5 - от село Бела Рада, 1 - от село Гомотарци, 35 - от село Градец, 11 - от село Капитановци, 7 - от село Новоселци, и 7 - от село Слана бара. 6 са подвижните избирателни секции  – по две в град Дунавци и село Градец, по една – в селата Капитановци и Кутово (в Дома за стари хора). \r\nАнна ЛОЗАНОВА", "date": "2019.10.15", "title": "Местни избори 2019: Около 120 000 бюлетини ще бъдат отпечатани за местните избори в община Видин"}
{"url": "http://www.focus-news.net/news/2019/10/15/2708690/", "text": "Нормално проходими са пътищата в област Смолян, съобщи за    Радио „Фокус“ – Смолян   дежурният в Областно пътно управление – Смолян. Времето е ясно, а пътните настилки са сухи. През деня не са получавани сигнали за инциденти по пътищата в областта.  \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци.  \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.15", "title": "Нормално се осъществява движението по пътищата в област Смолян"}
{"url": "http://www.focus-news.net/news/2019/10/15/2708693/natovaren-e-trafikat-po-glaven-pat-i-8-belovo-pazardzhik-plovdiv.html", "text": "Натоварен е трафикът по главен път I-8 Белово-Пазарджик-Пловдив, предаде репортер на  Радио „Фокус“ – Пазарджик . В района на ханче Септември е разположен полицейски патрул, който следи за спазване на ограниченията на скоростта.  \r\nКолони от автомобили се образуват на входа на Пазарджик в района на кръговите кръстовища на моста на река Марица, а също и на изхода на града в посока Пловдив. \r\nАлбена ЖИЛЕКОВА", "date": "2019.10.15", "title": "Натоварен е трафикът по главен път I-8 Белово-Пазарджик-Пловдив"}
{"url": "http://www.focus-news.net/news/2019/10/15/2708689/s-normalna-intenzivnost-e-trafikat-po-osnovnite-patni-arterii-v-oblast-blagoevgrad.html", "text": "С нормална интензивност е трафикът по основните пътни артерии в област Благоевград. Това съобщиха за  Радио „Фокус“ – Пирин  от Областно пътно управление – Благоевград. През деня няма регистрирани тежки пътни инциденти, които да са довели до спиране на движението или въвеждане на ограничения по републиканската пътна мрежа.  \r\nДо 31 декември движението по третокласен път 109 автомагистрала „Струма“ – Лозеница от км 0+000 до км 10+754 е ограничено за всички моторни превозни средства поради рехабилитация на пътя. Преминаването се извършва по обходен маршрут – автомагистрала „Струма“ – п. в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. Няма други въведени ограничения за движението по пътищата в областта. Стационарни камери са разположени в района на Монца и в град Кресна. Движението по автомагистрала „Струма“, главен път Е-79 и второкласен път 19 Симитли – Гоце Делчев се извършва с обичайните темпове за делничен ден. \r\nНатоварен е трафикът в централна градска част в областния център, на места се образуват колони от автомобили. До този момент няма регистрирани катастрофи в Благоевград. Задръствания се образуват по пътя в района на жп гарата и автогарата в посока първи корпус на Югозападен университет „Неофит Рилски“ и на кръговото кръстовище при Зърнени храни. Натоварен е трафикът и по булевардите „Св. Димитър Солунски“ и „Васил Левски“, както и по улиците „Мечна Кърничева“, „Владо Черноземски“ и „14-ти полк“. Градският транспорт се движи без отклонения от редовния си маршрут и по график. \r\nЛивия НИНОВА", "date": "2019.10.15", "title": "С нормална интензивност е трафикът по основните пътни артерии в област Благоевград"}
{"url": "http://www.focus-news.net/news/2019/10/15/2708688/gen-konstantin-popov-krasimir-uzunov-dade-ideyata-za-izgrazhdane-na-hram-pametnik-sveti-georgi-pobedonosets-tryabva-da-mu-otdadem-zasluzhenoto-za-tova.html", "text": "Красимир Узунов даде идеята за изграждане на храм-паметник „Свети Георги Победоносец“, трябва да му отдадем заслуженото за това. Това каза председателят на парламентарната комисия по отбрана генерал Константин Попов в интервю за  Агенция „Фокус“  по повод стартиралата инициатива за набиране на средства за изграждане на храм-паметник „Свети Георги Победоносец“ във Военната академия „Г.С. Раковски“. Той благодари на Министерството на отбраната за осигурения терен, на който паметникът да се изгради в бъдеще. „Създадохме инициативен комитет, на който имах честа да съм съпредседател, заедно с г-жа Фандъкова. Определи се мястото. Изключително благодаря на Министерството на отбраната, което осигури терен за храм-паметника „Свети Георги“, което между другото беше осветено от Негово Светейшество българския патриарх, който пък днес има рожден ден. Да е жив и здрав. Всичко най-добро му желая“, допълни Попов. От думите му стана ясно, че в момента за паметника има готов проект, който все още не е остойностен. „Този проект наистина е изключително красив. Мина се през много разговори в Сдружение „Единение“, което се създаде впоследствие, начело на което е началникът на Военна академия генерал Груди Ангелов. И имаше доста спорове, изисквания точно каква да бъде символиката. Проектът е готов. Ще бъде изготвена количествена стойностна сметка. Ще има абсолютна отчетност за всеки един лев в какво е вложен, кой е изпълнителят, кой е участвал. Тук наистина се търси и това е наистина важното, това, което идва и от Красимир Узунов и като завет, ако мога така са го кажа, може да звучи силно, но е така. Нека да почетем тези герои, които са загинали в Първата световна война преди 100 години. Нека да почетем паметта на всички тези десетки хиляди, които са загинали по бойните еполета и не са опяти, на ранените, на хора, които са страдали изключително много, обединени от една обща кауза. Трябва да им отдадем почит“, посочи още Попов.  \r\nТеодора ПАВЛОВА \r\n \r\n Пълния текст на интервюто четете по-късно в \"Мнение\"", "date": "2019.10.15", "title": "Ген. Константин Попов: Красимир Узунов даде идеята за изграждане на храм-паметник „Свети Георги Победоносец“, трябва да му отдадем заслуженото за това"}
{"url": "http://www.focus-news.net/news/2019/10/15/2708691/gen-konstantin-popov-s-hram-pametnika-sveti-georgi-pobedonosets-iskame-da-otpravim-poslanie-za-edinenie.html", "text": "С храм-паметника „Свети Георги Победоносец“ искаме да отправим послание за единение. Това каза председателят на парламентарната комисия по отбрана генерал Константин Попов в интервю за  Агенция „Фокус“  по повод стартиралата инициатива за набиране на средства за изграждане на храм-паметник „Свети Георги Победоносец“ във Военната академия „Г.С. Раковски“. „Има единение във времето, защото ние сме, и това, което те са направили от нас: нашите майки, бащи, дядовци, нашите деди. Пък и ние трябва да оставим нещо добро за тези, които идват след нас. Това  единение според мен е важно, това съграждане е важно. Трябва да има и единение между народ и армия. Всички тези, които са загивали и воювали преди 100 години, те са били хора: кой обработвал земя, кой имал дюкян, кой е бил работни някъде. Всички, когато са слагали униформите, са ставали бойни герои. Просто не можем да си представим мащабите на този героизъм и тези събития“, добави още той. Попов допълни, че отделно  трябва да има единение и във всички нас. „Да бъдем добри един към друг, да можем да работим и съграждаме заедно, а не да се отдаваме на критики само, на лоши думи и така нататък. Нека бъдем положителни. Смятам, че това е важно. Ето това послание искаме да сложим в този храм-паметник, където ще има и прекрасни места за отдих, ще има паркинги, ще бъде полезно и за хората, които живеят там. Ще бъде добре и да си разходиш детето, и е близко до Военноисторическия музей, за да можеш да запалиш родолюбието и в твоето дете. Близко е до академията. Академията е отворена, има супер хубави инициативи. Така че това е една прекрасна идея и апелирам хората: нека положат по едно камъче, да дадат по 1,2, 5 лева – няма значение колко. И след време да кажат на децата си: „И аз участвах тук“. И аз съм част от това хубаво нещо, което става“, допълни още генералът.  \r\n \r\nТеодора ПАВЛОВА", "date": "2019.10.15", "title": "Ген. Константин Попов: С храм-паметника „Свети Георги Победоносец“ искаме да отправим послание за единение"}
{"url": "http://www.focus-news.net/news/2019/10/15/2708694/prezidentat-rumen-radev-samo-svobodni-i-nezavisimi-medii-mogat-da-se-protivopostavyat-na-opasnostite-pred-demokratsiyata.html", "text": "\"Само свободни и независими от политическо и икономическо влияние медии могат да се противопоставят на опасни процеси, които застрашават демокрацията. Това заяви президентът Румен Радев на среща с генералния директор на „Дойче веле“ Петер Лимбург, който е на посещение в България. Това съобщиха от  прессекретариата на държавния глава . В срещата на „Дондуков“ 2 участва и посланикът на Германия у нас Кристоф Айххорн. Двамата обсъдиха методите за гарантиране на финансовата и политическа независимост на медиите, в това число и формирането на бюджетите на обществените медии, предизвикателствата пред професионалните журналистически стандарти в конкурентната среда на социалните мрежи, както и насърчаването на медийната грамотност на аудиторията. „Нуждаем се от ясни и прозрачни критерии за финансиране особено що се касае до парите от европейски програми“, заяви държавният глава. Румен Радев и Петер Лимбург бяха единодушни, че плуралистичната медийна среда е не само стълб на демокрацията, но и е част от добрия облик на всяка една страна. Петер Лимбург запозна президента с дейността на германската медия, финансирането й, както и с нейни инициативи. Представена беше работата на академия „Дойче веле“, свързана с развитието на медийната грамотност и борбата с фалшивите новини. Дойче веле излъчва на 30 езика и достига до аудитория от 197 милиона хора седмично чрез съдържание, разпространявано по телевизия, радио и интернет.", "date": "2019.10.15", "title": "Президентът Румен Радев: Само свободни и независими медии могат да се противопоставят на опасностите пред демокрацията"}
{"url": "http://www.focus-news.net/news/2019/10/15/2708676/sport-domeniko-tedesko-e-naznachen-za-starshi-trenyor-na-spartak-moskva.html", "text": "Футбол: Бившият треньор на Шалке Доменико Тедеско беше представен като новия старши треньор на руския Спартак Москва. Договорът на 34-годишния италианец ще бъде до юни 2021 година. \r\nТедеско обяви и щаба си, като ще му помагат Андреас Хинкел и треньорът на вратарите Макс Урванчки.", "date": "2019.10.15", "title": "Спорт: Доменико Тедеско е назначен за старши треньор на Спартак Москва"}
{"url": "http://www.focus-news.net/news/2019/10/15/2708696/d-r-nikolay-georgiev-babh-nyama-zabavyane-v-izplashtaneto-na-obezshteteniyata-za-achs-vsichko-varvi-po-plan.html", "text": "Няма забавяне в изплащането на обезщетенията за АЧС, всичко върви по план. Това коментира за  Агенция „Фокус“  директорът на Областната дирекция по безопасност на храните в Ямбол д-р Николай Георгиев. Той посочи, че до вчера са били изплатени обезщетенията на 858 стопани, в размер на 254 400 лева. „Получили сме за останалите още 1 144 стопани за подпомагане по 300, това са 343 200. Днес заявихме, в 9 села в Община Тунджа оставащи сме изплатили 105 300 лева. Остават ни всичко на всичко 793 стопани. Предполагам утре в Община Стралджа имаме да изплатим. Координирали сме действията си с общинската администрация и кметските наместници по населените места, заедно и с полицаите, органите на РДВР. В следващите два дни: четвъртък, петък очакваме да приключим в Община Елхово“, посочи Георгиев. Той увери, че всичко е нормално и върви по списък, заявления, констативни протоколи. „Няма забавяне. Не виждам никакъв проблем. Средствата са налични. Ние сме по трасето. Дори в момента имам колеги, които очаквам да се прибера утре преди 10.00, около 09.30 часа и дадем в централно управление информация за днес изплатените суми и брой стопани. Утре сме в Община Стралджа, надявам се утре да приключим. Имаме едно останало село в Тунджа, то е с малък брой стопани и започваме Елхово. Предполагам, че с Елхово ще приключим за два дни“, каза още Георгиев.  \r\nТеодора ПАВЛОВА", "date": "2019.10.15", "title": "Д-р Николай Георгиев, БАБХ: Няма забавяне в изплащането на обезщетенията за АЧС, всичко върви по план"}
{"url": "http://www.focus-news.net/news/2019/10/15/2708695/ultramaratonetsat-todor-dimitrov-se-sreshtna-sas-studenti-i-prepodavateli-v-yuzu-neofit-rilski-v-blagoevgrad.html", "text": "Ултрамаратонецът капитан II ранг гл. ас. д-р Тодор Димитров, който успя да пробяга 5000 км за 51 дни, бе гост на Югозападния университет (ЮЗУ) „Неофит Рилски“ в Благоевград. Той бе посрещнат от ректора на университета проф. д-р Борислав Юруков. Това съобщиха от пресцентъра на  висшето учебно заведение . \r\nСрещата на д-р Тодор Димитров със студенти, преподаватели и гости, стартира с кратка визитка на ултрамаратонеца, която бе представена от проф. д.н. ген. майор Валери Лазаров – ръководител на катедра „Национална сигурност и публична администрация“ към ЮЗУ „Неофит Рилски“. Проф. Лазаров отбеляза, че д-р Тодор Димитров е 44-тият човек в света, успял да завърши най-дългото състезание „Шри Чинмой Себенадминаване 3100 мили“. \r\nПред препълнена зала д-р Димитров разказа за хобито си – бягането, за трудностите и предизвикателствата, през които е преминал, за да успее да завърши най-дългото сертифицирано многодневно бягане в света, което се провежда в рамките на 52 дни в Ню Йорк от 1997 г. насам. \r\n„Беше изключително трудно като състезание. Участвал съм в различни мисии, военни операции и международни учения, но това беше едно от най-тежките ми предизвикателства “, сподели д-р Димитров. Той отбеляза, че в рамките на маратона е бягал по 18 часа на ден, за сън е отделял едва 4 часа, износил е повече от 15 чифта маратонки. Освен километрите, предизвикателство за участниците в маратона се оказва и жегата. В периода, в който се провежда състезанието, температурата в Ню Йорк достига 40 градуса. Въпреки трудностите, с които се сблъсква, д-р Димитров успява да завърши най-дългия ултрамаратон в света. \r\n„Това е Евереста на ултрамаратоните и за мен беше предизвикателство да го постигна. Когато физиката те предава, сърцето те води напред и ако го слушаш, то е верният компас, който ще те изведе в такива моменти“, добави д-р Димитров. Той подчерта, че спортът е магия, която мотивира човек да постига успехи и никога да не се предава. \r\nРазказът на д-р Тодор Димитров предизвика изключителен интерес сред студентите и преподавателите от Югозападния университет „Неофит Рилски“. Въпросите, които присъстващите зададоха към д-р Димитров бяха свързани най-вече с начина на подготовка за такъв тип състезания, каквото е „Шри Чинмой Себенадминаване 3100 мили“. \r\nВ края на срещата ректорът проф. Юруков отново изказа възхищението си към постижението на д-р Тодор Димитров. „Това е доказателство, че българите имаме изключителни възможности. За всички млади колеги това е пример, че за да постигнат високи резултати трябва сила на волята, постоянство и много труд“, каза проф. Юруков. Той отправи предложение към ултрамаратонеца да организира маратон, който да тръгва и да финишира в Югозападния университет „Неофит Рилски“. Ректорът увери, че университетът ще бъде основен организатор на събитието, което ще бъде изключително полезно за студентите от Факултета „Обществено здраве, здравни грижи и спорт“. \r\nВ рамките на посещението си в Югозападния университет д-р Тодор Димитров успя да се запознае и с дейността на Центъра за функционални изследвания в спорта и кинезитерапията с ръководител проф. д-р Невена Пенчева. Д-р Илия Канелов тества мускулните групи на коляното на ултрамаратонеца с изокинетичен динамометър и екипа обсъди получените интересни данни, свързани с адаптация при такива натоварвания. Гостите се запознаха и с други апаратурни системи в центъра.", "date": "2019.10.15", "title": "Ултрамаратонецът Тодор Димитров се срещна със студенти и преподаватели в ЮЗУ „Неофит Рилски“ в Благоевград"}
{"url": "http://www.focus-news.net/news/2019/10/15/2708692/natsionalno-bienale-na-risunkata-shte-se-provede-vav-veliko-tarnovo.html", "text": "Национално биенале на рисунката ще се проведе за четвърти пореден път във Велико Търново. Във форума ще участват 51 творци, които ще представят произведенията си в Изложбени зали „Рафаел Михайлов“. Това съобщиха за  Радио „Фокус“ – Велико Търново  от Община Велико Търново - съорганизатор на събитието, заедно със Сдружението на Националното биенале на рисунката, Представителството на Съюза на българските художници в града и Международен графичен център – Варна. \r\nВ изложбата ще бъдат показани 90 картини, като те са с 10 повече от тези в предходното издание. В биеналето по традиция има творци от цялата страна, но най-изявени са авторите от Велико Търново. И тази година произведенията ще се състезават за една от 8-те награди, осигурени от организаторите и спонсорите на проявата. Официалното откриване ще се проведе от 17.00 часа на 21 ноември в Изложбени зали „Рафаел Михайлов“. Произведенията ще останат в града до 10 декември. \r\nЛуиза ТРАНЧЕВА", "date": "2019.10.15", "title": "Национално биенале на рисунката ще се проведе във Велико Търново"}
{"url": "http://www.focus-news.net/news/2019/10/15/2708697/china-space-news-kitay-zavarshi-razrabotkata-na-nova-moshtna-raketa-nositel.html", "text": "Предварителните изследвания на новото поколение ракети, носещи пилотирани космически кораби в Китай, приключи успешно, проправяйки пътя към следващите стъпки на китайската космическа програма, според  China Space News , водещия вестник в космическата индустрия на страната. \r\nВестникът съобщи наскоро, че резултатите от изследванията са прегледани и одобрени в сряда от Китайската космическа агенция, отговаряща за космическите дейности на нацията. Експерти от агенцията заявиха, че резултатите ще бъдат приети при изследването и разработването на новата ракета-носител, която все още няма име. \r\nСпоред доклада новата ракета се проектира в Китайската академия за технологии за изстрелване на спътници в Пекин. Основното й тяло ще бъде високо 87 метра, което означава, че ще бъде почти два пъти по-високо от Long March 5, в момента най-голямата от ракетите в Китай. \r\nГигантската ракета ще тежи около 2200 метрични тона, почти тройно повече от Long March 5. Това ще даде възможност на ракетата да издигне 25-тонен космически кораб в лунна трансферна траектория, посочва изданието. \r\nСлед това изследователите и инженерите ще влязат в подробна фаза на проектиране и ще продължат да подобряват техническия план на ракетата, пише изданието. \r\nКитай прави голяма пътна карта за своите пилотирани лунни програми. Максималният капацитет обаче на всяка съществуваща китайска ракета за траектория на лунния трансфер - портата за космически кораби до Луната - е само 8 тона, което е напълно достатъчно за роботизирани мисии. За да изпълнят пилотираните мисии, китайските учени трябва да разработят по-мощна ракета, която да транспортира пилотирания космически кораб от ново поколение, обясни изданието. \r\n \r\n  Юлиян Марков", "date": "2019.10.15", "title": "China Space News: Китай завърши разработката на нова мощна ракета-носител"}
{"url": "http://www.focus-news.net/news/2019/10/15/2708698/direktorat-na-direktsiya-migratsiya-starshi-komisar-nikolay-nikolov-shte-dade-izyavleniya-pred-doma-za-chuzhdentsi-v-busmantsi.html", "text": "Директорът на Дирекция „Миграция“ ст. комисар Николай Николов ще даде кратко изявление пред Специализирания дом за временно настаняване на чужденци в Бусманци около 18.00 часа. Това съобщиха от пресцентъра на  МВР .", "date": "2019.10.15", "title": "Директорът на дирекция \"Миграция\" старши комисар Николай Николов ще даде изявления пред Дома за чужденци в Бусманци"}
{"url": "http://www.focus-news.net/news/2019/10/15/2708685/nova-makedoniya-makedoniya-grupa-makedonski-intelektualtsi-izpratiha-pismo-do-es.html", "text": "Група македонски интелектуалци изпратиха отворено писмо до Европейския съюз (ЕС) в отговор на Декларацията на българския парламент. Писмото се публикува в първия македонски ежедневник  „Нова Македония“  без редакторска намеса. \r\n \r\nНие, група македонски интелектуалци, публично изразяваме протеста си срещу исканията и ултиматумите в Декларацията на парламента на Република България, които също бяха квалифицирани от група български интелектуалци като \"тревожни и проблемни\". \r\nТова, което ни поразява най-много като македонци в Декларацията и което нарушава европейските стандарти и норми, е: \r\n \r\n1.Проблематизирането  на македонския език, за който се казва:…. „Никъде в документите на ЕС не трябва да фигурира думата„ македонски език “, тоест, ако се налага, трябва да се използва терминът„ официален език на Република Северна Македония “. Ако, както бе посочено, „има абсолютна необходимост да се използва терминът„ македонски език “в документите и параграфите на ЕС, трябва да има обяснение  под линия, че това е„ в съответствие с Конституцията на Република Северна Македония “(...) и че \"Трябва да е ясно, че езиковата норма, провъзгласена за конституционен език в Република Северна Македония, е свързана с еволюцията на българския език и неговите диалекти с неговото кодифициране през 1944 г.\" \r\n \r\n2. \"(...) Отказ от подкрепа или искане за признаване на македонското малцинство в Р. България\"; и \r\n \r\n3. \"Систематичното премахване на квалификацията\" български фашистки окупатор \"от всички текстове на паметници и паметни плочи.\" \r\n \r\nОтносно първия момент подчертаваме: Македонският език е историческа реалност, факт, официален език в страната, използван от повече от 3 милиона души, живеещи у нас, в съседните страни, както и в диаспората, която е най-разпространена на европейския, американския и австралийския континент. За нас, македонците, е абсолютно унизително, че македонският език, като език с богата писмена традиция, вместо да носи истинското си име, трябва да бъде скрит под синтагмата „официален език на Република Северна Македония“. \r\nСчитаме предложението на държавата-членка на ЕС, Република България, за неподходящо, обидно, противоречащо на всички международни правни стандарти по този въпрос и най-важното противоречащо на ценностите и нормите, на който се основава Европейският съюз. Нашата държава и езикът ни не са в процес на формиране и имат дълга традиция. \r\nЗа македонски език се говори, че е генеалогично славянски, а типологично е балкански език и в този аспект се разглежда като \"най-балканския\" в балканския езиков съюз. Поради историческите обстоятелства и разделянето на Македония на три части след  Балканските войни от 1913 г. македонците завършват кодификацията и стандартизацията на своя език едва след Втората световна война. \r\n \r\nВ славистиката по принцип се приема македонската теория (от Ватрослав Облак и Ватрослав Ягич) за основата на старославянския език, на който светите братя Кирил и Методий превеждат от гръцки църковните книги, за да улеснят разпространението на християнството сред славянския свят. Според тази теория първият славянски писмен литературен език се базира на македонския език от Солунската област. \r\nПрез вековете на македонска земя се провежда богата писмена дейност чрез две средновековни писмени школи, известни в научния свят като Охридската и Кратовско-Лесновската книжовна школа. Писмената дейност е била забавена от падането на Македония под османска власт, но не и напълно унищожена. Това се доказва от текстовете от 15-ти и 16-ти век (Тиквешки сборник, Кърнинския Дамаскин), които съдържат много особености на народния език, за да се доближат тези религиозни текстове до хората, като по този начин от своя страна те са отделени от средновековната матрица, изготвена от културни дейци, като Св. Кирил, Св. Методий, Св. Климент и Св. Наум, като основни фигури в ранното ни средновековие. \r\nПрез 19 век, когато романтизмът процъфтява в Европа, първите кълнове на Просвещението се появяват в Македония чрез характера и делото на Кирил Пейчинович и Йоаким Кърчовски. През втората половина на 19 век, като време на възраждането и национално пробуждане, в Македония възникват значими литературни имена като: Константин и Димитър Миладинови, Райко Жинзифов, Григор Пърличев, Георгия Пулевски и други. Източната ни съседка се опитва да завладее целия 19 век и твърди, че всички наши дейци по това време са били българи. Но историческите факти показват, че при липса на държава и липса на стандартизиран език македонският обикновен човек е извършвал своята идентификация чрез религия или църква. Когато Охридската архиепископия е премахната  (1767 г.), македонците са  принудени да задоволяват религиозните си нужди в местните църкви, които са под юрисдикцията на Константинополската патриаршия или Българската екзархия. \r\nВ началото на XX век е издадена малка, но много важна книга на Кръсте Мисирков „По македонските въпроси“, която се занимава с уникалността на македонския народ и македонския език. Половин век по-късно идеята на Мисирков става основа на това, което трябва да бъде македонският книжовен език. Това са говорите в етническа Македония, разположени по линията Велес - Прилеп - Битоля - Охрид. \r\nДнес македонският език се преподава на всички нива на македонската образователна система и се прилага във всички области на съвременния културен живот. Като такъв той е вписан в Регистъра на страните и езиците от Подкомитета на  ООН, а латинската транскрипция на македонската кирилица е приета с резолюция в Атина през 1977 г.  През 1992 г. на конгреса в Рио де Жанейро Международният ПЕН- център приема специална резолюция, признаваща македонския език, литература, култура и нация; тя също е представена в Европейския лингвистичен атлас (ALE), създаден под егидата на ЮНЕСКО, както и в Общия славянски лингвистичен атлас (OLA), който представлява един от най-големите международни проекти в света на славянския език. Проектът е под егидата на Международния комитет на славистите и се изпълнява от академиите на науките от всички славянски страни: 13 национални академии на науката и / или съответните институти на всички славянски страни са представени в OLA. Нашият език също е включен в Международната организация за стандартизация ISO и Google, чийто инструмент за превод беше включен преди 10 години. Многобройни страници на изкуството и научната литература са написани на македонски. \r\n \r\nТермините македонски и македонски език са дълбоко вкоренени в съзнанието на всички, които живеят на това парче земя. Опитът да бъдат заличени тези съществени атрибути на нашата идентичност означава също опит за заличаване на колективната памет, въплътена в богатата ни историческа, народна и културна традиция. \r\nОтносно втората точка за „(…) отказ от подкрепа или искане за признаване на македонското малцинство в Република България: Има ли нужда на Вас, като висши дипломати от ЕС, да ви кажа какво означава това? Знаете ли европейска държава, в която няма малцинства, включително етнически и езикови малцинства? Дали българското искане не представлява нарушаване на основните международни и европейски правни стандарти по отношение на гражданските и човешките права, свързани със самоидентификацията и самоопределянето, също по тези причини? \r\nОчакваме институциите на Европейския съюз, както и неговите държави-членки, да отговорят принципно на открития национален шовинизъм на българския парламент, със сигурност в името на европейската интеграция и добросъседските отношения, следвайки добрия опит и примери от предишни разширявания на Съюза. Нека си спомним също, че по отношение на процеса на евроинтеграция на страната ни ЕС многократно ни казва, че малцинствата и техните права са много важни. С Рамковото споразумение от 2001 г. страната ни се ангажира с решения, които надхвърлят международните стандарти за правата на малцинствата, за разлика от Република България, която беше приета в ЕС без никакви условия към малцинствата, включително македонското, и беше толерирана дори когато Международният съд за правата на човека в Страсбург реши, че нарушава правата на македонското малцинство в случая с OMO Илинден. \r\nПо отношение на третата точка, а именно системното премахване на квалификациите „български фашистки окупатор“ от всички текстове на паметници и паметни плочи, считаме членството в ЕС, обусловено от фалшифицирана промяна на известни и безспорни исторически факти от общата ни европейска история на периода на Втората световна война, както и на националния исторически разказ за този исторически период и замяната му с някакви нови политически представи за „обща история до 1944 г.“ е безпрецедентно в процеса на евроинтеграцията. Изнудването чрез приемане на принудителното преосмисляне на историческото минало и културното наследство на нацията от Средновековието до настоящето стига дотам, че се изисква \"промяна на информационни надписи и други маркировки, включително върху исторически и културни паметници\", което включва адаптирането на \"официални\" изявления и коментари \"на политически представители, на всички държавни институции в Македония, както и на финансирани от държавата медии. Всичко това в съответствие с политическия диктат на междудържавния Договор и в името на европейската интеграция или чрез вулгарна злоупотреба с тези процеси - което е крайно неприемливо за съвременна Европа през 21 век. Почти няма нация в нейната история, която да не е записвала мрачни моменти. Но тези в силно цивилизована Европа не са унищожени, подправени или скрити, а признати, за тях се иска прошка и служат за историческа поука. Противно на сегашния контекст, ние очакваме Република България да последва блестящия пример на другите страни-членки на ЕС и да изрази своя дял от историческото извинение за този труден и трагичен период от нашата споделена европейска история. Съседна Република България дължи извинение както на македонците, така и на македонските евреи за престъпления, извършени по време на българската окупация на Македония по време на Втората световна война. \r\n \r\nЗа гореизложеното Ви молим да предадете нашите мнения в Брюксел, с които са съгласни голям брой македонци, у дома и по света, както и други граждани на страната ни от други етнически общности. В същото време, молим, всички европейски дипломати в страната, както и политиците в европейските институции и страните-членки на ЕС, да осъдите подобни стремежи на страна-членка на ЕС. Договорите и указите, без взаимно уважение, не са достатъчни за добросъседството и приятелството. Държавите-членки на ЕС трябва да подкрепят своите съседи по европейския път, а не да ги изнудват по безпрецедентен начин в рамките на Европейския съюз по начин, който напълно противоречи на ценностите и правата, на които той се основава. \r\nПисмото е подписано от голяма група македонски интелектуалци и учени. \r\n \r\n  Юлиян Марков", "date": "2019.10.15", "title": "„Нова Македония“ (Македония): Група македонски интелектуалци изпратиха писмо до ЕС"}
{"url": "http://www.focus-news.net/news/2019/10/15/2708699/mestni-izbori-2019-kandidatat-za-kmet-na-sofiya-yordanka-fandakova-izgrazhdame-nov-park-i-hram-pametnik-na-zaginalite-balgarski-voyni-v-parvata-svetovna-voyna.html", "text": "„Готови сме с проекта за изграждане на нов парк и храм-паметник за загиналите войни в Първата световна война  в район „Оборище“. Това е идея, по която започнахме работа преди година и половина заедно с ген. Груди Ангелов, началник на Военната академия „Г. С. Раковски“. След като отворихме за граждани парка на Военна академия сега ще успеем да го разширим с достъп и от ул. „Черковна“, каза Йорданка Фандъкова, кандидат за кмет на София. Това съобщиха от пресцентъра на  ПП ГЕРБ . До края на годината теренът ще е подготвен за строителство. Стартира инициатива за набиране на дарителски средства за изграждане на храм-паметника, който ще носи името „Св. Георги“. Преди година българският патриарх Неофит благослови делото и наименуването на храма. За изграждането на храм-паметника е създаден инициативен комитет „Единение“. „Българските войници и офицери, защитавали България с живота си, са ни оставили този завет – да се обединяваме. Само заедно можем да бъдем силни и да вървим напред“, каза Фандъкова, която е и съпредседател на инициативния комитет.  На събитието днес присъстваха ген. Груди Ангелов, ген. Константин Попов - съпредседател на инициативния комитет и председател на военната комисия в Народното събрание, както и внучката на полковник Борис Дрангов – Райна Дрангова. Проектът на парка и храм-паметника е изработен от арх. Стоимен Демерджиев, а идеята е на покойния Красимир Узунов. „Вече е обявен и конкурсът за изграждане на Мемориал на загиналите войници от Първи и Шести софийски пехотни полкове“, каза Фандъкова.", "date": "2019.10.15", "title": "Местни избори 2019: Кандидатът за кмет на София Йорданка Фандъкова: Изграждаме нов парк и храм-паметник на загиналите български войни в Първата световна война"}
{"url": "http://www.focus-news.net/news/2019/10/15/2708705/suhi-i-normalno-prohodimi-sa-patnite-nastilki-vav-veliko-tarnovo-i-oblastta.html", "text": "Сухи и нормално проходими са пътните настилки във Велико Търново и областта. Времето е слънчево, трафикът е натоварен, предаде репортер на  Радио „Фокус“ – Велико Търново . Движението във Велико Търново е интензивно по главните и второстепенни улици, както и покрай по-големите училища и детски градини. Полицейски служители има на входовете и изходите на града, както и в по-натоварените участъци от първокласните и второкласни участъци. За изминалото денонощие не са регистрирани тежки инциденти. Нови затворени отсечки също няма. Ограничено е движението товарни автомобили над 10 тона по пътят Дебелец – Средни колиби – Елена. Причината е намален габарит на пътното платно. В участъка се извършват ремонтни дейности, които трябва да приключат до началото на 2020-та. От Областно пътно управление –Велико Търново съобщиха, че обходният маршрут е през Дебелец – Велико Търново – Лясковски кантон – Миндя – Елена и обратно. Ограничено е движението и по пътя между селата Царски извор и Драганово. От км 0+000 до км 5+500 има  свлачище, чието укрепване ще продължи до 3 януари 2020 година. Обходният маршрут е през Сушица – Драганово. Забранено е преминаването на автомобили над 3.5 тона по пътя Чешма – Кесарево, където се извършва разширяване на платното. Обходният маршрут е през  Сливовица – Горско Ново село – Джулюница. Ремонтни дейности се извършват по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението е началото на 2020 година. \r\nРени АТАНАСОВА", "date": "2019.10.15", "title": "Сухи и нормално проходими са пътните настилки във Велико Търново и областта"}
{"url": "http://www.focus-news.net/news/2019/10/15/2708708/mestni-izbori-2019-g-kandidatat-za-kmet-na-stara-zagora-gergana-mikova-pistata-za-obsluzhvane-na-biznesa-tryabva-da-bade-skasena.html", "text": "„Надявам се да получа кредит на доверие от своите съграждани не за това, което обещавам, а за това, което съм свършила“. Това заяви в дебата по Нова телевизия тази сутрин Гергана Микова, областен управител на Стара Загора и кандидат за кмет на града, издигнат от НФСБ. Това съобщиха от пресцентъра на  НФСБ . В дебата за това как се развива Стара Загора Гергана Микова подчерта, че градът се развива добре, но има неща, които трябва да се променят. Като това пистата за обслужване на бизнеса да бъде скъсена, посочи тя. Гергана Микова бе категорична, че общината може и трябва да създаде условия за развитие на бизнеса и извън Индустриалната зона, която сега се строи. Тези условия опират до това да има добра инфраструктура и удобен транспорт за хората, които ще бъдат заети в тези производства. Според Гергана Микова, с оглед на бъдещата заетост след евентуалното закриване на мини „Марица-Изток“ след време, трябва да се търси алтернатива в привличането на по-малък бизнес като мащаб на работодател, но от повече различни браншове. „Защото едва ли ще можем да разчитаме само на един бизнес да замени досегашните централи“, подчерта Гергана Микова.", "date": "2019.10.15", "title": "Местни избори 2019 г.: Кандидатът за кмет на Стара Загора Гергана Микова: Пистата за обслужване на бизнеса трябва да бъде скъсена"}
{"url": "http://www.focus-news.net/news/2019/10/15/2708707/pregled-na-mezhdunarodnite-novini-do-18-chasa-agentsiya-fokus.html", "text": "Международните хуманитарни организации, работещи в приграничните зони на Североизточна Сирия, са спрели дейността си и са прекратили да оказват помощ на кюрдското население в региона заради започналата турска военна операция, предава  ТАСС . \r\nКакто съобщава телевизионният канал Al Mayadeen, като се позовава на представители на кюрдските власти, „международните хуманитарни организации са прекратили работата си в граничната зона с Турция и евакуират своите служители от този регион“. \r\n*** \r\n \r\n Нищо не може да накара Турция да се откаже от военната операция в Сирия, включително въведените от САЩ санкции срещу страната, заяви пред журналистите говорителят на турския парламент Мустафа Шентоп, цитиран от  ТАСС . \r\n„В никакъв случай", "date": "2019.10.15", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/10/15/2708700/sport-prezidentat-na-uefa-prizova-za-darzhavna-namesa-v-borbata-s-rasizma.html", "text": "Футбол: Президентът на УЕФА Александър Чеферин призова правителствата в отделните европейски страни да започнат сериозна борба срещу расизма, за да не се допускат повече сцени като тези от двубоя между България и Англия в София в понеделник. \r\nМачът на два пъти беше спиран през първото полувреме заради расистки скандирания от страна на феновете по трибуните, а темата за расизма стана централна за европейския печат и остави на заден план победата на англичаните с 6:0.", "date": "2019.10.15", "title": "Спорт: Президентът на УЕФА призова за държавна намеса в борбата с расизма"}
{"url": "http://www.focus-news.net/news/2019/10/15/2708704/", "text": "Транспортната обстановка в Барселона, Испания като цяло се нормализира, но заради продължаващите протести след издадените вчера от Испанския върховен съд присъди са възможни прекъсвания на автомобилните и релсови пътища в автономната област Каталуния и в столицата й Барселона в частност. Това съобщиха от пресцентъра на  Министерството на външните работи (МВнР) . Особено уязвимо в това отношение е международното летище „Ел Прат“. През деня на летището процедурите по чекиране на заминаващи пътници вървят нормално, макар и с по-големи от обичайните опашки поради обстоятелството, че стотици пътници са пренощували на летището. Бяха отменени 45 полета, планирани за днес, по-голямата част от тях вътрешни, на испанската авиокомпания „Вуелинг“. В голяма степен е възстановен железопътният транспорт след отменените вчера над 50 рейса до Жирона и Тарагона. Прекъснати са пътища в района на прилежащото към Барселона градче Матаро, където освен път N-II протестиращите са прекъснали и движението на крайбрежната електричка. В ранните часове на деня е имало опит за поставяне на заграждения по Средиземноморската магистрала АР-7 в околностите на Барселона, но пътните ленти са разчистени. Затворени са следните пътни артерии:  \r\n \r\nC-65  край гр. Каса де ла Селва (провинция Жирона) в двете посоки. \r\nС-17 и С-25 край гр. Гурб (провинция Барселона) \r\nN-141 край гр. Бескано (провинция Жирона) \r\n \r\nВъв връзка със събитията в Барселона препоръчваме на пътуващите през следващите дни от летище „Ел Прат“ български граждани да се свържат предварително с авиокомпаниите, които ще изпълняват техни полети, за да уточнят кога точно ще бъдат отворени техните гишета за чекиране на багаж и получаване на бордни карти. Препоръчително е също така българските граждани да са на летището няколко часа преди запланувания полет. Съветваме също така да се да избягват местата на протестите и големите струпвания на хора, както и да се спазват указанията на местните сили за сигурност – полиция, гражданска гвардия, жандармерия. Необходимо е да се има предвид, че протестите могат да ескалират, особено до 18 октомври, когато от профсъюзите е насрочена генерална стачка, в която се очаква да се включат десетки хиляди жители на областта.", "date": "2019.10.15", "title": "МВнР: Транспортната обстановка в Барселона се нормализира, възможни са затруднения на летище „Ел Прат“"}
{"url": "http://www.focus-news.net/news/2019/10/15/2708701/gen-konstantin-popov-prisastva-na-otkrivaneto-na-kampaniya-za-nabirane-na-sredstva-za-izgrazhdane-na-hram-pametnik-sv-georgi-pobedonosets-vav-voennata-akademiya-g-s-rakovski.html", "text": "Председателят на Комисията по отбрана ген. Константин Попов присъства на откриването на кампания за набиране на средства за изграждане на храм-паметник “Св. Георги Победоносец” във Военната академия “Г. С. Раковски“. Това съобщиха от пресцентъра на  Народното събрание . Той ще бъде в памет на загиналите воини в Първата световна война. „Единението да съградим храм-паметник “Св. Георги Победоносец” е това, което ни обединява, отбеляза пред присъстващите ген. Константин Попов. Имам честта да бъда съпредседател на сдружение “Единение”, което се зае с нелеката задача да съгради този храм-паметник, посочи той и благодари на всички институции и граждани, които до момента са подкрепили каузата. Инициативният комитет за изграждането на мемориала във Военна академия „Г. С. Раковски“ бе учреден на 17 януари 2017 г. Сдружение „Единение“ инициира информационна кампания с цел популяризиране на кампанията за набиране на средства за изграждане на храм-паметник за почитане на загиналите български воини от Първата световна война. С този патриотичен акт ще бъдат засвидетелствани възхвалата и преклонението пред подвига и саможертвата на воините, дали живота си за България, коментира ген. Константин Попов.", "date": "2019.10.15", "title": "Ген. Константин Попов присъства на откриването на кампания за набиране на средства за изграждане на храм-паметник “Св. Георги Победоносец” във Военната академия “Г. С. Раковски“"}
{"url": "http://www.focus-news.net/news/2019/10/15/2708703/mestni-izbori-2019-kaloyan-pargov-bsp-sofiya-stolichna-obshtina-se-darzhi-kato-oponent-na-stroitelniya-bransh.html", "text": "Строителните проекти в София ще бъдат провал, докато Столична община се държи като опонент на строителния бранш. Това отношение трябва да се промени. Това каза лидерът на БСП – София и водач на листата за общински съветници Калоян Паргов на среща с ръководството на Камарата на строителите в България в лицето на инж. Илиян Терзиев и инж. Любомир Качамаков, съобщиха от пресцентъра на  партията . \r\nНа срещата присъстваха и кандидатите за общински съветници Милка Христова, Иван Таков, Валентина Узунова и арх. Тихомира Костова, както и арх. Стефан Стефанов - кандидат за кмет на район “Младост”, подкрепен от БСП. Участиниците в събитието обсъдиха множество теми, важни както за строителния бранш в София, така и за бъдещето на Столична община. Участниците в срещата се обединиха около това, че бъдещето на строителството е в цифровизацията на процеса - още от заданието до последния етап.  \r\n“Благодаря за поканата на господин Терзиев. Тази среща е част от постоянната комуникация и диалог, които има между Камарата на строителите в София и Градската организация на БСП“, това каза в началото на срещата Калоян Паргов.  \r\n“От печално известния ремонт на ул. „Граф Игнатиев”, трябва всички да си извлечем поуки. И ние политиците и вие строителите, както и гражданите, които дават оценка на работата ни, че най-важното е качеството“, посочи Паргов. Той бе категоричен, че проблемите трябва да се решават системно, а не по пожарникарски, когато възникне кризисна сигуация . \r\nЛидерът на столичните социалисти изрази безпокойство от начина, по който се води кампанията – с внушения, че ако БСП участва в управлението, строителният бизнес ще блокира и ще остане без работа. “Трябва да е ясно, че когато БСП е в управлението продължава да се строи и няма да се спират проекти’’, категоричен бе Калоян Паргов. Той акцентира върху това, трябва да стане ясно, че вината в несвършената работа и некачествените изпълнения не е в строителния бранш, а във възложителят в лицето на Столична община. Сега отговорността в момента е размита между проектанта, надзора и строителя. Тази порочна практика трябва да бъде прекратена.  \r\nКалоян Паргов е убеден, че качеството е най-важно. “Най-големият проблем на общината е поддръжката, не трябва да се забравя това, добави той – Хората дават оценка и ако са доволни, това означава, че всички сме си свършили добре работата’’, убеден е Калоян Паргов. \r\n“Ние търсим партньорство с вас, което се основава на правила и ред, не на приятелски отношения и ходатайства. Партньорите трябва заедно да защитават реда и правилата, по които са установени отношенията им. Със своите действия до момента Столична община постигна точно това - дискредитира цял отрасъл. Ние предлагаме нови отношения и нови правила на работа”, категоричен бе председателят на БСП - София. Той се ангажира с промяна на текстове в Наредба №1 за обществения ред, които гласят, че всяка строително-монтажна дейност, включително и боядисването, произвежда шум. „Това е недомислица, която трябва да се промени“, заяви Калоян Паргов.  \r\nМилка Христова коментира и силно дискриминационните и завишени критерии, които залягат в обществените поръчки. “Много е лесно да се заложи предизвестения победител. Трябва браншът да участва при разработването на методиката и условията за участие и класиране. Да се спре с фаворизирането на едни или други фирми. Партньорството трябва да е с всички, а не да има превилегировани фирми’’, обясни Христова. \r\n“Конкурентноспособността на строителния бранш в страната, базирана на качество, технолигии и квалифицирана работна ръка, ще доведе до конкурентноспособност на българските строители на европейския пазар’. Това е голямата цел“, изтъкна Калоян Паргов. \r\nКандидатите за общински съветници на БСП и представителите на Строителната камара бяха еднодушни, че много често има неясни задания, лиспа на компетентност, както и рязка смяна на условията по време на процедурата, което е свообразен съвременен модел за изнудване, а не на партньорски отношения. “Трябва нов подход, нова философия. Качеството е основно. Трябва гражданите да са доволни, това е гаранцията за добре свършена работа’’, категоричен е Калоян Паргов. \r\nИван Таков, който е и кандидат за кмет на район “Възраждане'” уточни, че от БСП никога не са обвинявали строителите. \r\n“Бил съм и проектант, бил съм и изпълнител, бил съм и в администрацията. Всяка гледна точка е различна, трябва да има диалог и разбиране’’, заяви арх. Стефан Стефанов. \r\nВаля Узунова предложи да се проведе кампания за обучение на хората, които искат да работят в строителния брънш и това да стане с Столична община. “Проблемът с кадрите е сериозен, не може да има хора, които работят без документи или практическо обучение. Трябва да се инвестира в това’’, посочи Узунова. \r\n“Проблемът е заложен още в заданието. За да си изпълнят добре работата строителите, проектът трябва да е качествен. Почти не се поръчват работни проекти, в Германия не е така’’, каза арх. Тихомира Костова.", "date": "2019.10.15", "title": "Местни избори 2019: Калоян Паргов, БСП - София: Столична община се държи като опонент на строителния бранш"}
{"url": "http://www.focus-news.net/news/2019/10/15/2708702/boyko-borisov-pristigna-v-shumen.html", "text": "Бойко Борисов пристигна в Шумен, предаде репортер на  Радио Фокус - Шумен . Той бе посрещнат в двора на колежа към Медицинския университет във Варна. Премиерът разгледа сградата, а в момента се среща със студентите. \r\nИвелина ИВАНОВА", "date": "2019.10.15", "title": "Бойко Борисов пристигна в Шумен"}
{"url": "http://www.focus-news.net/news/2019/10/15/2708706/makpress-negativnoto-otnoshenie-kam-balgariya-v-makedoniya-za-edna-godina-se-e-uvelichilo-s-23.html", "text": "В анкета, публикувана днес от Центъра за европейски стратегии, Eurothink, по въпроси, свързани с европейската интеграция, гражданите на Македония посочиха България като една  от най-враждебните страни, цитира изследването македонското електронно издание  MakPress \r\nАнализът на Eurothink показва, че в сравнение с миналата година отрицателните настроения към България са се увеличили с над 20%, от 0,5% през 2018 г. до23,1% сега според Eurothink, доближавайки традиционната позиция на Гърция. \r\n„Анкетата съвпадна с българските позиции,представени преди няколко дни, и с актуализирането на отношенията към България в нашата общественост. Така според данните голям брой граждани започват да гледат на България като на враждебна за страната ни държава, като по този начин заменят \"традиционния враг\" Гърция с България, каза директорът на Eurothink Люпчо Петковски. \r\nСъединените щати имат най-голяма подкрепа на въпроса „кой е най-добрият приятел на страната“ с 10,4%, следвани от Германия с 10,1%, Сърбия с 8,5%, Турция със 7,7% процента, ЕС 4,7%, България 3,4% , Албания 3,2% , Гърция 2,5% , Русия 2,2% , НАТО 1,7%. \r\n \r\n  Юлиян Марков", "date": "2019.10.15", "title": "MakPress: Негативното отношение към България в Македония за една година се е увеличило с 23%"}
{"url": "http://www.focus-news.net/news/2019/10/15/2708715/zadarzhaha-17-dushi-pri-spetsializirana-politseyska-operatsiya-v-dobrich.html", "text": "Задържани са 17 души при специализирана полицейска операция на територията на града, съобщиха от пресцентъра на  ОДМВР - Добрич . Сред задържаните лица са 7 за разпространение и притежаване на наркотични вещества, на едно от лицата е взета постоянна мярка за неотклонение „Задържане под стража“ и едно е с мярка „Подписка“, две лица извършители на грабежи, осем лица с аморално поведение, две издирени лица. По отношение на пътнотранспортният травматизъм са проверени 144 моторно-превозни средства, съставени са 18 акта за установени нарушения и 65 фиша.", "date": "2019.10.15", "title": "Задържаха 17 души при специализирана полицейска операция в Добрич"}
{"url": "http://www.focus-news.net/news/2019/10/15/2708710/spetsprokuraturata-izvarshva-deystviya-po-razsledvane-v-bfs.html", "text": "Спецпрокуратурата извършва действия по разследване в БФС. Това съобщиха за  Агенция \"Фокус\"  от  Специализираната прокуратура . Утре се очаква повече информация по темата.", "date": "2019.10.15", "title": "Спецпрокуратурата извършва действия по разследване в БФС"}
{"url": "http://www.focus-news.net/news/2019/10/15/2708711/starshi-komisar-nikolay-nikolov-mvr-gospodin-polfriyman-shte-bade-osvoboden-dnes-ima-zabrana-za-napuskane-na-stranata.html", "text": "Господин Полфрийман ще бъде освободен днес, има забрана за напускане на страната. Това каза  на брифинг старши комисар Николай Николов, директор на Дирекция „Миграция“ към МВР, предаде репортер на  Агенция \"Фокус\" .„Процедурата, която се следва от дирекция „Миграция“ по отношение на господин Полфрийман е следната:издадена е заповед за ежеседмично явяване в Районно управление на МВР. С тази заповед в изпълнение на друга заповед, която е спряла изпълнението на заповедта за експулсиране. Заповедта за експулсиране е спряна  поради забрана за напускане на страната. Господин Полфрийман ще бъде освободен днес и ще бъде задължен ежеседмично да се явява в РУ до отпадане на забраната за напускане на страната, след което тази мярка ще бъде изпълнена. Заповедта за напускане на страната е от директора на дирекция „Миграция“ от 2011 г.“, каза още старши комисар Николов.", "date": "2019.10.15", "title": "Старши комисар Николай Николов, МВР: Господин Полфрийман ще бъде освободен днес, има забрана за напускане на страната"}
{"url": "http://www.focus-news.net/news/2019/10/15/2708716/sport-daniil-medvedev-otkaza-uchastie-v-turnira-v-moskva.html", "text": "Тенис: Намиращият се във върхова форма и достигнал до шест поредни финала Даниил Медведев реши да запази сили и да се откаже от участие в започналия тази седмица турнир от сериите АТР 250 в Москва. \r\nТой е предпочел да се концентрира върху представянето си на заключителния турнир от сериите \"Мастърс\" в Париж и предстоящите Финали на АТР. \r\nМедведев игра шест поредни финала и спечели три титли - две от сериите Мастърс – в Синсинати и Шанхай и една от сериите АТР 250 в Санкт Петербург.", "date": "2019.10.15", "title": "Спорт: Даниил Медведев отказа участие в турнира в Москва"}
{"url": "http://www.focus-news.net/news/2019/10/15/2708714/sitel-makedoniya-niderlandiya-nastoyava-za-zakon-za-prokuraturata-frantsiya-ne-se-otkazva-ot-iskaneto-si-reforma-na-pregovorniya-protses.html", "text": "Франция остава ангажирана да реформира процеса на приемане на нови членове в Европейския съюз. Официален Париж смята, че преговорите сега се „разтеглят“, намалявайки доверието и на двете страни, информира македонският телевизионен канал  “Сител“ . \r\n„Не съм тук днес, за да защитавам вето. Ще говорим. Ще обсъдим две измерения, започването на преговори от страна на една подготвена Европа и реформата на процеса на преговори, който е дълъг и разочароващ процес за страната, която преговаря и се доверява. Така че това е чудесна възможност да се говори за това как Европа може да реформира целия процес на преговори и присъединяване \", заяви държавният секретар по европейските въпроси Амели Де Моншалан. \r\nЗа разлика от Моншалан, която говори по принцип за европейската перспектива на Западните Балкани, холандският външен министър смята, че за началото на преговорите е необходимо Македония да приеме Закон за Прокуратурата. \r\n\"Що се отнася до Северна Македония, ние смятаме, че една важна стъпка, която трябва да се направи, е законът за независима прокуратура и ако това условие бъде изпълнено, смятаме, че преговорите за присъединяване могат да започнат\", заяви холандският външен министър Стеф Блок. \r\nЗа Германия няма пречки Македония и Албания да получат дата за започване на преговори за присъединяване с Европейския съюз. Министърът за Европа Майкъл Рот напомни, че ЕС трябва да спази обещанието си, направено през юни. \r\n \r\n  Юлиян Марков", "date": "2019.10.15", "title": "„Сител“ (Македония): Нидерландия настоява за Закон за Прокуратурата, Франция не се отказва от искането си реформа на преговорния процес"}
{"url": "http://www.focus-news.net/news/2019/10/15/2708713/mestni-izbori-2019-g-v-montana-beshe-predstavena-listata-na-pp-abv-za-mestniya-vot-s-vodach-petar-petrov.html", "text": "В Монтана беше представена листата на ПП АБВ за местния вот с водач Петър Петров. Това съобщиха от пресцентъра на  ПП АБВ . Листата е базирана на доверието и приятелството, без странични интереси, обясни Петров и добави, че кандидатите за общински съветници са нарекли себе си „Великолепната седморка“, а кампанията минава под слогана „За мислещите. За независимите. За свободните“. „Защото можем и имаме смелостта да докажем, че алтернатива има. Време е да се погрижим за дома ни, за развитието на община Монтана“, каза пред съгражданите си Петър Петров. Той очерта и няколко основни приоритета в бъдещия Общински съвет“ \r\n \r\n-\tБезплатен режим на детските ясли и градини; \r\n-\tИзграждане на система за безплатен транспорт до и от училищата за деца от 1 до 4 клас; \r\n-\tЗадължително внедряване на практика и система за здравословно хранене в училищата, яслите и детските градини;  \r\n-\t Изграждане на система за масов спорта за деца от 5 до 16 години; \r\n-\tСъздаване на социални практики в икономиката на общината чрез подпомагане на социалното предприемачество; \r\n-\tИзработване на пакет към бюджета за подпомагане на иновативни проекти; \r\n-\tСтъпки за популяризиране на възможности за нови инвестиции в община Монтана; \r\n-\tСъздаване на местно електронно правителство; \r\n-\tФормиране на орган за строг контрол върху общинските разходи;  \r\n \r\nЗа да заяви подкрепата си, в Монтана беше и председателят на ПП АБВ Румен Петков, който каза, че с Номер 14 е листата, която ще създаде нов облик и атмосфера в общината - атмосфера на контрол и усещане за перспектива и бъдеще. „За съжаление, Монтана е лишена от такава перспектива, в резултат на безвластие и безотговорност на управляващите до сега. И затова ние имаме амбицията да покажем на децата ни, че са ни нужни днес и тук, на младежите – че искаме тяхната реализация в Монтана сега и да покажем чрез ефективния финансов контрол, че има друг начин за гарантиране на социалната справедливост в общината.", "date": "2019.10.15", "title": "Местни избори 2019 г. В Монтана беше представена листата на ПП АБВ за местния вот с водач Петър Петров"}
{"url": "http://www.focus-news.net/news/2019/10/15/2708720/prezidentat-rumen-radev-balgariya-e-strana-otvorena-kam-sveta-i-za-nas-e-nay-vazhno-vie-da-prodalzhite-da-razgrashtate-vashata-deynost-kakto-dosega-s-um-s-zhelanie-i-sas-sartse.html", "text": "България е страна отворена към света и за нас е най-важно вие да продължите да разгръщате Вашата дейност както досега – с ум, с желание и със сърце. Това каза президентът Румен Радев към почетните консули на България зад граница, предаде репортер на  Агенция „Фокус“ . „В това отношения възможностите за туризъм, насърчаването на контактите в тази област, са много перспективни. България е древна страна, с голямо количество артефакти, с прекрасна природа, с невероятни условия за туризъм. Развитието на туризма ще даде още повече възможности за обмени между нашите народи“, допълни той. „Можем още много да дискутираме за взаимните възможности, които стоят пред нас. Те са във всевъзможни сфери и Вие сте избрали в коя да помагате най-добре за развитието на нашите контакти. Знам, че някои от Вас са големи дарители, други са прекрасни организатори на обществени събития и инициативи, трети са хора, които рекламират по особено добър начин българската култура и изкуства зад граница. Затова, в която и област да решите да подпомагате развитието на нашите отношения винаги можете да разчитате на подкрепата на МвнР и на президентската институция“, подчерта Радев.  „България е страна отворена към света и за нас е най-важно вие да продължите да разгръщате Вашата дейност както досега – с ум, с желание и със сърце. С вицепрезидента госпожа Йотова имаме ангажимент да работим така че всеки българин зад граница да усеща близостта на Българи и искаме още веднъж да Ви благодарим за Вашата всеотдайна дейност, за Вашата безкористна подкрепа и за Вашето сътрудничество. Благодаря Ви още веднъж, че сте тук. Желая на Вас и Вашите семейства приятен престой в България. Добре дошли“, приветства президента почетните консули .", "date": "2019.10.15", "title": "Президентът Румен Радев: България е страна отворена към света и за нас е най-важно вие да продължите да разгръщате вашата дейност както досега – с ум, с желание и със сърце"}
{"url": "http://www.focus-news.net/news/2019/10/15/2708722/suhi-i-prohodimi-sa-patnite-nastilki-v-oblast-burgas.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Видимостта е добра, няма затворени пътни участъци. Движението е интензивно по пътя Поморие – Слънчев бряг, по автомагистрала „Тракия“ в участъка Бургас – Карнобат, както и по пътя Бургас – Созопол в района на Военноморската база. Натоварен е трафикът и по входно-изходните пътни артерии на град Бургас – в района на пътен възел „Юг“ и по пътната отсечка Бургас – кв. „Банево“. В централната градска част движението е интензивно по някои участъци от булевардите „Стефан Стамболов“, „Демокрация“ и „24-ти Черноморски пехотен полк“. \r\nМария ПОПЧЕВА", "date": "2019.10.15", "title": "Сухи и проходими са пътните настилки в област Бургас"}
{"url": "http://www.focus-news.net/news/2019/10/15/2708712/prezidentat-rumen-radev-balgariya-e-osobeno-priznatelna-na-pochetnite-si-konsuli-za-tyahnata-angazhiranost-kam-tazi-visoko-blagorodna-misiya-koyato-izpalnyavat-v-momenta.html", "text": "България е особено признателна на почетните си консули за тяхната ангажираност към тази високо благородна мисия, която изпълняват в момента. Това каза президентът Румен Радев към почетните консули на България зад граница, предаде репортер на  Агенция „Фокус“  „Радвам се да ви посрещна в рамките на вашата работна визита в България след пет години прекъсване. За мен е особена чест да посрещна важни за страната ни партньори във ваше лице. Фактът, че 71 от 75 почетни консули, които имаме по целия свят, са тук, говори изключително много за вашата ангажираност към България и към развитието на отношенията между нашите страни“, каза още президентът. „България цени високо вашия принос за пълноценното присъствие на международната сцена и развитието на нашите отношения със страните, от които сте. Вашият принос за развитието на нашия икономически, инвестиционни и търговски връзка, за нашите връзки в сферата на образованието, културата, науката и туризма са от особен интерес“, допълни Радев. „Има още едни важен факт, че вашата дейност е изключително на доброволен принцип в съвременният материален свят, където и успехът и времето се измерват с пари. За това и България е особено признателна за вашата ангажираност към тази високо благородна мисия, която изпълнявате в момента“, подчерта президентът.  \r\nТеодора ПАТРОНОВА", "date": "2019.10.15", "title": "Президентът Румен Радев: България е особено признателна на почетните си консули за тяхната ангажираност към тази високо благородна мисия, която изпълняват в момента"}
{"url": "http://www.focus-news.net/news/2019/10/15/2708723/silno-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-gkpp-lesovo.html", "text": "Силно интензивен е трафикът на изход за товарни автомобили на ГКПП \"Капитан Андреево\" и ГКПП \"Лесово\". Това съобщиха от ГД \"Гранична полиция\". Информацията за трафикът на граничните контролно-пропускателни пункта е към 18.00 часа. Интензивен е трафикът и на изход за товарни автомобили на ГКПП \"Дунав мост - Русе\" и ГКПП \"Дунав мост - Видин\". \r\nНа границата с Република Сърбия и Република Гърция трафикът е нормален на всички гранични контролно-пропускателни пунктове. \r\nНа Границата с Република Северна Македония на ГКПП \"Златарево\" движението е затруднено поради извършване на ремонтно-строителни дейности.", "date": "2019.10.15", "title": "Силно интензивен е трафикът на изход за товарни автомобили на ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2019/10/15/2708717/prezidentat-rumen-radev-podkrepata-na-pravata-i-initsiativite-na-balgarskite-grazhdani-i-obshtnosti-zad-granitsa-sa-ot-osobena-vazhnost-za-men-kato-darzhaven-glava.html", "text": "Подкрепата на правата и инициативите на българските граждани и общности зад граница са от особена важност за мен като държавен глава. Това каза президентът Румен Радев в обръщение към почетните консули на България зад граница, предаде репортер на  Агенция „Фокус“  „Това е особено важно за тези страни, където България няма дипломатически представителства и разчита единствено на Вас – нашите почетни консули. В момента около 2 милиона българи живеят зад граница. Те полагат усилия да се интегрират в обществените структури на държавите, които представляват. В същото време за тях е от особена важност да запазят културните и духовни измерения на своята българска национална идентичност“, каза той. Радев посочи още, че високо се цени помощта на консулите  за българските детски градини, училища, църковни настоятелства и за всички инициативи на нашите сънародници зад граница. „Вашият принос за развитието на икономическите връзки между нашите страни и за доброто представяне на България като инвестиционна дестинация също е от решаващо значение. Затова е вашият принос и инициатива за всякакви форми, изложения, срещи на високо равнище, срещи между бизнеса, които стават с Ваша подкрепа и инициатива, защото там именно се реализират всички възможности за инвестиционно и бизнес сътрудничество“, обясни Радев. „Особено значение отдаваме на развитието на културните и образователните връзки между нашите страни. Знам, че много от Вас помагат пряко на български студенти във Вашите държави, за което изключително благодаря! Също така бихме оценили високо Вашите усилия да насърчавате млади хора от Вашите държави да идват и да се учат в България“, каза още президентът.", "date": "2019.10.15", "title": "Президентът Румен Радев: Подкрепата на правата и инициативите на българските граждани и общности зад граница са от особена важност за мен като държавен глава"}
{"url": "http://www.focus-news.net/news/2019/10/15/2708740/vazpitanikat-na-hudozhestvenata-gimnaziya-v-kazanlak-vladimir-zapryanov-otkri-izlozhba-identichnost.html", "text": "Изложба „Идентичност” на възпитаника на Художествената гимназия в Казанлък Владимир Запрянов бе открита в Художествена галерия, предаде кореспондент на  Радио „Фокус” . „Владо Запрянов е от онези автори, които сякаш нямат възраст. Той е неподвластен на вкусове, моди и времеви претенции. Следва своята творческа траектория неотклонно. За него изкуството е призвано да отразява реалния свят или да бъде негова алтернатива - своеобразно убежище, място за бягство”, каза при откриване на изложбата директорът на Художествената галерия Христо Генев.  \r\nВладимир Запрянов има реализирани множество самостоятелни и общи изложби в България и в Германия, Турция и Чехия. Негови картини са притежание на частни колекции у нас и в чужбина. \r\nСлавяна ГАЙДАРОВА", "date": "2019.10.15", "title": "Възпитаникът на Художествената гимназия в Казанлък Владимир Запрянов откри изложба „Идентичност”"}
{"url": "http://www.focus-news.net/news/2019/10/15/2708719/ministar-angelkova-razgovarya-vav-frankfurt-s-d-r-ingo-burmester-izpalnitelen-direktor-na-der-touristik-za-tsentralna-evropa.html", "text": "Министърът на туризма Николина Ангелкова проведе във Франкфурт работна среща с д-р Инго Бурместер, изпълнителен директор на концерна DER Touristik за Централна Европа. Това съобщиха от пресцентъра на Министерство на туризма.  \r\nМинистърът е на работно посещение в Германия, където с представители на международния туроператор обсъди инициативи за увеличаване на туристите към България и пренасочване на туристическите потоци към страната ни в ситуацията след обявения фалит на най-стария световен туроператор „Томас Кук“.    \r\nГермания е ключов пазар за българския туризъм, тя се нарежда в топ 3 на страните, от които България посреща най-много гости. За нас е изключително важно да привлечем германските посетители чрез разнообразни продукти и услуги, така че да увеличим туристите в месеците май, юни и септември, заяви министър Ангелкова. Тя посочи още, че страната ни е позната като стабилна дестинация за организиран туризъм и е много важно туроператорите от ранга на DER Touristik  да насочат програмите си към България за сезон 2020 и за следващите години.   \r\nЛетният туризъм формира около 60% от общите туристически посещения в България, отбеляза министър Ангелкова и подчерта, че туризмът е национален приоритет и благодарение подкрепата от българското правителството за 2020 г. ще действа специален механизъм за насърчаване на организирания туризъм през маркетинга и рекламата към структуроопределящите за страната туристически пазари. \r\nИдната седмица в България се очакват представители на DER Touristik за подготовката на сезон 2020 г, стана ясно на срещата.   \r\nОт своя страна д-р Инго Бурместер заяви, че България е много важен пазар за компанията. Страната Ви е красива и приятелски настроена, ние искаме да работим с нея и да стабилизираме чартърите към България, каза той.   \r\nМинистър Ангелкова благодари за полезната среща и подчерта, че очаква бъдещата  ползотворна съвместна работа да увеличи значително германските туристи у нас през следващата и идните години.  \r\nПреди седмица министър Ангелкова бе на работно посещение в Берлин, където проведе работни срещи с Улрих Нусбаум, държавен секретар в Министерството на икономиката и енергетиката на Федерална република Германия и с представители на ръководствата на TUI Group и Schauinsland-Reisen GmbH.", "date": "2019.10.15", "title": "Министър Ангелкова разговаря във Франкфурт с д-р Инго Бурместер, изпълнителен директор на DER Touristik за Централна Европа"}
{"url": "http://www.focus-news.net/news/2019/10/15/2708721/propadnal-uchastak-zatrudnyava-dvizhenieto-mezhdu-gabrovskite-selata-selishte-i-stokite-v-oblast-gabrovo.html", "text": "Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до края на октомври. От Областно пътно – управление – Габрово съобщиха за  Радио „Фокус“ – Велико Търново , че пътните настилки в района са сухи, а времето – ясно и слънчево. Трафикът не е натоварен. В прохода Шипка остава в сила забраната за товарни автомобили над 12 тона. Пропаднал участък затруднява движението между Габрово и върха. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на месеца. Други нови въведени забрани в областта няма. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. \r\n \r\nРени АТАНАСОВА", "date": "2019.10.15", "title": "Пропаднал участък затруднява движението между габровските селата Селище и Стоките в област Габрово"}
{"url": "http://www.focus-news.net/news/2019/10/15/2708739/izlozhba-s-tvorbi-na-maestro-nikola-gyuzelev-nameri-myasto-v-vii-bienale-artemidiya-2019.html", "text": "Тази година в официалното откриване на VII Биенале „Артемидия“, което ще се проведе на 17 октомври в салоните на  Българското посолство в Рим, сред участващите артисти ще са някои от носителите на Международната награда „Никола Гюзелев“ за 2017 и 2019 г. Това каза за  Радио „Фокус“-Велико Търново  Анна-Мария Гюзелева, председател на фондация „Никола Гюзелев“.  Тя допъляни, че в рамките на VII Биенале „Артемидия 2019“ в Галерия „Лукс“ на артистичния квартал Трастевере в Рим на 12 октомври бе открита авторска изложба с творби на прочутия български оперен бас и академичен художник Маестро Никола Гюзелев. „Тъй като тази година е седмото издание на Биенале „Артемидия“ за българско изкуство и култура в Рим, което правим с асоциация „Артемидия“, в рамките му намира място изложба с авторски картини на Маестро Никола Гюзелев с откриване в една от галериите в артистичния квартал на художниците в Рим. След това ще има и официално откриване в големия салон на българското посолство. На официалното откриване ще присъстват някои от тазгодишните носители на Международната награда „Никола Гюзелев“, обясни Анна-Мария Гюзелева. Част от тях са италианският диригент и композитор Mаестро Серджо Олива, който ще изпълни свои творби, както и българското сопрано Цветелина Василева, италианският тенор Алесандро Лебераторе, испанското мецосопрано Сандра Пастрана,  които ще изпълнят творби от опери на Росини, Пучини, Верди, Доницети, Джордано, Чилеа, Бизе. \r\nВсички издания на тези празници са обогатени с участието на артисти, музиканти, певци и художници, с най-високо признание в собствените им страни и извън тях. \r\nРени АТАНАСОВА", "date": "2019.10.15", "title": "Изложба с творби на Маестро Никола Гюзелев намери място в VII Биенале „Артемидия 2019“"}
{"url": "http://www.focus-news.net/news/2019/10/15/2708744/sport-uefa-shte-razsledva-i-balgariya-i-angliya.html", "text": "Футбол: УЕФА ще разследва и България, и Англия по повод квалификацията, завършила с 0:6.  \r\nУЕФА потвърди, че срещу България са повдигнати четири обвинения, в това число за расистко поведение под формата на „песни” и „нацистки поздрави”, както и за хвърлени предмети,  за прекъсване на английския национален химн и показване на повторения чрез екрана на стадиона. \r\nАнглия  ще трябва да отговаря за прекъсване на българския химн, а също и за неподсигуряване на достатъчен брой пътуващи стюарди.", "date": "2019.10.15", "title": "Спорт: УЕФА ще разследва и България, и Англия"}
{"url": "http://www.focus-news.net/news/2019/10/15/2708745/rumyana-glavcheva-ekspert-seizmolog-dopisen-chlen-na-bani.html", "text": "Днес, вторник, в 13:55 местно време (14:55 у нас) земетресение с магнитуд около 4 стана до йонийското крайбрежие на италианския пристанищен град Кротоне. Магнитудните оценки, направени по различаващи се методики, са 3.9 в националния център и 4.5 в Евро-Средиземноморския сеизмологичен център и в сеизмологичния център на Геоложки проучвания на САЩ. Максимални сътресения са докладвани от Чирό Марина и Кротоне, намиращи се на петнадесетина километра северно, съответно южно, от епицентъра. Интензивността на въздействие по тези места е от V степен по 12-степенната скала, което не предполага сериозни щети, информира  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . \r\nОт началото на 2019 днешното сеизмично събитие е максимално по сила в района. Следващ по сила е трус с магнитуд 3.2 на 22 август т.г.; той е усетен в близост на епицентъра с интензивност от IV степен. Италианският национален институт по геофизика съобщава за още няколко (4) микроземетресения, регистрирани в същия район.  \r\nПрез 1783 година на югозапад от днешната активност в Калабрия е документирана серия от силни земетресения. Само на около 75 километра в края на месец март е станало катастрофално земетресение. Италианските сеизмолози оценяват последствията в епицентъра (басейнът Катандзаро) като резултат от въздействия с интензивност от десета степен – разрушени са селищата Борджа, Джирифалко, Майда, Кортале. В днешно време силата на земетресението съответства на магнитуд около 7.", "date": "2019.10.15", "title": "Румяна Главчева, експерт-сеизмолог, дописен член на БАНИ: Земетресение е усетено в Калабрия, Южна Италия"}
{"url": "http://www.focus-news.net/news/2019/10/15/2708742/nezavisen-makedoniya-vanshnite-ministri-na-es-ne-podkrepiha-data-za-pregovori-za-makedoniya-i-albaniya.html", "text": "Външните министри на ЕС не подкрепиха дата за преговори за Македония и Албания, пише скопският вестник  “Независен“ . \r\nВидяхме познат сценарий в Брюксел тази вечер - след като Македония е на дневен ред да постигне значителен напредък, нечии интереси я блокират. А в понеделник на министерска среща в Люксембург, Франция, частично подкрепена от Холандия, се противопостави на решението за започване на преговори за присъединяване със Северна Македония и Албания. \r\nПариж остана твърдо на своята позиция, настоявайки първо да се промени методологията на преговори и след това да се вземе решение за тяхното започване, и въпреки че беше силно против преговорите с Албания, беше против и тя да бъде отделена от Македония. \r\nФинландският министър по европейските въпроси Тити Тупурайнен заяви на пресконференция след срещата, че няколко държави са се въздържали по отношение на препоръката на Европейската комисия за започване на преговори с Македония и Албания, докато една е била категорично против. Беше ясно, че става въпрос за Франция. \r\nКомисарят по разширяването Йоханес Хан заяви, че подобно решение ще навреди на доверието на ЕС в региона и че ще позволи на други страни да влязат в Западните Балкани. Хан заяви, че 25 държави подкрепят препоръките за датата за трети път от 16 месеца, но все пак се надява лидерите на предстоящия Европейски съвет да предприемат правилния ход за разширяването в четвъртък и петък. Хан добави, че Македония и Албания направиха толкова болезнени реформи през последните години, \"които в повечето от нашите страни са невъзможни\". \r\nТупурайнен заяви, че председателят на Европейския съвет Доналд Туск вече е обявил, че въпросът за датата за Македония и Албания ще бъде поставен в дневния ред на Съвета и че лидерите  могат да вземат положително решение, защото някои неща станаха ясни след вчерашната среща. \r\n\"Тези страни ще бъдат част от ЕС някой ден ... но сега е много рано да започне правен процес на разширяване\", каза френски служител в Париж пред местни медии. \r\nПреди срещата на министрите френският министър за Европа Амели де Моншалан заяви, че нейното правителство не се противопоставя на европейската перспектива на Западните Балкани, но смята, че процесът на преговори трябва първо да бъде реформиран, така че да носи увереност както в региона, така и в Европа. \r\nМоншалан заяви, че Париж по принцип не е против разширяването, но призова за реформи. На въпрос на журналист защо „Франция наложи вето“, Де Моншалан се защити, като обясни, че не е дошла да налага вето, а да обмени мнения. \r\n \r\n  Юлиян Марков", "date": "2019.10.15", "title": "„Независен“ (Македония): Външните министри на ЕС не подкрепиха дата за преговори за Македония и Албания"}
{"url": "http://www.focus-news.net/news/2019/10/15/2708743/premierat-boyko-borisov-shte-zadarzhim-mladite-hora-meditsinskite-sestri-v-balgariya-s-moshtna-ikonomika-i-tova-pravim-v-momenta.html", "text": "Ще задържим младите хора, медицинските сестри в България с мощна икономика и това правим в момента, заяви пред журналисти в Шумен премиерът Бойко Борисов, предаде репортер на  Радио „Фокус“- Шумен . „Преди да дойда тук, минахме през Индустриалната зона и заводите, които се строят край Шумен. Това означава, че брутният вътрешен продукт се вдига, това автоматически се пренася върху по-високи доходи на населението. Така ще ги задържим -  с мощна икономика и това правим в момента. С приказки, с обещания, никой няма да го направи. Ето Индустриалната зона- A, B, C – това е важното. Виждате завод до завода, това ще донесе брутен вътрешен продукт. Тогава идват заплатите, иначе идват дългове. Неслучайно в момента ние сме с най-ниския външен дълг в Европа, защото се отнасяме като добри стопани към България, а не да задлъжнеем и следващите да ни изплащат“, коментира Бойко Борисов. При посещението си в Шумен той беше посрещнат в шуменския филиал на Медицинския университет във Варна. Министър-председателят разгледа сградата и се срещна с преподаватели и студенти. „Виждате какви болници, какви университети, какви условия за труд и обучение се правят, това са инвестиции от страна на държавата“, каза след срещата Бойко Борисов. Той разгледа и Комплексния онкологичен център, посети и  сградите, където скоро ще бъде пребазиран старческият дом „Д-р Стефан Смядовски“. При посещението си в Шумен премиерът Бойко Борисов бе придружаван от финансовия министър Владислав Горанов. \r\nИвелина ИВАНОВА", "date": "2019.10.15", "title": "Премиерът Бойко Борисов: Ще задържим младите хора, медицинските сестри в България с мощна икономика и това правим в момента"}
{"url": "http://www.focus-news.net/news/2019/10/15/2708741/dvizhenieto-v-rayona-na-bul-evropa-e-zatrudneno-zaradi-katastrofa-mezhdu-tri-avtomobila.html", "text": "Движението в района на бул. \"Европа\" е затруднено заради катастрофа между три автомобила. Това съобщиха за  Агенция „Фокус“  от пресцентъра на МВР. Катастрофата е станала в района на метростанция \"Сливница\" на бул. \"Европа\". Няма пострадали, има само материални щети по автомобилите.", "date": "2019.10.15", "title": "Движението в района на бул. \"Европа\" е затруднено заради катастрофа между три автомобила"}
{"url": "http://www.focus-news.net/news/2019/10/15/2708748/festivalat-mezhdunarodni-fotografski-sreshti-zapochva-v-plovdiv-na-18-oktomvri.html", "text": "Фестивалът „Международни фотографски срещи“  започва в Пловдив на 18 октомври. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Откриването ще се проведе от 18.00 часа в петък в Балабановата къща. Фестивалът се организира от фондация „Пловдивско фотографско средище“ и се финансира по Културната програма на Община Пловдив и от Национален фонд „Култура“ по програма „Социално ангажирани изкуства“. \r\n„Международни фотографски срещи“ в Пловдив е най-сериозният фестивал за артистична фотография в България с повече от трийсетгодишна история. Поредното му издание ще продължи до 31 октомври. Откриването ще продължи от 18 до 21 октомври – интензивен уикенд, пълен с емоции и срещи, отправна точка на фестивала с продължителност две седмици. Тази година събитието има за цел да проследи визуалния диалог между съвременни фотографи, работещи в различна социална среда. Артисти, фотографи и куратори са поканени да изследват Портрета в неговите многобройни прочити и изразни форми: документ, репортаж, постановъчен, всичко под наслова „VISAGES—IMAGES“ .", "date": "2019.10.15", "title": "Фестивалът „Международни фотографски срещи“ започва в Пловдив на 18 октомври"}
{"url": "http://www.focus-news.net/news/2019/10/15/2708749/mika-zaykova-finansist-balgariya-tryabva-da-si-postavi-za-tsel-uskoren-ikonomicheski-rastezh-a-ne-ustoychiv-takav.html", "text": "България трябва да си постави за цел ускорен икономически растеж, а не устойчив такъв. Това каза за обзорното предаване  „Това е България“  на  Радио „Фокус“  финансистът Мика Зайкова във връзка с публикуваната от Министерството на финансите Проект на визия, цели и приоритети на Национална програма за развитие БЪЛГАРИЯ 2030. Тя добави, че целите са неправилно поставени, като уточни, че трябва да се преобърне тенденцията на демографската ситуация, която тя определи като катастрофа. Трябва да има трансформация на високотехнологично равнище и хора, които да управляват тази трансформация, каза още тя и обясни, че образованието трябва да ни е на друго ниво, а то е, по думите й, на дъното. Капиталовите инвестиции, които правят обновлението в индустрия, според нея са минусови. „Реинвестираната печалба, която би трябвало да помогне, също е на минус. Българските инвестиции в чужбина само за 10 години са се удвоили и са над 5 милиарда лева. Това означава, че дори и българските инвеститори, макар и с неособено голяма печалба, предпочитат да изнесат парите си навън, защото не са сигурни за тях, защото България е първа по корупция и последна по върховенство на закона. Нашата съдебна система не работи както  съдебните системи в ЕС“, добави финансистът. Мика Зайкова обясни, че предварителният анализ на визията и целите е добър, но не са изведени основните цели. Те трябва да бъдат трансформацията и кадровия потенциал, който трябва да бъде здрав, поясни тя, като уточни, че здравната ни система работи лошо. А хората трябва да са физически и психически здрави, за да могат да поемат толкова тежки отговорности – всичко останало е следствия, обобщи финансистът.  \r\nЦоня СЪБЧЕВА", "date": "2019.10.15", "title": "Мика Зайкова, финансист: България трябва да си постави за цел ускорен икономически растеж, а не устойчив такъв"}
{"url": "http://www.focus-news.net/news/2019/10/15/2708751/rossiyskaya-gazeta-poveche-ot-30-ot-rusnatsite-sa-gotovi-da-posetyat-republika-srabska.html", "text": "Общоруският център за изследване на общественото мнение (ВЦИОМ) публикува данни от проучвания за това какво руснаците знаят за Република Сръбска (част от Босна и Херцеговина) и дали тя се счита за туристическа дестинация, пише руският вестник  “Российская газета“ . \r\nПрави впечатление, че според получените резултати един на всеки десет руснаци (11 процента) знае правилното местоположение на Република Сръбска (РС) на територията на Босна и Херцеговина. Като цяло повече от половината от анкетираните признават, че или не знаят точното местоположение на РС, или за първи път чуват за такава република. \r\nПо-голямата част от руските граждани никога не са се замисляли да прекарат ваканция в Република Сръбска (95 процента). И сред тези, които все още са мислили за това, жителите на Москва и Санкт Петербург са по-склонни да отидат там. В същото време 35 процента от руснаците биха искали да прекарат ваканциите си в тази република, ако е възможно. \r\n\"Тук всичко е много достъпно и евтино и най-важното е, че хората са приятелски настроени към нас, те са сърби, които винаги са били много добри с руснаците\", сподели впечатленията си Владимир Соловьов, председател на съюза на руските журналисти. \"Готов съм да кажа, че в тази страна има големи перспективи за руските туристи.“ \r\nИзданието припомня, че в Република Сръбска има ски и летен туристически курорт от международна класа - Яхорина (през 1984 г. тук се провеждат XIV зимни олимпийски игри). \r\nОсвен това в Република Сръбска в околностите на град Добой в село Ритешич е създаден Манастирският комплекс на Света Матрона от Москва и руско етническо село от 2009 г., а в Баня Лука е започнало строителството на руско-сръбска църква през 2018 година. В тази връзка вестникът цитира апела към руснаците на световноизвестния режисьор Емир Кустурица: „Пътувайте там, където сте обичани - в Република Сръбска!“. \r\n \r\n  Юлиян Марков", "date": "2019.10.15", "title": "„Российская газета“: Повече от 30% от руснаците са готови да посетят Република Сръбска"}
{"url": "http://www.focus-news.net/news/2019/10/15/2708746/borislav-mihaylov-podade-ostavka-kato-predsedatel-na-bfs-obzor.html", "text": "Борислав Михайлов подаде оставка като председател на БФС. Това се случи след като правителството преустанови отношенията си с Футболния съюз до подаване на оставка на президента на БФС Борислав Михайлов. Новината съобщи министърът на спорта Красен Кралев в Министерски съвет.  \r\nПо-късно  министър-председателят Бойко Борисов  обясни, че расистките прояви са били причина за позицията на правителството спрямо БФС. \"Иначе всички падат\", каза Борисов за мача. Според него не е страшно“, каза той за мача България – Англия. Според него ревизия на БФС ще установи дали има злоупотреби. „Вижте със спортно-техническата част и това, което прави Футболният съюз ние не се произнасяме. Когато държавата ни е сложена на челни страници като расистка държава заради груба олигофрени или недоброто ръководене на футболния съюз и протестни действия към него. Резултатите са категорични, въпреки огромните пари, които ние през годините във вид на осветление, ремонти направихме. Не искам по никакъв начин правителството в лицето на спортно министерство да бъде ангажирано с този председател на Футболния съюз\", заяви още Борисов. \"Вижте страшно преекспонираха нещата. Няколко олигофрени действително, които дадоха хитлеристки знаци. Публиката си беше прекрасна, ние не коментираме изстъпленията на английските хулигани в София и не даваме оценка на Великобритания, че това е цветът на английската нация. Те да бъдат малко по-смирени в изказванията си, когато става въпрос за България. Виждате, че реакцията на държавата към тези, причинили всичко това, е мигновена. България е най-толерантната държава\", подчерта министър-председателят. Той посочи, че не се бърка на БФС, но може да забрани на правителството си да прекрати всякакви дейности.  \r\nПо разпореждане на министър-председателя Бойко Борисов вицепремиерът Екатерина Захариева е провела разговор с посланика на Обединеното кралство в България Ема Хопкинс. По-късно посланик Хопкинс е била извикана и на среща с и.д. генерален директор „Двустранни отношения“ в МВнР Христо Полендаков, който е повторил категоричната позиция, изразена от премиера Борисов, в която той осъжда недопустимите ксенофобски прояви на група български фенове по време на мача Англия България. Посланик Хопкинс е дала висока оценка за толератността, присъща на българския народ. Посланикът е изразила и своите добри впечатления и благодарности за бързата реакция на българското правителство по случая, които ще предаде на британското правителство. Междувременно вечерта стана ясно, че Спецпрокуратурата извършва действия по разследване в БФС. \r\nДеница КИТАНОВА", "date": "2019.10.15", "title": "Борислав Михайлов подаде оставка като председател на БФС (ОБЗОР)"}
{"url": "http://www.focus-news.net/news/2019/10/15/2708747/prof-aleksandar-marinov-funktsiyata-na-sporta-da-vazpitava-tyaloto-duha-i-opredeleni-tsennosti-e-oprovergana-u-nas.html", "text": "Функцията на спорта да възпитава тялото, духа и определени ценности е опровергана у нас. Това каза за обзорното предаване  „Това е България“  на  Радио „Фокус“  политологът проф. Александър Маринов във връзка футболния мач между България и Англия, при който страната ни бе обвинена в расизъм заради футболните агитки.  Той допълни, че българският футбол е тежко болен, за разлика от холандския, където във всяко селце може да се видят игрища, в които играят млади хора. Не случайно Холандия е на първо място в света по експорт на талантливи млади футболисти – те не купуват скъпи звезди, а непрекъснато подготвят и изнасят, а младите се занимават със спорта не само като физическо упражнение, но и като възпитание, уточни проф. Маринов.  \r\n„У нас имаме обърната пирамида и после се чудим, защо националният ни отбор е в такова окаяно състояние. Как няма да е в окаяно състояние, като отдолу нищо не израства, наше собствено. Намери се един лесен вариант – пазаруваме си от чужбина, обаче основната функция на спорта – да възпитава тялото и духа, да възпитава в определени ценности е опровергана и затова наблюдаваме тези неща по стадионите. Както се случва и в други области, където има най-много пари – има и най-тежки деформации. Тук вече е проблем и на Министерството на спорта и на БФС, защото тях не ги интересува нищо друго, освен пари и някакви почести“, обясни анализаторът.  Проф. Маринов добави, че БФС се интересуват от отчети с успехи, а не от масовия спорт, който е неразривно свързан с възпитанието. Той може да не носи пари, но носи полза за обществото, защото оформя предпоставките за физическото и духовното здраве на младите поколение, каза още политологът и уточни, че вместо да виждаме занимаващи се със спорт хиляди хора – ние сме свидетели на клубове фантоми.  \r\nЦоня СЪБЧЕВА", "date": "2019.10.15", "title": "Проф. Александър Маринов: Функцията на спорта да възпитава тялото, духа и определени ценности е опровергана у нас"}
{"url": "http://www.focus-news.net/news/2019/10/15/2708709/aktsenti-v-sutreshniya-blok-dobro-utro-balgariya-po-radio-fokus-na-16-oktomvri.html", "text": "В предизборното студио на сутрешния блок  „Добро утро, България“  на   Радио „Фокус“  ще говорим за реализираните проекти в столичния район Подуяне, както и за предвидените в бъдеще. С подробности очаквайте кандидата за кмет на района Ева Митова от ГЕРБ. Предстои Европейският съвет да заседава и да обсъди дългосрочния бюджет на ЕС, приоритетите за следващите 5 години и Брекзит. Кои външнополитически въпроси ще бъдат засегнати? САЩ ще наложат санкции на Турция заради Сирия, ЕС ще последва ли примера? Как ще се отразят тези санкции на търговските връзки с България? Очакваше се на заседанието на 17 и 18 октомври Северна Македония и Албания да получат дата за преговори за присъединяване към ЕС, след като Франция и Холандия са на друго мнение, какво да очакваме? Темите ще коментираме с директора на Института за пазарна икономика и международни отношения Любомир Кючуков. Как туристическият бранш се подготвя за зимния сезон ще коментираме с д-р Полина Карастоянова, Изпълнителен директор на Националния борд по туризма ще разясним темата. За 10-та поредна година в село Брежани ще се проведе Празника на брежанския кестен. Повече за юбилейното издание ще ни  разкаже Ливия Нинова от Радио „Фокус“ – Пирин. Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2019.10.15", "title": "Акценти в сутрешния блок „Добро утро, България“ по Радио „Фокус“ на 16 октомври"}
{"url": "http://www.focus-news.net/news/2019/10/15/2708756/blizo-2-hilyadi-leva-byaha-sabrani-pri-otkrivaneto-na-fotoizlozhbata-praznikat-na-samovodkata-charshiya-vav-veliko-tarnovo.html", "text": "1930 лв. бяха събрани при откриването на фотоизложбата „Празникът на Самоводката чаршия“. Събитието постави старт на благотворителната акция „Чадъри за нов живот“, а парите бяха дарени само за 45 минути. Това съобщават за  Радио „Фокус“ – Велико Търново  от фондация „Искам бебе“, която е съорганизатор, заедно с общинската туристическа агенция „Царевград Търнов“. Със средствата ще бъдат подпомогнати двойки с репродуктивни проблеми от региона, чрез фонд „Ин витро“ на Общината. Парите са от продажбата на чадърите, които бяха подредени на Самоводската чаршия преди броени дни. \r\nПри представянето на експозицията бяха наградени и победителите в конкурса за най-атрактивна снимка от есенния празник на Улицата на занаятите в старата столица. От допуснатите до участие 154 снимки жури с председател великотърновската фотографка Марина Чамуркова-Недекова селектира 41. Първа награда – сребърна роза, изработена от майстора-куюмджия Тодор Кушлев, е за снимката на Павел Граматиков. Втора – комплект лъжици с овчарска резба от майстор Румяна Стоянова е за снимката на Любомир Марков. На третото място се класира Пламен Цветанов, който получи вино и чаши с логото на Нощта на Самоводската чаршия и Фестивала на занаятите. Имаше и специално поощрение за любим кадър от онлайн гласуване във фейсбук страницата. То е за снимката на Димитър Атанасов, който събра 979 лайка в периода 1-10 октомври и получи два билета за шоуто „Звук и светлина“ от ВИП площадката за наблюдение на спектакъла. За най-малък участник бе избрана 11 –годишната Дара Дженабетска, която вече има  ръчно рисувана тениска от майстор Миглена Чаталова. Всеки, който иска да подпомогне каузата „Чадъри за нов живот“ може да дари сумата от 10 лв. и да получи разноцветен чадър до края на днешния ден. Фотосите, които са част от изложбата, също се продават на цена от 30 лв. \r\nЕкспозицията е в ИЗ „Рафаел Мигхайлов“. \r\nПреди броени дни Есенният празник във Велико Търново получи и награда „най-атрактивно събитие в страната“ от провелото се в Смолян 16-то туристическо изложение „Планините на България – гостоприемство в четири сезона“. \r\nЛуиза ТРАНЧЕВА", "date": "2019.10.15", "title": "Близо 2 хиляди лева бяха събрани при откриването на фотоизложбата „Празникът на Самоводката чаршия“ във Велико Търново"}
{"url": "http://www.focus-news.net/news/2019/10/15/2708754/mestni-izbori-2019-yordanka-fandakova-kandidat-za-kmet-na-sofiya-kategorichno-myastoto-na-natsionalniya-stadion-ne-e-v-tsentara-na-sofiya.html", "text": "Мястото на Националния стадион не е в центъра на София. Това каза Йорданка Фандъкова – кандидат за кмет на София, в дебат за предаването „Референдум“ по  БНТ . „От опит зная, не само когато има сериозни футболни мачове, когато има концерти, това блокира цялото движение в центъра. Заедно със Спортното министерство работим в последните години, проучваме и вече проучихме пет терена, които да са в по-отдалечени от жилищните райони, но в същото време да са комуникативни, близо до спирки на метрото и до големи булеварди. Единият от тях, който смятам че може би е най-подходящ се намира в район „Люлин“, където предстои и разширяване на метрото. Финансирането ще бъде национално, няма да бъде от бюджета на София. Но аз настоявам много отдавна да се премести Националният стадион“, допълни още Йорданка Фандъкова.", "date": "2019.10.15", "title": "Местни избори 2019: Йорданка Фандъкова, кандидат за кмет на София: Категорично мястото на Националния стадион не е в центъра на София"}
{"url": "http://www.focus-news.net/news/2019/10/15/2708757/mestni-izbori-2019-yordanka-fandakova-kandidat-za-kmet-na-sofiya-mnogo-e-vazhno-v-kvartalite-na-sofiya-da-ima-kameri.html", "text": "Много е важно в кварталите на София да има камери. Това каза Йорданка Фандъкова – кандидат за кмет на София, в дебат за предаването „Референдум“ по  БНТ . „По време на Българското председателство на ЕС беше свързана системата на СДВР и на Столична община и беше изграден единен център за сигурност. Столична община разполага с около 3000 камери в момента. За мен беше много важно да покрием училищата и детските градини. 80% от тях са покрити. Предстои да завършим 100 процента, защото това е най-важното. Камери има в повечето паркове и градини. В последните години започнахме изграждането на камери в кварталите. Това е много важно. Хората го искат.  Квартали като „Абдовица“, като „Миленков“ със съответно изнесени центрове за видеонаблюдение, „Красна поляна“, това е проект, който трябва да продължи категорично. Защото камерите и видеонаблюдението действат като превенция, но и впоследствие позволяват да се намерят по-бързо нарушителите. Ние бяхме първата община, която създаде Общинска полиция, има значение. Патрулите, когато са в парковете, хората се чувстват по-сигурни“, каза още Йорданка Фандъкова", "date": "2019.10.15", "title": "Местни избори 2019: Йорданка Фандъкова, кандидат за кмет на София: Много е важно в кварталите на София да има камери"}
{"url": "http://www.focus-news.net/news/2019/10/15/2708753/arhimandrit-visarion-shte-vazglavi-bozhestvena-sveta-liturgiya-v-hram-sv-ivan-rilski-v-devin-na-19-oktomvri.html", "text": "На 19 октомври, събота, архиерейският наместник на Смолянска духовна околия Негово Високопреподобие архимандрит Висарион ще възглави в храм „Св. Иван Рилски“ – Девин,  божествената света Литургия от 9 часа в чест на небесния покровител на българския народ. Това съобщиха от  Архиерейско наместничество – Смолян . Заедно с него на храмовия празник ще служат председателят на църквата  протойерей Тодор Веселинов, секретарят на Архиерейското наместничество иконом Запрян Шиков и свещеници от Смолян. \r\nВ Житието на св. Йоан Рилски Чудотворец  се посочва, че е роден в село Скрино, Руен планина, Кюстендилско, вероятно през 876 г.  Умира на 18 август 946 г. Великият отшелник и основателят на монашеството у нас е наречен земен ангел и небесен  жител. За почитане на светеца Църквата е отредила три празника – на 18 август за неговото успение, на 1 юли за връщането на неговите мощи в Рилския манастир през 1469 г.,  а 19 октомври  е посветен на пренасянето на мощите на светеца от Средец във Велико Търново през 1195 г. \r\nНека заедно да почетем в събота най-големия български светец, покровител на българския народ и всякога наш небесен закрилник  свети Йоан Рилски Чудотворец, призовават от Архиерейско наместничество – Смолян.", "date": "2019.10.15", "title": "Архимандрит Висарион ще възглави божествена света литургия в храм „Св. Иван Рилски“ в Девин на 19 октомври"}
{"url": "http://www.focus-news.net/news/2019/10/15/2708760/zapochna-initsiiranoto-ot-krasimir-uzunov-nabirane-na-sredstva-za-izgrazhdane-na-hram-pametnik-sveti-georgi-pobedonosets-vav-voennata-akademiya-gs-rakovski-obzor.html", "text": "Започна инициираното от Красимир Узунов набиране на средства за изграждане на храм-паметник „Свети Георги Победоносец“ във Военната академия „Г.С. Раковски“. Стана ясно, че инициативата е започнала в памет на основателя на Агенция и Радио \"Фокус\" Красимир Узунов. Инициативният комитет, със съпредседатели генерал о.р. ген. Константин Попов, председател на комисията по отбрана в 44-то Народно събрание и Йорданка Фандъкова, кмет на Столична община, за изграждането на мемориала във Военна академия „Г. С. Раковски“ бе учреден на 17 януари 2017 г. Сдружение „Единение“ е юридическо лице с нестопанска цел за осъществяване на общественополезна дейност беше регистрирано на 5 юли 2017 г. То бе създадено с цел да събере средства посредством дарителска кампания за изграждането на храм-паметник за почитане на загиналите български воини от Първата световна война. Сдружението взе решение да се организира широка медийна и информационно-нагледна кампания за реализирането на този патриотичен акт на възхвала и преклонение пред подвига и саможертвата на воините, дали живота си за България. В интервю за  Агенция „Фокус“  генерал Константин Попов подчерта, че идеята за изграждането на паметника е била на президентът на Агенция и радиоверига „Фокус“ Красимир Узунов и посочи, че за това трябва да му се отдаде заслуженото. Мястото, на което ще бъде изграден паметникът, е предоставено от Министерството на отбраната, като е осветено от Негово Светейшество българския патриарх. Паметникът има готов проект, който все още не е остойностен. Ще бъде изготвена количествена стойностна сметка с абсолютна отчетност за всеки един лев в какво е вложен, кой е изпълнителят, кой е участвал. Попов посочи, че наистина се търси и това е наистина важното: което идва и от Красимир Узунов и като завет, Нека да почетем тези герои, които са загинали в Първата световна война преди 100 години. Генералът апелира да почетем паметта на всички тези десетки хиляди, които са загинали по бойните еполета и не са опяти, на ранените, на хора, които са страдали изключително много, обединени от една обща кауза. Той допълни, че посланието на храм-паметника „Свети Георги Победоносец“ е за единение, като посочи, че  ние трябва да оставим нещо добро за тези, които идват след нас. По думите на Попов трябва да има и единение между народ и армия и призова да бъдем добри един към друг, да можем да работим и съграждаме заедно, а не да се отдаваме на критики само, на лоши думи. Генерал Попов отправи апел към граждани и политици да се присъединят и да дарят за изграждането на паметника, за да може после с гордост да заявят на децата си, че в създаването на този монумент, участие имат и те. \r\n \r\nБанкови сметки, разкрити за провеждане на дарителска кампания за събиране на средства за изграждането на храм-паметник \"Св. Георги Победоносец\": \r\nБанка: „Експресбанк“ АД \r\nBIC: TTBBBGSF \r\n- в лева: \r\nIBAN: BG59TTBB94001528321333 \r\n- в евро: \r\nIBAN: BG05TTBB94001528321335 \r\n- в долари: \r\nIBAN: BG44TTBB94001528322088 \r\n \r\n \r\nТеодора ПАВЛОВА", "date": "2019.10.15", "title": "Започна инициираното от Красимир Узунов набиране на средства за изграждане на храм-паметник „Свети Георги Победоносец“ във Военната академия „Г.С. Раковски“ (ОБЗОР)"}
{"url": "http://www.focus-news.net/news/2019/10/15/2708758/nimh-utre-shte-bade-predimno-slanchevo-i-pochti-tiho.html", "text": "Утре ще бъде предимно слънчево и почти тихо. Това съобщи за  Агенция „Фокус“  дежурният синоптик Виктория Клещанова от Националния институт по метеорология и хидрология. През нощта над Западна България ще бъде ясно, след полунощ над Източна – с ниска облачност или мъгла, от които в отделни райони ще преръмява. Ще бъде почти тихо. Минималните температури ще бъдат между 8° и 13°, в София - около 8°. \r\nУтре над по-голямата част от страната ще бъде слънчево и почти тихо. До обяд на много места в Източна България ще има ниска слоеста облачност или мъгла. Ще  остане топло с максимални температури между 22° и 27°, в София - около 25°. \r\nНа много места по Черноморието преди обяд ще има ниска слоеста облачност или мъгла.  След обяд ще бъде слънчево. Ще духа слаб вятър от изток-югоизток. Максималните температури ще бъдат между 19° и 21°. Температурата на морската вода е 19-20°. Вълнението на морето ще бъде 1-2 бала. \r\nНад планините ще бъде слънчево. Ще духа слаб вятър от юг-югозапад. Максималната температура на височина 1200 метра ще е около 20°, на 2000 метра - около 12°. \r\nАтмосферното налягане слабо ще се понижи и ще се доближи до средното за месеца. \r\nПрез следващите дни ще остане топло за периода, в повечето райони - и предимно слънчево, на места в низините в източната половина от страната, а към четвъртък-петък - и по поречието на Дунав, след полунощ и преди обяд ще има ниска облачност или мъгла, от които ще преръмява. Ще бъде почти тихо. Преобладаващите максимални температури ще са между 21° и 26°, в районите, където ниската облачност или мъглата ще се задържат по-дълго - до около 20°. Минималните в повечето места най-често ще са между 7° и 12°.", "date": "2019.10.15", "title": "НИМХ: Утре ще бъде предимно слънчево и почти тихо"}
{"url": "http://www.focus-news.net/news/2019/10/15/2708761/8855-na-10-000-dushi-e-zabolevaemostta-na-ostri-respiratorni-zabolyavaniya-v-gabrovska-oblast.html", "text": "88.55 на 10 000 души е заболеваемостта на остри респираторни заболявания в Габровска област. Специалистите от Регионалната здравна инспекция увериха за  Радио „Фокус“- Велико Търново , че епидемиологичната обстановка в региона е спокойна. Пик на грипните заболявания няма, но сега е времето, в което той може да се предотврати. Експертите припомнят, че края на октомври и началото на ноември са най-подходящи за поставяне на противогрипни ваксини. Повече за тях можете да откриете на сайта на РЗИ – Габрово. \r\nЗа периода 7 – 13 октомври в областта са отчетени пет случая на ентероколити – четири в Севлиево и един в Трявна, както и шестима заболели от варицела – всичките в община Севлиево. \r\nРени АТАНАСОВА", "date": "2019.10.15", "title": "88.55 на 10 000 души е заболеваемостта на остри респираторни заболявания в Габровска област"}
{"url": "http://www.focus-news.net/news/2019/10/15/2708750/vzglyad-svadata-mezhdu-erdogan-i-nato-raboti-v-polza-na-rusiya.html", "text": "Свадата между турският президент Реджеп Тайип Ердоган и НАТО работи в полза на Русия, пише руският вестник  “Взгляд“ . \r\nСАЩ наложиха тежки санкции срещу най-големия си военен съюзник, Турция, поради военната операция в Северна Сирия. Всички държави от Европейския съюз и повечето страни членки на НАТО подкрепиха Вашингтон. Нарастващият спор в рамките на Алианса може да засегне и разположените в Турция ядрени оръжия. \r\nДоналд Тръмп във вторник разреши въвеждането на санкции срещу редица министерства и висши турски служители. Според държавния секретар на САЩ Майк Помпео, Вашингтон по този начин упражнява натиск върху правителството да прекрати турската офанзива в Североизточна Сирия. По-късно Министерството на финансите на САЩ заяви, че турското министерство на отбраната и енергетиката, както и министърът на отбраната Хулуси Анкар, министърът на вътрешните работи Сюлейман Сойлу и министърът на енергетиката Фатих Дьонмез са също в списъците на санкциите. \r\nОт своя страна вицепрезидентът на САЩ Майк Пенс заяви, че новообявените санкции ще останат в сила или ще се \"засилят\", докато Анкара  \"не започне незабавно прекратяване на огъня, прекрати насилието и се съгласи да договори дългосрочно уреждане на въпросите по границата\" със Сирия , съобщава Интерфакс.  \r\nНатискът върху Анкара не се ограничава до това. Изпълнявайки обещанието си за „унищожаване на турската икономика“, Тръмп обяви увеличение на  митата за стоманата до 50% и прекратяване на по-нататъшните преговори с турците за сключване на търговска сделка на стойност 100 милиарда долара. Трябва да се отбележи, че през 2018 г. Тръмп вече увеличи митата върху турската стомана и алуминий, но през май 2019 г. САЩ намалиха митата върху вноса на стомана от Турция до 25%. \r\nРъководителят на Пентагона Марк Еспър, който планира през следващата седмица да посети централата на НАТО в Брюксел, където възнамерява да \"упражни натиск\" върху съюзниците на САЩ, за да предприемат колективни мерки срещу Турция, не остана настрана. \r\nВ същото време Белият дом сериозно обмисля възможността за извеждане на ядрено оръжие от базата „Инджирлик“ в Турция. Според The New York Times през уикенда \"Държавният департамент и Министерството на енергетиката тихо обмислят плановете за извеждане на около 50 тактически ядрени оръжия под американския контрол от „Инджирлик“. Това според източниците на изданието ще означава \"край на съюза между Турция и САЩ\". \r\nВ същото време Анкара е притискана и от Европа. Външните министри на страните-членки на ЕС единодушно осъдиха действията на Ердоган срещу кюрдите. „Ние вярваме, че това, което прави Турция, е погрешно“,заяви Федерика Могерини пред Deutsche welle. Освен това, според германския външен министър Хайко Маас, страните от ЕС са обещали да спрат износа на оръжие за Турция. \r\nСпоред ориенталиста Станислав Тарасов настоящата криза в отношенията между евроатлантическите страни и Турция \"показва разпад на НАТО отвътре\", а турската операция \"Извор на мира\" само ускорява този процес, но не е основната му причина. \r\n \r\n„В крайна сметка конфликтът започна, след като Анкара реши да закупи руски системи за противовъздушна отбрана С-400 от Москва. И това противоречи на военно-техническите и икономическите интереси на страните, участващи в НАТО “, каза Тарасов пред вестник „Взгляд“ \r\n„В същото време не се говори за разпадането на НАТО: Устава на Алианса не предвижда прогонване на един от членовете, докато той самият не го пожелае. И докато Турция не прояви такова желание, тя ще остане в НАТО, без значение колко другите държави я критикуват “, каза експертът. \r\nПодобна гледна точка споделя и доцентът по политически науки във Финансовия университет при правителството на Руската федерация Геворг Мирзаян. Според него отношенията между Турция и САЩ вече не могат да бъдат наречени съюзнически, но те все още не са успели да станат противници. Следователно кризата в отношенията между Вашингтон и Анкара „все още няма да засегне външната политика на НАТО“. \r\n„Но самият Ердоган не може да не реагира на агресивния натиск на Запада. Ако мълчи и търпи - собствените му избиратели няма да го разберат. Следователно той ще заплаши да напусне НАТО, ще каже, че ще изгони американците от базата „Инджирлик“, но няма да превърне думите в действия, докато Западът не пресече  червените линии \", заяви Мирзаян пред изданието. \r\nСпоред него, въпреки заплахите, САЩ също няма да започнат да изнасят ядрени оръжия от „Инджирлик“, надявайки се, че след Ердоган ще дойдат на власт в Турция \"разумни хора, с които да преговарят\". В същото време Тарасов смята, че Белият дом умишлено пуска слухове за премахването на ядрените оръжия от „Инджирлик“, използвайки тази тема като елемент на изнудване и натиск. \r\n„Проблемът е също, че американската военновъздушна база „Инджирлик“бързо губи стратегическото си значение. Според неограничения отбранителен план, подписан от Помпео, САЩ укрепват базата си в Гърция в случай, че трябва да напуснат Турция. Съществува и Кипър, като алтернатива на „Инджирлик“. Следователно американците имат място за маневри “, обясни Тарасов. \r\nСледователно, според експертите, Ердоган е принуден да маневрира и да се възползва от противоречията в НАТО, като същевременно укрепва отношенията с Русия. \r\n„Турците намаляват своите политически възможности в западна посока и стават все по-зависими от нормалните отношения с Русия. В този случай трябва да се запасяваме с пуканки и да гледаме, без да се намесваме,“ обясни Мирзаян. \r\nТой отбеляза, че „след като Тръмп се кара с Турция, това означава, че няма да може да го използва за никакви антируски цели“. „За нас това е полезно. Освен това виждаме, че турската операция позволи на Башар  Асад да си върне контрола над кюрдите. Дали това беше направено със съгласието на Турция или тя е била изиграна е друг въпрос. Но засега всичко, което се случва, е изцяло в интерес на Русия “, заключи Мирзаян. \r\n \r\n  Юлиян Марков", "date": "2019.10.15", "title": "„Взгляд“: Свадата между Ердоган и НАТО работи в полза на Русия"}
{"url": "http://www.focus-news.net/news/2019/10/15/2708759/the-times-brekzit-shte-bade-otlozhen-za-sledvashtata-godina-dori-i-da-bade-postignata-sdelka.html", "text": "Германия предупреди, че Брекзит ще трябва да бъде отложен до следващата година, дори ако преговарящите от Европейския съюз и Великобритания постигнат споразумение за нова сделка през следващите 12 часа, пише британският вестник  The Times . \r\nОптимизмът от европейска страна нарасна, след като се заговори, че Борис Джонсън ще внесе ново предложение до полунощ, проправяйки пътя за пробив на срещата на върха на ЕС в четвъртък. \r\nПремиерът обаче беше казал, че изглаждането на подробности от сложния му план за Северна Ирландия ще отнеме \"още два месеца\". Той създава сценарий, при който той ще трябва да се откаже от обещанието си да изведе Великобритания от ЕС  на всяка цена на 31 октомври и да приеме удължаване на член 50. \r\nКабинетът ще бъде информиран утре в 16 часа (18 часа българско време) за напредък по дадена сделка - в същото време Европейската комисия ще информира посланиците на ЕС. \r\nБританските източници призовават за предпазливост, че споразумението може да бъде готово до края на днешния ден, предполагайки, че оптимизмът е още един ход за натиск върху Лондон да направи повече компромиси. \r\nВисокопоставен германски правителствен служител заяви, че политическото споразумение за сделката тази вечер няма да бъде достатъчно „за решаване на технически проблеми“, което ще наложи Брекзит да бъде отложен за трети път до 1 януари. \r\n„Без сделка тази седмица, Великобритания ще се нуждае от удължаване. Със сделка тази седмица Великобритания ще се нуждае от удължаване “, заяви висш дипломатически източник на ЕС. \r\nВъпросът за „техническо удължаване“, за да се позволи изясняване на детайлите на споразумението за Брекзит и прилагането му, беше повдигнат от президента Макрон по време на телефонен разговор с Джонсън тази сутрин.  \r\nИзточници от ЕС заявиха, че и двете страни се опитват да затворят „зоната за кацане“, което означава, че Северна Ирландия ще остане „де юре“ на митническата територия на Великобритания, докато всички проверки на ЕС в търговията ще се извършват около границата в Ирландско море. \r\n„Северна Ирландия ще бъде де-юре в митническия съюз на Обединеното кралство, но фактически в ЕС“, заяви един дипломат. \r\n„Като се има предвид, че Великобритания вече не желае предпазния механизъм, който е мост към бъдещ митнически съюз и иска минимално споразумение за свободна търговия, тогава това трябва да бъде нещо, което е окончателното решение и само за Северна Ирландия “, заяви британски високопоставен дипломат. \r\n \r\n  Юлиян Марков", "date": "2019.10.15", "title": "The Times: Брекзит ще бъде отложен за следващата година, дори и да бъде постигната сделка"}
{"url": "http://www.focus-news.net/news/2019/10/15/2708762/sport-mladezhite-na-balgariya-i-latviya-zavarshiha-00-v-riga.html", "text": "Футбол: Латвия и България завършиха наравно 0:0 в среща от група 5 на европейските квалификации по футбол за младежи до 21 години в мач игран на стадиона на „Сконто“ в Рига. \r\nСлед четири изиграни мача България заема четвърто място в групата с пет точки, колкото има и Сърбия. Латвия е последна само с две, докато лидерите Полша и Русия имат по осем.", "date": "2019.10.15", "title": "Спорт: Младежите на България и Латвия завършиха 0:0 в Рига"}
{"url": "http://www.focus-news.net/news/2019/10/15/2708763/mestni-izbori-2019-yordanka-fandakova-kandidat-za-kmet-na-sofiya-prez-sledvashtata-godina-oshte-polovin-milion-dushi-dnevno-shte-se-vozyat-v-metroto-s-otkrivaneto-na-tretata-liniya.html", "text": "Решенията за чистотата на въздуха и на трафика не са едно решение, а са комплекс от мерки. Това каза Йорданка Фандъкова, кандидат за кмет на София, в дебат за предаването „Референдум“ по  БНТ .  В момента ние направихме най-голямата модернизация от десетилетия на наземния градски транспорт. Построихме за 10 г. 30 км метро. Следващата година половин милион души дневно ще се возят с откриването на първия участък от 12 км на третата линия на метрото. Сега си позволяваме вече, защитили сме и средства за това, именно да изградим довеждащия транспорт. Има три важни задачи по отношение на градския транспорт, които да го направят по-привлекателен. Първата, това е довеждащият транспорт в кварталите. Завършване на системата за електронно таксуване, която в момента се изпълнява и трябва да завърши в края на следващата година. И синхронизирането на разписанията, защото това е много важно. Споменахме някои от мерките, но трябва от вкъщи, когато излезеш да имаш спирка, която да те доведе до метрото или до друг вид градски транспорт. Това правим в момента. Защитихме 217 милиона лева безвъзмездни средства по ОП „Околна среда“ и закупуваме средства от електротранспорта – най-чистият възможен в нашия град и изобщо, който съществува“, допълни още Йорданка Фандъкова.  \r\nТя обясни още, че правилата в демократичния свят се налагат със закони и правилници и който ги нарушава трябва да има санкции за това.  „Когато има повече технологични решения, откакто сложихме камери за бус лентите, там където ги има – всички видяхме, че бус лентите много бързо бяха освободени, защото това е начин да се наложат правилата и всеки да ги спазва. Смятам, че чрез технологиите и тяхното увеличение може много по-добре да се справим. В бус лентите са с една единствена цел – да направим градския транспорт по-привлекателен. Когато видим, че автобусите се движат много по-бързо от автомобила, който стои в задръстването на светофара, може би ще вземем друго решение в някакъв следващ момент. Тъй като имаме темата трафик, разбира се че проблемът с трафика се решава с комплекс от мерки. Няма едно решение и не бива да се работи на парче, защото няма да бъде ефективно това решение“, каза още Фандъкова.", "date": "2019.10.15", "title": "Местни избори 2019: Йорданка Фандъкова, кандидат за кмет на София: През следващата година още половин милион души дневно ще се возят в метрото с откриването на третата линия"}
{"url": "http://www.focus-news.net/news/2019/10/15/2708752/avstralietsat-dzhok-polfriyman-napusna-obshtezhitieto-v-busmantsi-obzor.html", "text": "Джок Полфрийман напусна общежитието в Бусманци. До предсрочното му освобождаване се стигна, след като тричленен състав на Апелативния съд разгледа жалбата на Полфрийман срещу решение на Софийски градски съд, който не уважи молбата му за предсрочното условно освобождаване. Апелативните магистрати обаче намират жалбата за основателна, като според тях са налице законови основания за предсрочно условно освобождаване на австралийския гражданин. Наказанието му е съкратено с 6 години и 10 месеца.  \r\nПо-рано днес  министърът на вътрешните работи Младен Маринов , заяви че процедурата по настаняването на Полфриймън на външен адрес е в ход. „Вчера адвокатът на Полфриймън е внесъл искане да бъде освободен от дома в Бусманци и да бъде настанен на външен адрес. Процедурата е в ход, трябва да се изпълнят определени изисквания, за да се случи това. Днес очаквам доклад на директора на дирекция \"Миграция\" дали всички тези условия са изпълнени\", заяви още Маринов. \r\nВъв връзка с призива на Лозан Панов Джок Полфрийман да бъде освободен и на въпрос дали ще се случи това  премиeрът Бойко Борисов  пред журналисти отговори: Щом висшия съдия го е казал. Веднага съм съгласен със съдиите. Така съм обучен, че каквото се произнесе висшия съдия да се съгласявам с него и да не го коментирам\". \r\nНа специален брифинг за медиите  директорът на Дирекция „Миграция“ в МВР старши комисар Николай Николов  каза, че Джок Полфрийман ще бъде освободен днес до края на деня, но той има забрана да напуска страната. „Процедурата е такава: издадена е заповед за ежеседмично явяване в Районно управление на МВР. Заповедта за експулсиране е спряна поради забрана за напускане на страната. Джок Полфрийман ще трябва да се явява ежеседмично в Районно управление на МВР до отпадане на забраната за напускане на страната“, допълни още Николов.", "date": "2019.10.15", "title": "Австралиецът Джок Полфрийман напусна общежитието в Бусманци (ОБЗОР)"}
{"url": "http://www.focus-news.net/news/2019/10/15/2708767/71-pochetni-konsuli-predstavlyavashti-stranata-ni-v-45-darzhavi-uchastvat-v-dvudneven-forum-v-sofiya-obzor.html", "text": "Министерството на външните работи организира Конференция на почетните консули на Република България в София. Във форума участват 71 от общо 75 почетни консули, представляващи страната ни в 45 държави. Целта на конференцията е да бъде направен преглед на дейността на българските почетни консули зад граница, да бъдат обменени полезен опит и практики, както и да бъдат представени актуалните тенденции във външната политика, икономиката, търговията, туризма и инвестиционните възможности на България. За последните 20 г. са организирани само две конференции на почетните консули като последната е била през 2014 г. \r\n Вицепремиерът и министър на външните работи Екатерина Захариева  представи пред почетните консули на България приоритетите във външната ни политика и ги призова да използват двудневния форум в София, за да опознаят допълнително възможностите на страната ни.“Радвам се, че след 5-годишна пауза успяхме да се съберем точно в тази година, когато българската дипломатическа служба празнува 140-годишен юбилей”, заяви министър Захариева, „Вашата дейност много допринася за образа на България по света, въпреки, че не сте професионални дипломати. Благодаря ви, че винаги откликвате, когато имаме нужда от съдействие”. Вицепремиерът подчерта помощта, която почетните консули оказват на българските граждани по света и даде за пример случая с операцията по издирването на алпиниста Боян Петров, която не би могла да се случи без почетния ни консул в Непал Бхола Биграм Тхапа. Вицепремиерът запозна почетните консули и с предимствата на българската икономика – постоянен ръст на БВП, ниска безработица, растеж в чуждестранните инвестиции. Екатерина Захариева лично даде указания почетните консули да бъдат редовно информирани чрез каналите на МВнР за развитието на страната ни, за да имат по-голям достъп до информация и по-голяма възможност да популяризират образа на България по света.  \r\n Държавният глава Румен Радев  отправи приветствие към почетните консули на България зад граница. Президентът Румен Радев подчерта, че България е особено признателна на почетните си консули за тяхната ангажираност към тази високо благородна мисия, която изпълняват в момента. „България цени високо вашия принос за пълноценното присъствие на международната сцена и развитието на нашите отношения със страните, от които сте. Вашият принос за развитието на нашия икономически, инвестиционни и търговски връзка, за нашите връзки в сферата на образованието, културата, науката и туризма са от особен интерес“, допълни Радев. Президентът каза още, че подкрепата на правата и инициативите на българските граждани и общности зад граница са от особена важност за мен като държавен глава. „В момента около 2 милиона българи живеят зад граница. Те полагат усилия да се интегрират в обществените структури на държавите, които представляват. В същото време за тях е от особена важност да запазят културните и духовни измерения на своята българска национална идентичност“, каза той. Радев посочи още, че високо се цени помощта на консулите за българските детски градини, училища, църковни настоятелства и за всички инициативи на нашите сънародници зад граница. Президентът допълни, че България е страна отворена към света и за нас е най-важно вие да продължите да разгръщате Вашата дейност както досега – с ум, с желание и със сърце. \r\nРадев подчерта, че почетните консули винаги можете да разчитат на подкрепата на МвнР и на президентската институция. На събитието присъстваше и вицепрезидентът Илияна Йотова. \r\nТеодора ПАТРОНОВА", "date": "2019.10.15", "title": "71 почетни консули, представляващи страната ни в 45 държави, участват в двудневен форум в София (ОБЗОР)"}
{"url": "http://www.focus-news.net/news/2019/10/15/2708765/mobilna-biblioteka-otvori-vrati-v-doma-na-kulturata-v-plovdiv.html", "text": "Мобилна библиотека отвори врати в Дома на културата „Борис Христов“ в Пловдив. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Мобилната библиотека е с капацитет около 200 книги и се отваря безплатно посредством карти Visa. Четящото устройство служи единствено като ключалка – не събира пари или каквито и да било данни на използваните за отваряне карти. Тъй като времето става все по-променливо и неподходящо за разполагане на библиотеката на открито, мобилната библиотека ще остане в Дом на културата „Борис Христов“ за един месец. Мобилни библиотеки има в обществени сгради също в София, Варна и Бургас.  Инициаторите искрено се надяват, че жителите и гостите на града ще оценят тази интересна активност и ще се насладят на хубавите книги от библиотеката.", "date": "2019.10.15", "title": "Мобилна библиотека отвори врати в Дома на културата в Пловдив"}
{"url": "http://www.focus-news.net/news/2019/10/15/2708766/d-r-petko-zhelyazkov-sayuz-na-obshtopraktikuvashtite-lekari-gripniyat-virus-e-mnogo-izmenchiv-i-nevinagi-vaksinata-sreshtu-nego-otgovarya-s-antitela-na-tochno-tozi-shtam-koyto-varluva.html", "text": "Грипният вирус е много изменчив и невинаги ваксината срещу него отговаря с антитела на точно този щам, който върлува. Това каза за  Радио „Фокус“ – Бургас  д-р Петко Желязков, председател на Съюза на общопрактикуващите лекари в Бургас. Той обясни, че това е причината за неефективност на някои от тези ваксини, а не техни странични действия. „Грипът мени непрекъснато своята природа. Световната здравна организация определя кои щамове ще преобладават в северното полукълбо тази година, имайки предвид опита от южното – най-често Австралия. Обявява се, че определен щам ще преобладава, но никой не знае дали това ще остане точно така, тъй като грипният вирус е много изменчив. Противогрипната ваксина предоставя защита на около 40-50-60% от всички имунизирани. Естествено, че можем да се разболеем от грип въпреки ваксината, но много по-голяма е възможността да го превъзмогнем по-леко или ваксината да бъде създадена за точно този щам, който ни е заразил – така въобще няма да се разболеем. Всичко е въпрос на рискове“, обясни д-р Желязков. Той припомни, че противогрипните ваксини се поставят около месец най-късно преди да започне грипната епидемия, която в България обикновено се обявява в края на месец януари – началото на февруари. „Затова до края на ноември – началото на декември тази година могат спокойно да се поставят противогрипните ваксини“, допълни още лекарят. \r\nМария ПОПЧЕВА", "date": "2019.10.15", "title": "Д-р Петко Желязков, Съюз на общопрактикуващите лекари: Грипният вирус е много изменчив и невинаги ваксината срещу него отговаря с антитела на точно този щам, който върлува"}
{"url": "http://www.focus-news.net/news/2019/10/15/2708718/trafikat-po-patishtata-v-slivensko-e-intenziven-no-bez-zadrastvaniya.html", "text": "Трафикът по пътищата в Сливенско  е интензивен,  но без задръствания. Пътните настилки са сухи и нормално проходими. Няма въведени ограничения  по  пътищата,  съобщиха от  Областно пътно управление .Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно са въведени следните ограничения за движение на МПС : \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.", "date": "2019.10.15", "title": "Трафикът по пътищата в Сливенско  е интензивен,  но без задръствания."}
{"url": "http://www.focus-news.net/news/2019/10/15/2708773/riosv-shumen-shte-proveri-izpalnenieto-na-27-proekta-finansirani-ot-pudoos.html", "text": "РИОСВ – Шумен ще провери изпълнението на 27 проекта, получили финансиране от Предприятието за управление на дейностите по опазване на околната среда (ПУДООС) в рамките на Националната кампания „За чиста околна среда – 2019“. Това съобщиха от  Регионалната инспекция по околната среда и водите- Шумен . От тях пет са на общини, седем  на кметства, единадесет на училища и три  на детски градини. През тази година е реализиран и един проект за средношколското общежитие в Шумен. Финансирането е до 10 000 лв. за общини и кметства и до 5000 лв. за училища и детски градини. 195 319, 27 лв. е общият размер на усвоените средства през 2019 г., от тях за общини и кметства – 119 787, 81 лв., а за училища и детски градини – 75 531, 46 лв. В училищата и детските градини в областите Шумен и Търговище са монтирани пейки, беседки, кошчета за отпадъци, облагородени са дворовете, засадени са цветя, монтирани са спортни съоръжения на открито и др. Общините и кметствата са почистили и облагородили паркове и градинки, създадени са зони за отдих, съоръжения за игри на открито. На 31 октомври изтича срокът за реализацията на проекта за училищата и детските градини, а на 30 ноември за общините и кметствата. Проверките от страна на екоинспекцията и ПУДООС ще започнат веднага след приключване на дейностите по реализацията и след направено писмено уведомяване за това в РИОСВ.", "date": "2019.10.15", "title": "РИОСВ-Шумен ще провери изпълнението на 27 проекта, финансирани от ПУДООС"}
{"url": "http://www.focus-news.net/news/2019/10/15/2708774/prez-noemvri-shte-bade-otkrit-spetsialen-kat-na-maestro-nikola-gyuzelev-v-istoricheskiya-muzey-v-pavlikeni.html", "text": "Цигулката и палитрата на Маестро Никола Гюзелев от месец юни са част от експозицията на Историческия музей в Павликени. Крупното дарение с тези и още други вещи на великия оперен бас направи съпругата му Анна Мария Гюзелева при откриването на авторска изложба с картини на почетния гражданин на Павликени. Тя съобщи за  Радио „Фокус“-Велико Търново , че ценните предмети ще бъдат показани в постоянен кът за Никола Гюзелев, който ще бъде подреден и открит през есента в залите на музея. \r\nВ дарението са включени още графика-портрет от Ставри Калинов, четири албума със снимки, книги на италиански и български език за певеца, плакати, дипляни и компактдискове от негови изяви, както и една монография. Присъстват и албуми, които лелята на Никола Мария Гюзелева е събрала и изработила със снимки и прес-информация за концертите му в цял свят. \r\nАнна-Мария Гюзелева, която е и председател на фондация „Никола Гюзелев“ уточни, че в момента работят по различни проекти и отбеляза, че Международната награда “Никола Гюзелев” е била учредена, за да бъде почетена паметта на този голям български артист, който е прославил нашата култура по целия свят, както и оперното белкантово пеене. „Той е бил оценен не само в италианския, но и във френския и руския репертоар. Оценен е по цял свят в тези различни амплоа, а това не е лесно постижимо“, каза Анна-Мария Гюзелева. \r\nРени АТАНАСОВА", "date": "2019.10.15", "title": "През ноември ще бъде открит специален кът на Mаестро Никола Гюзелев в Историческия музей в Павликени"}
{"url": "http://www.focus-news.net/news/2019/10/15/2708769/detsa-ot-sliven-se-zapoznaha-sas-stari-zanayati-i-traditsii.html", "text": "Творческа работилница „Сливенски традиции и занаяти” се проведе  на крепост Туида, съобщиха  организаторите  от фондация „Обществен дарителски фонд-Сливен”. \r\nВ работилницата се включиха деца от сливенски детски градини и училища  на възраст от 4 до 10 години. \r\nИдеята на инициативата бе децата по забавен начин да научат повече за старите сливенски занаяти, както и сами да изработят различни предмети, свързани с традициите на родния край. \r\nНай-малките научиха тайните на щамповането, а после дадоха воля на въображението си и сами украсиха с печати дървени купички. \r\nЗа по-големите участници също бяха подготвени интересни творчески занимания. В различните работилници децата изработиха малки килимчета и черги от цветни парчета плат, украсиха метални кутии с вълнени ленти, нарисуваха шевици върху дървени панерчета, направиха вази от бутилки, облепени с вълнени конци, изработиха гердани от пъстри мъниста, кожени кесийки и торбички, кукли от дървени лъжици и платове, кукерчета и др. \r\nДоста от децата и учителите проявиха интерес към щанда с издания на ОДФ-Сливен, посветени на старите занаяти от Сливенско, легендите на Сливен, народните носии, хайдутите и др. \r\nТворческа работилница „Сливенски традиции и занаяти” е част от основната програма на фондация „Обществен дарителски фонд-Сливен”.", "date": "2019.10.15", "title": "Деца от Сливен се запознаха със стари занаяти и традиции"}
{"url": "http://www.focus-news.net/news/2019/10/15/2708764/institutsiite-zagrizheni-za-situatsiyata-v-siriya-obzor.html", "text": "Близо час продължи Съветът за сигурност при Министерски съвет. Съветът започна към 9.10 ч. Той беше свикан от министър-председателя Бойко Борисов. В рамките на консултативния и координиращ орган към Министерския съвет бе обсъдена обстановката в Северна Сирия и свързаните с нея процеси от регионалната и международна сигурност. Съветът по сигурност включва заместник-министър председателите, вътрешния министър, министъра на отбраната, на финансите, техни заместник-министри и главният секретар на МВР, началника на отбраната и ръководителите на службите. След Съвета премиерът Борисов и участниците в Съвета се срещнаха  с президента Румен Радев, за да го запознаят с решенията. \r\nПред журналисти  премиерът Бойко Борисов  коментира, че ситуацията по границата е спокойна - няма нищо извънредно. Още четвъртък Външно министерство проведе консултации, сутринта имахме Съвет за сигурност. Държа да кажа, че няма нищо извънредно. Чухме се с президента и беше добра идея след като завърши Съветът за сигурност да дойдем да го запознаем с това, което правим:специалните служби, МВР, Външно министерство, \"Гранична полиция\" и какви са ни опасенията, какъв би бил най-лошия сценарий и какво е положението днес. Няма никаква промяна от това, което е било миналата седмица или по-миналата. Нула мигранти на границата с Турция, по-голям натиск откъм Гърция, но там сме взели повече мерки и също е спокойно\", каза още Борисов. Министър-председателят изрази позицията на страната ни, че сме против турската операция в Сирия. Борисов изрази надежда  - дипломацията да даде резултат, но според него от евентуални санкции страната ни би загубила милиарди. \r\n\"Военната операция трябва да спре. Рискът от хуманитарна криза е много голям, а възникне ли такава, това означава нарастване на мигрантската вълна. Това са свързани процеси. За това и ние настояваме да бъдат прекратени военните действия и само дипломацията е тази, която може да реши този конфликт\", заяви още Борисов. На въпрос какви са конкретните мерки, които са обсъдени на Съвета по сигурността, Борисов заяви, че нищо по-различно от това, което е правено до момента. \"Просто отчетохме, че мерките ни към този момент работят идеално. Имаме нула миграция. Що се касае до извънредни ситуации, които биха могли да дойдат, ние сме провели учение между МВР, \"Гранична полиция\", армията, специалните ни сили. Имаме разработени планове. Обсъдихме с президента нашето участие на Съвета и защитата по принцип на сухопътните граници на ЕС, не само на България. Беше една много полезна, работна среща\", допълни още министър-председателят.  \r\nНа въпрос, свързан със санкции срещу Турция, премиерът отчете, че имаме 5 млрд. долара стокооборот с Турция и те са наши съседи. \"Така че за операцията сме категорично против да продължава, защото носи хуманитарна криза. Ние със санкциите с Русия хем къде - къде ни е малък стокооборота, загубихме над половин, 1 млрд. лв. При едни санкции с Турция ще загубим милиарди. Така че надявам се дипломацията и обединените усилия на всички да даде резултат. Да не забравяме, че Турция е държава-член на НАТО и тя може да иска задействане на чл. 5-ти. Тогава може да стане много интересно\", посочи премиерът.  \r\nПо-късно до медиите бе  разпратена и позицията на държавния глава.  Президентът Румен Радев  призова правителството да постави в Съвета на ЕС въпроса за приемане на план за действие в случай на миграционен натиск. По време на срещата на „Дондуков“ 2 беше обсъдена ескалацията на напрежение в региона на Близкия Изток, както и предприетите от отговорните институции мерки за охрана на границата и за безопасността на гражданите. Представителите на службите за сигурност увериха, че няма пряка заплаха за сигурността на страната, но ще продължат да следят внимателно развитието на ситуацията. \r\nДеница КИТАНОВА", "date": "2019.10.15", "title": "Институциите загрижени за ситуацията в Сирия (ОБЗОР)"}
{"url": "http://www.focus-news.net/news/2019/10/15/2708768/pet-ot-dvanadesette-donorski-situatsii-realizirani-v-balgariya-ot-nachaloto-na-godinata-sa-se-sluchili-v-tarnovskata-bolnitsa.html", "text": "В две прояви по случай Месеца на донорството – октомври участваха специалисти от  МОБАЛ „Д-р Стефан Черкезов“ до момента. Д-р Сибила Маринова бе лектор на Националния конгрес на пациентските организации, който се проведе в Стара Загора, както и на обучение по органно донорство и трансплантация „Предизвикателства и перспективи“ в София. Това съобщава за  Радио „Фокус“ – Велико Търново  Мирела Дончева, пиар на лечебното заведение. И двата доклада на д-р Маринова бяха посрещнати много добре от колегите й. До края на месеца предстоят още редица прояви, посветени на донорството, в които специалистите от търновската болница ще се включат. \r\nОт началото на 2019 година у нас успешно реализирани са 12 донорски ситуации, като пет от тях са от МОБАЛ „Д-р Стефан Черкезов“ . Тези данни за поредна година отреждат водещо място като донорска база в България на областната болница в старата столица. През последните години координаторите по донорство д-р Сибила Маринова и д-р Ваня Лъчезарова усилено работят върху информирането на обществото ни за изключителното важното значение на този хуманен акт за спасяването на човешки живот. Специално внимание се обръща и на подрастващите. Това е и основната причина за високия брой успешно реализирани донорски ситуации и нулевият отказ от страна на близките на пациентите изпаднали в мозъчна смърт във Великотърновската болница през 2019 година. \r\nРени АТАНАСОВА", "date": "2019.10.15", "title": "Пет от дванадесетте донорски ситуации, реализирани в България от началото на годината, са се случили в търновската болница"}
{"url": "http://www.focus-news.net/news/2019/10/15/2708772/teatarat-v-kyustendil-predstavya-za-nay-malkite-si-zriteli-postanovkata-trite-prasentsa.html", "text": "Театърът в Кюстендил представя за най-малките си зрители постановката „Трите прасенца“. Това съобщиха за  Радио „Фокус” – Кюстендил  от културния институт. В рамките на пет дни постановката на Държавен куклен театър – Русе, ще бъде представена общо 14 пъти. Спектаклите се провеждат в малката зала на театъра. Драматизацията и постановката са на  Валентин Владимиров, а сценографията и куклите са дело на Юлия Лачева. Музиката е на  Станимир Иванов. Участват Йоланда Михайлова, Силвия Михайловаи Любен Русенски. \r\nВенцеслав ИЛЧЕВ", "date": "2019.10.15", "title": "Театърът в Кюстендил представя за най-малките си зрители постановката „Трите прасенца“"}
{"url": "http://www.focus-news.net/news/2019/10/15/2708777/sport-balgariya-shte-uchastva-s-13-tezhkoatleti-na-evropeyskoto-parvenstvo-za-mladezhi-i-devoyki.html", "text": "Вдигане на тежести: България ще участва с 13-има представители на започващото в петък в румънската столица Букурещ Европейско първенство по вдигане на тежести за младежи и девойки до 20 и до 23 години. Сред тях са европейският шампион за мъже и бронзов медалист от световното първенство в категория до 73 килограма през тази година Божидар Андреев, европейският сребърен медалист за мъже от миналата пролет също в Букурещ Стилян Гроздев, олимпийският младежки сребърен медалист от Буенос Айрес 2018 Христо Христов и неговият брат Стефчо Христов - световен шампион за 17-годишни кадети от тази пролет в Лас Вегас, както и щангист номер 1 на България за миналата година Ангел Русев.", "date": "2019.10.15", "title": "Спорт: България ще участва с 13 тежкоатлети на Европейското първенство за младежи и девойки"}
{"url": "http://www.focus-news.net/news/2019/10/15/2708781/sport-shvetsiya-i-ispaniya-zavarshiha-naravno-11.html", "text": "Футбол: Отборите на Швеция и Испания завършиха наравно 1:1 в квалификация за Евро 2020, Изиграха се още осем евоквалификации:  \r\nФинландия – Армения  3:0 \r\nГибралтар – Грузия  2:3 \r\nГърция - Босна и Херцеговина  2:1 \r\nИзраел – Латвия  3:1 \r\nЛихтенщайн – Италия  0:5 \r\nРумъния – Норвегия  1:1 \r\nФарьорски острови – Малта  1:0 \r\nШвейцария – Ирландия  2:0", "date": "2019.10.15", "title": "Спорт: Швеция и Испания завършиха наравно 1:1"}
{"url": "http://www.focus-news.net/news/2019/10/15/2708771/sedem-litsa-sa-obvinyaemi-vav-vrazka-s-razbitata-prestapna-grupa-za-reket-v-burgas-obzor.html", "text": "Седем лица са обвиняеми във връзка с разбитата престъпна група за рекет в Бургас. Това стана ясно по време на брифинг по темата, в който взеха участие говорителят на Специализираната прокуратура Сийка Милева и директорът на ГДБОП Ивайло Спиридонов.  Сийка Милева  поясни, че в хода на разследването са били са иззети мобилни телефони, парични суми и документи, като на един от претърсените адресите е иззета и маска с прорези. В групата са участвали седем лица, които са криминално проявени и осъждани. Те са демонстрирали висок начин и стандарт на живот. От думите на Милева стана ясно, че един от членовете на групировката е осъден на доживотен затвор без замяна за убийството на две лица чрез взрив на автомобил. От Старозагорския затвор, където към момента той излежава присъдата си, е осъществявал контакт с групата и е организирал част от дейността й. Двете насоки на действия са били охранителна дейност и предоставяне на заеми срещу висока лихва. Членовете на групата са заплашвали собственици на търговски обекти, хотели и комплекси да сключват договори с охранителни фирми, управлявани от членове на групировката. В хода на разследването са събрани доказателства, че членовете са осъществявали побой на до хранителни и конкурентни на тях фирми. Към момента се повдигат обвинения на седем лица, по отношение на 6 от тях Специализираната прокуратура ще внесе искане в Специализирания наказателен съд за мярка за неотклонение и задържане под стража. От думите на директора на ГДБОП  Ивайло Спиридонов  стана ясно, че излежаващото доживотна присъда в Старозагорския затвор лице, до-голяма степен е организирало дейността й, но не е нейният ръководител. Механизмът, по който е бил придобил телефона, чрез който осъденият е осъществявал контакт с останалите членове на групата, все още не е уточнен. Групата  е била в полезрението на отговорните институции от много години, но доказателствата, които са събрани по образуваното сега досъдебно производство, са от началото на 2019 година. Става въпрос за търговци, крупни бизнесмени, към които е упражняван сериозен както психологически, така и физически натиск да прехвърлят бизнеса си. В тази насока са събрани необходимите доказателства. Има и много свидетели, които са разпитани в процеса на досъдебното производство, включително и пред съдия. \r\nТеодора ПАВЛОВА", "date": "2019.10.15", "title": "Седем лица са обвиняеми във връзка с разбитата престъпна група за рекет в Бургас (ОБЗОР)"}
{"url": "http://www.focus-news.net/news/2019/10/15/2708770/yohanes-han-tova-ne-e-moment-s-koyto-tryabva-da-se-gordeem.html", "text": "На пресконференция след срещата на министрите на външните работи в Люксембург еврокомисарят по политиката на добросъседство и разширяването Йоханес Хан заяви, че това не е момент, с който Съюза трябва да се гордее, цитира думите му македонското електронно издание  “МКД“ . \r\n„Искам срещи, но като тази днес, без конкретни резултати. Всъщност това не е момент за гордост за Европа, но не искам да обвинявам никого. Сега от Европейският съвет зависи коригирането на днешния резултат, но бих искал да използвам тази възможност да благодаря на финландското председателство за усилията за постигане на споразумение. Това не беше възможно, но трябва да кажа, че по-голямата част от членовете подкрепиха препоръките на Европейската комисия, не за първи път, а за трети път в рамките на 16 месеца. Това не е нещо ново, но все още сме тук и наистина съжаляваме за това, защото това не е момент, с който трябва да се гордеем. \r\nИ няма съмнение, че всяко по-нататъшно забавяне ще навреди на доверието към нас в Западните Балкани и амбицията ни да станем по-силен световен играч. Тук говорим за нашата вътрешна територия, ако на нашата родна територия не можем да бъдем успешни, тогава как ще бъдем успешни навън”, каза Хан на пресконференция. \r\nТой каза също на скептичната общественост, че зелената светлина, която се очаква е за \"подготовка на преговори\". \r\n„Това, от което се нуждаем, е политически сигнал, който да даде зелена светлина за подготовка за преговори за присъединяване. Ако постигнем споразумение, трябва да започнем да подготвяме отварянето на първите глави, които са глави 23 и 24, които се занимават с върховенството на закона \", каза Хан. \r\nТой добави, че реформите, които се извършват в страните кандидатки, са \"болезнени\" и не изключи възможността за отрицателни последици, ако решението на срещата на върха на ЕС бъде отложено отново. \r\n\"Надявам се лидерите да поправят тази грешка. Не искам да спекулирам, но е важно да осъзнаем колко болезнени реформи са направили тези държави и те са политическата заслуга на тези, които са успели да направят това и ако има отрицателно решение, не мога да изключа това да причини вътрешна динамика, мога само спешно да призова всички да се съсредоточат и да не се отказват \", каза Хан. \r\nЕвропейският комисар повтори, че Франция е против всякакво разширяване и не може да гарантира, че до четвъртък френският президент Еманюел Макрон ще даде зелена светлина на процеса. \r\n \r\n  Юлиян Марков", "date": "2019.10.15", "title": "Йоханес Хан: Това не е момент, с който трябва да се гордеем"}
{"url": "http://www.focus-news.net/news/2019/10/15/2708776/24-vesti-makedoniya-nov-opit-za-razbiratelstvo-za-gotse-delchev.html", "text": "Въпросът за характера и делото на Гоце Делчев отново е поставен на масата между македонски и български историци, информира скопският телевизионен канал  “24 Вести“ . \r\nЧленовете на Съвместната комисия по историческите въпроси започнаха да обсъждат гледни точки по проблема, но и как да намерят общи препоръки за подобряване на учебниците по история на Средновековието. \r\nЗаседанието на комисиите в Охрид се провежда само дни след като България прие декларация, призоваваща за изключване на македонския език в рамките на ЕС и изключване на историческия факт за „българската фашистка окупация“ от македонските учебници.  Местните експерти смятат, че исканията на българската страна са прекалено максималистични и нереалистични и че трябва да се оттеглят по-голямата част от тях, за да се постигне споразумение. \r\n„Някои изисквания не са реалистични, разбира се, знаете, че във всяка държава има етнически декаденти и т. нар.  митологични твърдения, които нямат основание. Мисля, че те ще преразгледат и оттеглят тези искания. Ще се реши, че балканската история трябва да се разглежда като споделена история. Не само с България, но и със Сърбия с всички останали страни. Ние празнуваме общи светии, честваме общи победи и поражения. Сигурен съм, че този проблем ще бъде решен, всъщност Гоце Делчев ще бъде третиран като обща историческа фигура и няма да има проблем“, казва проф. Зоран Матевски. \r\nНауката работи с факти и ако разчитаме на нея, ще решаваме проблеми, в противен случай това ще бъде въпрос на политика, казва проф. Ратко Дуев, Декан от Философския факултет Скопие, който споделя мнението, че македонската страна вече е направила много отстъпки. \r\n„Всеки може да каже каквото иска, може да се напише марсианец в преброяването. Но с тази логика отново влизаме в лабиринт от миналия век, където трябва да пренебрегваме фактите и да разчитаме на митове и легенди, което е нереалистично.  Смятаме, че сме направили достатъчно отстъпки и сега другата страна ще трябва да ги направи,\" каза Ратко Дуев. \r\nТова е петото заседание на Комисията тази година и се планира още едно до края на годината. От предишните срещи пред правителствата на двете държави са препоръчани: съвместно честване на Св.Св. Кирил и Методий, Св. Климент, Св. Наум и цар Самуил, както и препоръки за подобряване на учебниците по история за шести клас в Република Северна Македония и пети клас в България, отнасящи се до Античността. \r\nЦелта на срещите, както казва Комисията, е да денационализира и деполитизира миналото. Комисията беше създадена на паритетен принцип за разрешаване на открити исторически и образователни въпроси в съответствие със Договора за добросъседство и сътрудничество. Тя е съставена от по седем члена от двете страни. Македонската страна се оглавява от проф.Драги Георгиев, а от българската от проф. Ангел Димитров - първият посланик на България в Скопие. \r\n \r\n  Юлиян Марков", "date": "2019.10.15", "title": "„24 Вести“ (Македония): Нов опит за разбирателство за Гоце Делчев"}
{"url": "http://www.focus-news.net/news/2019/10/15/2708778/kommersanta-rusiya-shte-tryabva-da-zavarshi-turskata-operatsiya.html", "text": "Русия ще трябва да завърши турската операция, пише руският вестник  “Коммерсантъ“ . \r\nТурската армия и лоялните на Анкара части на сирийската опозиция продължават настъплението на юг, разширявайки контрола над населените с кюрди гранични райони на Сирия. Сирийските правителствени войски се придвижват към тях, получавайки заповеди да отидат на границата и да отблъснат турската агресия. Съдейки по сигналите, идващи от Анкара, Дамаск и Москва, няма да има директен сблъсък между турската и сирийската армия. С посредничеството на Русия страните ще се опитат да постигнат съгласие за разделянето на контролните зони в Северна Сирия. \r\nЗапочнала на 9 октомври с въздушни удари по кюрдските сили, турската военна акция в Сирия продължава като сухопътна операция с участието на протурски групировки. Целта й е да разшири контролираната от Анкара зона върху граничните райони на съседна държава. Турската страна вече пое контрола върху градовете Рас ал Айн и Тел Абаяд и показва решителност да надгражда успеха. Турският президент Реджеп Тайип Ердоган в понеделник, 14 октомври, обеща, че в близко бъдеще сирийските опозиционни части, действащи като съюзници на турската армия, ще влязат в стратегически важните градове Манбиж и Кобани, контролирани от кюрдите. \r\nОт своя страна официалният представител на турския президент Ибрахим Калън потвърди, че Анкара няма намерение да прекратява операцията, докато военните не изпълнят своята мисия. \r\n„Тези, които игнорираха смъртта на хиляди цивилни по време на нападенията срещу Мосул, Ракка и Дейр ез-Зор, днес призовават за прекратяване на операцията „Извор на мира“ и заплашват Турция със санкции. Няма да спрем, докато не постигнем целите си “, написа Ибрахим Калън в социалната мрежа „Туитър“, като изясни, че Анкара няма да изостави целите си, въпреки все по-големия натиск от страна на САЩ и съюзниците от НАТО всеки ден с искане операцията да бъде прекратена. \r\nСпоред сирийския проправителствен телевизионен канал Al  Ihbaria в понеделник части от турската армия се опитаха да овладеят друг стратегически обект - магистрала по границата с Турция, свързваща Алепо с административния център Хасеке в североизточната част на страната. Битките на турската армия с кюрдските формирования се разгръщат в района на селищата Тувейгел и Ал-Ховеиш. \r\nМеждувременно нов фактор, който може да промени коренно целия ход на турската операция, стана споразумението, постигнато миналата неделя от кюрдите и сирийския президент Башар Асад, че Дамаск ще изпрати войските си на север, за да спре турската офанзива. След като взеха изключително трудно решение да говорят заедно с Дамаск, срещу което кюрдите преди това са се борили като част от коалиция, ръководена от САЩ, автономната администрация в североизточната част на страната заяви, че е постигнато споразумение със сирийското правителство, \"за защита на границите на Сирия и нейния суверенитет\". \r\n„Споразумението предполага, че сирийската армия ще влезе на територията, контролирана от администрацията, и ще бъде разположена на цялата граница на Сирия с Турция, за да помогне на Сирийските демократични сили (СДС)(кюрдските формирования -„ Коммерсантъ “) в отблъскването на това нападение и освобождаването на областите, заети от турската армията и нейните наемници “, се казва в изявлението на администрацията на североизточните региони, цитирано от РИА Новости. Според кюрдите, споразумението с Дамаск ще позволи „да бъдат освободени други сирийски градове, окупирани от Турция, включително Африн“, окупирани от Анкара по време на предишните военни операции „Ефратски щит“ и „Маслинова клонка“ през  2016-2018. \r\nТрябва да се отбележи, че сирийските власти не признават автономната администрация в Североизточна Сирия, която контролира територията източно от река Ефрат. \r\nНезависимо от това, в контекста на продължаващата турска офанзива, Дамаск и Сирийските демократични сили са принудени да действат като ситуационни съюзници. \r\nВ резултат на постигнатите споразумения от кюрдите и Дамаск, в понеделник сутринта сирийските правителствени войски влязоха в градовете Табка, Айн-Иса и Тел Тамр, където не бяха стъпвали от много години, а също така разшириха присъствието си в Хасеке и Камъшли, където малък контингентът сирийски войски е имало и преди. Сирийският телевизионен канал SANA показа кадри, в които ликуващите жители на тези градове карат автомобили с размахващите се национални знамена на Сирийската арабска република и излизат на улиците с портрети на президента Асад. \r\nМеждувременно новите споразумения между кюрдите и Дамаск, които позволиха на сирийската армия да започне настъплението си към турската армия, се оказаха неприятна изненада за Анкара. \r\n\"Ако сирийската армия, която досега не успя да победи терористичната организация \"Отрядите за народна самоотбрана\", която се стреми да раздели Сирия и да създаде сепаратистка държава, се готви да се бори с турската армия и е способна на това, тогава моля\", каза съветникът на турския президент Ясин Актай, като изясни, че Анкара е готова за всякакъв сценарий. \r\nИмайки предвид намеренията да влязат в градовете Кобани и Манбидж както силите на Анкара, така и на Дамаск, конфронтацията между страните изглежда влиза в решаваща фаза. \r\nНарастващата заплаха от пряк военен сблъсък между Турция и Сирия изненада ръководството на НАТО, защото Турция е член на Северноатлантическия алианс, а член Пети на Вашингтонския договор предвижда помощ за атакуван съюзник. \r\nПредставете си, че Сирия или нейните съюзници реагират и нападат Турция. Това е заплаха за сигурността на НАТО \", описа ситуацията министърът на външните работи на Люксембург Жан Аселборн в понеделник. \r\nОт своя страна, изказвайки се в понеделник на 65-ата сесия на Парламентарната асамблея на НАТО в Лондон, генералният секретар на НАТО Йенс Столтенберг призна, че продължаващата турска операция \"е изпълнена с риск от по-нататъшна регионална дестабилизация\". „Очаквам Турция да действа сдържано и в координация с други съюзници“, заяви Столтенберг. \r\nМеждувременно, колкото и парадоксално да изглежда, Москва, опитвайки се да посредничи между всички страни в конфликта, може да спаси НАТО от хипотетичен кошмарен сценарий, когато алиансът неволно може да бъде вкаран в конфликт със Сирия и съюзника й Русия. В същото време руската армия може да бъде единственият гарант за бъдещо споразумение, като се има предвид реалната ситуация на място. \r\nВ отговор на въпрос за риска от пряк военен конфликт между Русия и Турция в понеделник, Дмитрий Песков, говорител на руския президент Владимир Путин, категорично отхвърли тази възможност. \r\n„Ние дори не бихме искали да мислим за подобен вариант. Нямам какво повече да добавя. За това има комуникационни канали между нашите военни, които вече споменах “, каза Песков. Според него контактите между руските и турските власти не са прекъснати и те се осъществяват както по дипломатически, така и по военни канали. В понеделник турският министър на отбраната Хулуси Акар обяви, че е провел телефонни разговори с руския министър на отбраната Сергей Шойгу. \r\nПоследните изявления на враждуващите страни показват, че няма да има директен сблъсък между турската и сирийската армия: с посредничеството на Русия страните ще предпочетат да се споразумеят за разделянето на контролните зони в Северна Сирия. \r\nВсъщност самият турски лидер призна това в понеделник. „Ние поддържаме координация с Русия“, потвърди президентът Ердоган, като обяви турската офанзива върху Кобани и Манбидж. \r\nОчевидно Анкара и Дамаск може в крайна сметка да постигнат споразумение, което ще позволи на Анкара в една или друга степен да изпълни плана си за създаване на буферна зона на границата със Сирия, разделяща двата Кюрдистана - Турския и Сирийския. \r\nВ същото време Дамаск може неочаквано да получи „кралски подарък“, за който доскоро сирийските власти дори не можеха да мечтаят - възстановяване на контрола над кюрдските региони и неочаквана лоялност на последните съюзници на САЩ в международната коалиция в Сирия. \r\n \r\n  Юлиян Марков", "date": "2019.10.15", "title": "“Коммерсантъ“: Русия ще трябва да завърши турската операция"}
{"url": "http://www.focus-news.net/news/2019/10/15/2708779/donald-tramp-mayk-pompeo-i-mayk-pens-zaminavat-za-turtsiya-v-sryada.html", "text": "Вицепрезидентът на САЩ Майк Пенс и държавният секретар Майк Помпео ще пътуват в сряда до Анкара, за да окажат натиск върху Турция да спре офанзивата си срещу сирийските кюрдски отряди, заяви президентът Доналд Тръмп, цитиран от  AFP . \r\n\"Заминават утре\", заяви Тръмп пред репортери в Белия дом, ден след като Пенс обяви пътуването, без да посочи график. \r\n\"Искаме прекратяване на огъня ... Ние ще наложим най-силните санкции, които можете да си представите.\" \r\n \r\n  Юлиян Марков", "date": "2019.10.15", "title": "Доналд Тръмп: Майк Помпео и Майк Пенс заминават за Турция в сряда"}
{"url": "http://www.focus-news.net/news/2019/10/15/2708780/the-guardian-boris-dzhonsan-e-na-praga-na-sporazumenie-sled-otstapki-za-irlandskata-granitsa.html", "text": "Борис Джонсън е на ръба да постигне сделка за Брекзит, след като направи големи отстъпки на исканията на ЕС за ирландската граница, пише британският вестник  The Guardian . \r\nПроектният текст на споразумението може да бъде публикуван в сряда, ако Даунинг Стрийт даде окончателната зелена светлина, според високопоставени източници от ЕС и Великобритания. \r\nОт предварителните информации става ясно, че преговарящите екипи по принцип са се договорили, че ще има митническа граница в Ирландско море. Подобна уговорка беше отхвърлена от Тереза Мей като сделка, която никой британски премиер не би могъл да приеме. \r\nДжонсън все още ще трябва да спечели парламента - включително Демократичната юнионистка партия (ДЮП) и твърдолинейните „брекзитиъри“ от Европейската изследователска група въз основа на това, че съгласно сделката Северна Ирландия все още законово ще бъде в рамките на митническите граници на Обединеното кралство територия. \r\nЕдин източник от лагера на евроскептиците, близък до двата лагера, посочи, че подобно споразумение ще бъде „изключително трудно за ДЮП“, но нито ДЮП, нито групата на евроскептиците публично отправят критики към усилията на Джонсън. \r\nПремиерът ще информира кабинета си за ситуацията в 16 часа (18 часа българско време)в сряда. \r\nСтив Бейкър, лидерът на групата на евроскептиците, излезе от офиса на премиера, заявявайки, че е „оптимист, че е възможно да се постигне поносима сделка, за която съм в състояние да гласувам“ и по-късно каза на колегите си от групата да „се доверят на“ премиера. \r\nСпоред предложенията премиерът ще може да се похвали, че Обединеното кралство „цяло и неделимо“ е напуснало Европейския съюз. „Северна Ирландия де юре би била на митническата територия на Обединеното кралство, но фактически в рамките на Европейския съюз“, заяви един дипломатически източник за предварителното споразумение. \r\nИзточници в Брюксел заявиха, че са уверени, че Комисията и преговарящият екип на Обединеното кралство ще постигнат сделката за една нощ. Но докато продължават преговорите, в Париж и Берлин възникна нервност от бързината да се намери споразумение преди срещата на върха на Европейския съвет в Брюксел в четвъртък. \r\nГоворейки в Париж, високопоставен френски служител посъветва за „изключително благоразумие“ относно шансовете за сключване на сделка, която да задоволи столиците на ЕС. \r\n„Ирландците не са тези, които ще сключат сделката“, заяви официалният представител. „Да, има по-добра атмосфера, но важното е съдържанието и все още не сме видели нищо. Каквото и да е, ще искаме да го разгледаме много сериозно.“ \r\nГерманските правителствени служители заявиха, че постигането на сделка тази седмица е амбициозна цел и че постигането на съгласие по техническите въпроси може да изисква още два месеца разговори, освен ако Великобритания не направи достатъчно значителни отстъпки. \r\n \r\n  Юлиян Марков", "date": "2019.10.15", "title": "The Guardian: Борис Джонсън е на прага на споразумение след отстъпки за ирландската граница"}
{"url": "http://www.focus-news.net/news/2019/10/15/2708775/afp-sedem-dushi-zaginaha-pri-katastrofa-na-voenen-helikopter-v-afganistan.html", "text": "Най-малко седем военнослужещи в Афганистан са загинали, когато хеликоптерът, с който са пътували, се разби в северната част на Афганистан в провинция Балкх, предава  AFP . \r\nСпоред афганистанското Mинистерство на отбраната афганистанският хеликоптер Ми-17 се е разбил поради „техническа неизправност“. \r\n\"Всичките седем членове на екипажа, включително четирима пилоти, са загинали при инцидента\", се казва в съобщение на Министерството. \r\nХеликоптерът е бил на път за тренировъчна мисия, пътувайки от армейска база в близост до столицата на провинцията Мазар-и-Шариф, когато е катастрофирал в покрайнините на града, съобщиха служители. \r\n \r\n  Юлиян Марков", "date": "2019.10.15", "title": "AFP: Седем души загинаха при катастрофа на военен хеликоптер в Афганистан"}
