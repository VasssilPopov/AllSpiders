{"url": "http://www.focus-news.net/news/2019/02/27/2628913/sport-tsitsipas-se-klasira-za-chetvartfinalite-na-turnira-v-dubay.html", "text": "Поставеният под номер пет в основната схема Стефанос Циципас се класира за четвъртфиналите на турнира на твърди кортове в Дубай. 20-годишният грък се наложи с 6:3, 6:1 над квалификанта Егор Герасимов в двубой, който продължи по-малко от час.  \r\nВ следващия етап на надпреварата Циципас ще играе срещу поляка Хуберт Хуркаш, който по-рано елиминира водача в схемата Кей Нишикори след 7:5, 5:7, 6:2.  \r\nОт турнира отпадна шампионът от миналата година Роберто Баутиста Агут, който допусна загуба от Николоз Басилашвили със 7:6, 4:6, 3:6. На четвъртфиналите грузинецът ще играе срещу победителя от двубоя между Томаш Бердих и Борна Чорич.", "date": "2019.02.27", "title": "Спорт: Циципас се класира за четвъртфиналите на турнира в Дубай"}
{"url": "http://www.focus-news.net/news/2019/02/27/2628909/kyustendil-svetovniyat-den-za-borba-s-tormoza-v-uchilishte-beshe-otbelyazan-v-dupnitsa.html", "text": "Световният ден за борба с тормоза в училище беше отбелязан. Това съобщиха за  Радио „Фокус” – Кюстендил  от  Центъра за обществена подкрепа „За да има щастие в детските очи“. Специалистите от центъра са гостували Професионална гимназия по транспорт в града, където е проведена беседа със сборен клас. На учениците е показана презентация по темата, от която те са се запознали с историята за отбелязването на този ден, видовете насилие, кое отключва агресията и към кого могат да се обърнат, ако станат обект на насилие. Всеки ученик е получил розова тениска от картон, която е закачена в знак на съпричастност. Учениците са имали и възможността да направят табло, което да остане за тях и да им напомня за инициативата. Всяка година последната сряда на февруари е известна като „Ден за борба с тормоза в училище“. Познат е също и като „Ден на розовата фланелка“. На този ден участниците носят розово, за да символизират своята позиция. \r\nВенцеслав ИЛЧЕВ", "date": "2019.02.27", "title": "Кюстендил: Световният ден за борба с тормоза в училище беше отбелязан в Дупница"}
{"url": "http://www.focus-news.net/news/2019/02/27/2628912/vidin-krepostta-baba-vida-shte-se-prevarne-v-zhiva-martenitsa-na-1-mart.html", "text": "Общината продължава традицията всяка година на 1 март да представя жива мартеница, съобщиха за  Радио „Фокус“   от видинската община. Деца от всички училища в града ще участват в подреждането й. Тази година тя ще изобразява символа на град Видин – крепостта „Баба Вида“, а идеята за това е на кмета на Община Видин  Огнян Ценков. Желаещите да се включат в подреждането на мартеницата са вече рекорден брой – над 740. За пети път на 1 март видинските деца ще облекат бели и червени фланелки, за да изобразят крепостта-мартеница. Досега тя е била подреждана под формата на усмивка, сърце и два пъти – на Пижо и Пенда. \r\nПрез 2015 г. Община Видин кандидатства и спечели рекорд на Гинес за най-дълга мартеница – 16, 704 м, за което бе удостоена със сертификат.", "date": "2019.02.27", "title": "Видин: Крепостта „Баба Вида“ ще се превърне в жива мартеница на 1 март"}
{"url": "http://www.focus-news.net/news/2019/02/27/2628907/varna-913-bezrabotni-v-oblastta-sa-postapili-na-rabota-prez-yanuari-2019-godina.html", "text": "На работа в областта през януари 2019 г. са постъпили 913 безработни лица. 97,5% от тях са устроени на работа на първичния трудов пазар, съобщават от пресцентъра на дирекция  „Регионална служба по заетостта“ – Варна . През месеца в трудова заетост са устроени 154 младежи на възраст до 29 години, както и 78 продължително безработни лица, които са с регистрация в бюрата по труда над 1 година. \r\nПрез януари 2019 г. в бюрата по труда от областта са заявени 696 работни места. На първичния пазар са обявени 529 работни места. Най-много от заявените през месеца места са от сферата хотелиерството и ресторантьорството – 117. Следва търговията със 100, държавното управление – 94, преработващата промишленост – 63, образованието – 61. По програми за заетост и схеми на Оперативна програма „Развитие на човешките ресурси” са обявени 167 работни места. \r\nРавнището на безработица във Варненска област през януари 2019 г. е 4,4% . Броят на регистрираните безработни в бюрата по труда от областта е 9831, с 1685 по-малко спрямо първия месец на 2018 г. В сравнение с декември 2018 г. се отчита слаб ръст от 0,3 пункта на равнището на безработица. Този ръст е типичен за началото на година и е в резултат на намалената активност на бизнеса и слабото търсене на работна ръка. За сравнение, през януари 2018 г. спрямо декември 2017 г. отчетеното увеличение също е с 0,3 процентни пункта. \r\nВ град Варна броят на регистрираните безработни през януари 2019 г. е 5341. Равнището на безработица в града е 3,1%, с 0,5 процентни пункта по-ниско спрямо януари предходната година. В сравнение с декември 2018 г. се отчита ръст с 0,2 процентни пункта.", "date": "2019.02.27", "title": "Варна: 913 безработни в областта са постъпили на работа през януари 2019 година"}
{"url": "http://www.focus-news.net/news/2019/02/27/2628914/plovdiv-ekspozitsiya-balgarsko-vazrazhdane-na-istoricheskiya-muzey-shte-raboti-s-vhod-svoboden-na-3-mart.html", "text": "Експозиция „Българско възраждане” на Историческия музей в Пловдив ще работи с вход свободен на Националния празник на България – 3 март. Това съобщиха за  Радио „Фокус“ – Пловдив  от музея. Експозицията ще бъде отворена за посетители от 09.30 до 17.00 часа. Промоционално на 50% от тяхната стойност ще се предлагат всички издания на музея – годишници, сборници от научни конференции, справочници, книжки за оцветяване и стенен календар за 2019 година, до изчерпване на количествата.", "date": "2019.02.27", "title": "Пловдив: Експозиция „Българско възраждане” на Историческия музей ще работи с вход свободен на 3 март"}
{"url": "http://www.focus-news.net/news/2019/02/27/2628915/varna-proletna-trudova-borsa-shte-se-provede-na-28-mart.html", "text": "Пролетна трудова борса ще се проведе на 28 март. Това съобщиха за  Радио „Фокус“ – Варна  от дирекция „Регионална служба по заетостта“. Събитието ще се проведе от 10.00 часа в Юнашкия салон, като цели са събере търсещите работа лица и работодателите на едно място. Инициативата се организира за поредна година от Дирекция „Регионална служба по заетостта” и Дирекция „Бюро по труда”. Според информация на дирекцията, тази година за участие са поканени работодатели от различни сектори на реалната икономика в града – туризъм, услуги, търговия, транспорт, аутосорсинг и други. \r\nБояна АТАНАСОВА", "date": "2019.02.27", "title": "Варна: Пролетна трудова борса ще се проведе на 28 март"}
{"url": "http://www.focus-news.net/news/2019/02/27/2628916/vanya-stavreva-arheolog-arheologiyata-i-praistoriyata-sa-mnogo-atraktivni-i-mogat-da-privlekat-vnimanieto-na-uchenitsite-kam-po-seriozni-zanimaniya.html", "text": "Археологията и праисторията са много атрактивни и могат да привлекат  вниманието на учениците към по-сериозни занимания, каза за  Радио „Фокус“ – Видин  археологът Ваня Ставрева. Темата на нейната лекция „Племената по нашите земи преди 8 000 години“ бе посрещната с интерес от учениците от училище „Св.св. Кирил и Методий“. Археологът  разказа на децата  за племената, обитавали нашите земи преди 8 000 години. „Последният ледников период е започнал преди около 110 000 години и е приключил 11- то хилядолетие преди новата ера. Тогава Европа и светът са били покрити с лед. Условията за живот са били доста по-трудни. Тези наши прапрадядовци са се прехранвали чрез лов, риболов и чрез събирателство“, с тези думи Ваня Ставрева прикова вниманието на децата. По време на лекцията бе показан богат снимков материал, като самата лекция бе придружена с кратки филми. „Децата  имат възможност да обсъдят различни факти и теории, да разгледат снимкови материали и филми, да се запознаят с нови и по-познати научни открития в областта на историята и археологията“, каза Ваня Ставрева. Инициативата е на Регионална библиотека „Михалаки Георгиев“  и на клуб „История и археология. С поредица от лекции  ще се разкриват малко известни събития и факти от миналото. Първата поредица от лекции ще се водят от археолога от Регионалния исторически музей Ваня Ставрева, която е редовен докторант по археология в Софийския университет „Св. Климент Охридски”. Занимава се с праистория и е автор  на книгата „Необичайни погребални практики, специални мъртви и опасни мъртви през късния енеолит: По данни от територията на България“. \r\nАнна ЛОЗАНОВА", "date": "2019.02.27", "title": "Ваня Ставрева, археолог: Археологията и праисторията са много атрактивни и могат да привлекат вниманието  на учениците към по-сериозни занимания"}
{"url": "http://www.focus-news.net/news/2019/02/27/2628917/varna-regionalnata-agentsiya-po-zaetostta-startira-parvoto-za-2019-godina-prouchvane-na-potrebnostite-na-rabotodatelite-v-balgariya-ot-rabotna-sila.html", "text": "Стартира първото за 2019 година проучване на потребностите на работодателите в България от работна сила. Това съобщиха за  Радио „Фокус“ – Варна  от дирекция „Регионална агенция по заетостта“. Според информация на дирекцията, кампанията е започнала на 13 февруари от Агенцията по заетостта. През 2018 г. са проведени две такива проучвания. Те се реализират на основание чл. 10 от Закона за насърчаване на заетостта съвместно с Комисиите по заетост към Областните съвети за развитие в 28-те области в страната. \r\nПървото проучване за 2019 г. се извършва сред работодатели от формирана национално представителна извадка. Целта да бъдат обхванати всички сектори на икономиката, различни по статут и големина предприятия с териториално разпределение във всички области в страната. \r\nРаботодателите от статистическата извадка имат възможност да попълнят онлайн анкетен формуляр, в който да посочат от какви специалисти със средно и висше образование ще имат нужда, както и какви са потребностите им от работници без специална квалификация и кадри, притежаващи специфична правоспособност. Те ще могат да посочат и кои са най-необходимите умения, които трябва да притежава търсеният от тях персонал. Анкетният формуляр ще може да се попълва до 22 март 2019 г. \r\nБояна АТАНАСОВА", "date": "2019.02.27", "title": "Варна: Регионалната агенция по заетостта стартира първото за 2019 година проучване на потребностите на работодателите в България от работна сила"}
{"url": "http://www.focus-news.net/news/2019/02/27/2628908/ali-ahmeti-dsi-do-petak-shte-bade-yasno-koy-shte-bade-savmestniya-kandidat-za-prezidentskite-izbori.html", "text": "До края на работната седмица ще стане ясно кое ще бъде лицето, издигнато от СДСМ и „Демократичен съюз за интеграция“ (ДСИ) като съвместен кандидат за президентските избори през април, съобщава македонската информационна агенция  „Макфакс“ . \r\n„Разговаряхме за имена и в следващите дни ще решим за едно от тях. Ще има и срещи с други политически партии, за да се присъединят към инициативата. Решенията ще бъдат приети до петък“, поясни председателят на ДСИ Али Ахмети след срещата с премиера на Македония и лидер на СДСМ Зоран Заев. \r\nВ отговор на въпрос дали са приемливи като предложения Оливер Спасовски и Никола Димитров, Ахмети не отговори конкретно, като повтори, че окончателното решение ще бъде известно до края на седмицата. Тереза Герова", "date": "2019.02.27", "title": "Али Ахмети, ДСИ: До петък ще бъде ясно кой ще бъде съвместния кандидат за президентските избори"}
{"url": "http://www.focus-news.net/news/2019/02/27/2628910/tass-oon-predlozhi-posrednichestvo-v-krizata-mezhdu-indiya-i-pakistan.html", "text": "Генералният секретар на ООН Антониу Гутериш изрази готовност за предоставянето на посредническа помощ за разрешаване на конфликта между Индия и Пакистан. Това заяви на брифинг говорителят му Стефан Дюжарик, предава  TACC .  \r\n„Гутериш проведе телефонен разговор с министъра на външните работи на Пакистан по негова инициатива. Той (генералният секретар на ООН) контактува на различни нива с двете страни. Посланиците на генералния секретар винаги са на разположение за работа с двете страни, в случай че това се налага“, подчерта Дюжарик, като увери, че Гутериш следи внимателно и с „голяма загриженост“ ситуацията между двете страни, като ги призовава да „проявят сдържаност, за да запазят мира и стабилността в региона“.  Тереза Герова", "date": "2019.02.27", "title": "ТАСС: ООН предложи посредничество в кризата между Индия и Пакистан"}
{"url": "http://www.focus-news.net/news/2019/02/27/2628918/blagoevgrad-narodno-chitalishte-nikola-vaptsarov-1866-organizira-martenski-kontsert-na-1-mart.html", "text": "Народно читалище „Никола Вапцаров 1866“ организира Мартенски концерт. Това каза за  Радио „Фокус“ – Пирин  Илиян Юручки, секретар на културната институция. Събитието ще се проведе на 1 март от 18.30 часа в студентски център „Америка за България“, театрална зала „Д-р Карл Джераси“. „Концертът е посветен на Националния празник на България, Баба Марта и Денят на самодееца“, добави Юручки. Той подчерта, че в концерта ще участват художествени колективи от читалището. \r\nЛивия НИНОВА", "date": "2019.02.27", "title": "Благоевград: Народно читалище „Никола Вапцаров 1866“ организира Мартенски концерт на 1 март"}
{"url": "http://www.focus-news.net/news/2019/02/27/2628920/pazardzhik-uvelichavat-se-prihodite-ot-noshtuvki-v-mestata-za-nastanyavane-v-oblastta.html", "text": "Приходите от нощувки, в местата за настаняване – хотели, мотели, къмпинги, хижи, през декември 2018 година в област Пазарджик достигат 2 793 399 лева, или с 1.4% повече в сравнение с декември 2017 година. Това съобщи за  Радио „Фокус“ – Пазарджик  Гергана Спасова, главен експерт в отдел „Статистически изследвания. Тя обясни, че е регистрирано увеличение на приходите от български граждани с 4.0%, докато тези от чужди граждани намаляват с 31.9%. „Пренощувалите лица в местата за настаняване през декември 2018 г. в област Пазарджик се увеличават с 9.3% в сравнение със същия месец на 2017 г. и достигат 23 169. От всички пренощували лица 96.8% са българи и са реализирали средно по 2.1 нощувки. Пренощувалите чужденци са 739 и са реализирали средно по 2.7 нощувки. Общата заетост на леглата в местата за настаняване през декември 2018 г. е 37.4%. В сравнение със същия месец на предходната година общата заетост на леглата се увеличава с 0.1 процентни пункта“, коментира Спасова. \r\nВаня НИКОЛОВА", "date": "2019.02.27", "title": "Пазарджик: Увеличават се приходите от нощувки в местата за настаняване в областта"}
{"url": "http://www.focus-news.net/news/2019/02/27/2628518/pregled-na-osnovnite-temi-v-starozagorskiya-pechat.html", "text": "„Казанлъшки социалисти започнаха предизборна кампания, но не за Европейски парламент“ пише на първата страница на  „Старозагорски новини“ . Един народен представител и трима общински съветници от Казанлък вече са започнали предизборна кампания в региона, но не за Европейски парламент, а за... 44-то Народно събрание. Това личи ясно от прессъобщенията на Областния съвет на БСП, едно от които е озаглавено \"Никога повече ГЕРБ във властта\".  \r\nДепутат Донка Симеонова, придружавана от съветниците Пламен Караджов, Теодора Иванова и Румяна Друмева, през последните дни е провела срещи с жители на казанлъшките села Бузовград и Крън. \"Доверието на хората е изчерпано, живеят на ръба на оцеляването, властта трябва да служи на народа, а не на нейните кръгове. Управляващите на всички нива доказаха, че не могат да се справят. ГЕРБ не трябва да са във властта никога повече.\" Това се казва в едно от прессъобщенията, като думите са приписани на бузовградчани, въпреки че те звучат на всички брифинги на \"Позитано\" 20. И веднага следва очакваният отговор от страна на депутат Симеонова: \"Затова излязохме от парламента, заради погазването на законите, сринатото доверие и потъпкване правата на българските граждани. Хората искат честни избори, не искат фалшификация, нито корупция в управлението, искат справедливост и шанс да живеят друго качество живот, каквото заслужават като българи\".  \r\nСъщият е рефренът и на срещата в село Крън.  \r\n\"Нагледахме се на всякакви манипулации на ГЕРБ за тези 10 години, включително и в Крън, искаме честни и демократични избори.\" Това твърдение, според пресинформацията на Областния съвет на БСП, принадлежи на жителите на селото. Пред крънчани Румяна Друмева е съобщила, че \"недоволството на хората е огромно, то расте с всеки изминал ден, напрежението се засилва в отделните професионални общности, въпрос на близко време е да ескалира\", а Пламен Караджов е изразил позиция, че \"всеки ден сме свидетели на лъжи, скандали, корупция, задкулисие и натиск и че е нужна коренна промяна в управлението на държавата, общината и на кметството\".  \r\n\"Не трябва да губим доверие в изборите, те са инструмент да променим системата\", отбелязала депутат Донка Симеонова.  \r\nМедията ни припомня, че активността на цитираната група от казанлъшки социалисти не е от вчера, но никога досега говоренето по време на срещи с жители от общината не е било толкова крайно и целенасочено. И в антиГЕРБ риториката и дума не става за евроизбори.  \r\n„Паметникът на Свободата - с данъчна оценка от 147 000 лв.“ пише още във всекидневника.  Мечки влизали в землянките на строителите, магаре изяло чертежите на бронзовия лъв Със символична данъчна оценка от 147 000 лв. се оказва монументът на връх Шипка, който в продължение на 84 години е бил без акт за собственост. Десетилетия наред осветената официално на 26 август 1934 година каменна пирамида с бронзовия лъв (водеща се според описанието като 8-етажна сграда с културно-историческо съдържание) документално е била \"ничия собственост\", тази немарливост е била поправена с подписа на старозагорския областен управител Гергана Микова, положен на 12 февруари 2018 година.  \r\nОт екипа на Националния парк-музей \"Шипка - Бузлуджа\" припомнят, че паметникът е бил първоначално предаден на Министерството на войната от ръководството на Комитета за въздигането му, който е набирал средствата (8 млн. лв. според отчета на председателя о.з. генерал Велизар Лазаров) и организирал самото строителство. В резултат на историческите превратности през 50-те години на миналия век цялата територия на парк \"Шипка\" (1180 дка) с намиращите се там общо 26 паметника и паметни знака (някои от тях поставени още по време на Руско-турската освободителна война от руското военно командване) се оказва във владение на... Министерството на земеделието. И до ден днешен районът около светинята се води по документи пасище. През последните две десетилетия са издавани различни актове за отделните терени и паметници, но те винаги са били публична държавна собственост. От 1956 година е създаден Националният парк-музей \"Шипка - Бузлуджа\", а с постановление на МС от 1978 година районът е обявен за историко-архитектурен резерват. За първи път идеята за изграждане на паметник, който да увековечи подвига на опълченци и руси, се издига от депутатите на Учредителното събрание в Търново през 1879 г., но нейната реализация започва едва 42 години по-късно, когато на конгрес на Опълченското поборническо дружество \"Шипка\" се взема решение да се издигне паметник в чест на 50-годишнината от боевете. Основният камък е бил положен на 24 август 1922 година от цар Борис III и тогавашния търновски митрополит Филип. Проведени са били два конкурса, автори на одобрения проект с мото \"Ветерани\" са арх. Атанас Донков и скулпторът Александър Андреев. По ирония на съдбата при официалното освещаване на монумента ръководителят на строежа Пеньо Колев-Бомбето не е бил допуснат до трибуната с официалните лица. Пак така, смесен с над 100-те хиляди присъстващи е наблюдавал церемонията и изпълнявалият задълженията на инвеститорския контрольор арх. Генчо Скордев. И двамата са започнали работа на обекта, преди да навършат 30-годишна възраст. Докато траело изграждането, на няколко пъти мечки влизали в землянките, ползвани от работниците за нощуване, а магарицата Върбина изяла екзикутивните чертежи за бронзовия лъв.  \r\nПаметникът е висок 31.5 м, изграден е от доломит във формата на пресечена пирамида, наподобяваща средновековна крепост. На козирката над главния вход от северната страна е поставена 28-тонна бронзова фигура на лъв, гледащ на изток. На останалите три страни са изписани имената на местата на бойната слава на Българското опълчение: Шипка, Шейново и Стара Загора. Милиони хора са се поклонили до сега пред монумента, като са изкачили 896-те каменни стъпала от подножието до входа. В първата \"златна\" книга за впечатления пръв е подписът на Борис III, който е написал: \"Вечна слава и признателност на Шипченските герои, борци за свободата, която преди 58 години изгря за България на това свято място...\". С дата 26 август 1934 г., но вероятно записано по-късно, е посветено на светинята стихотворение, дело на секретар-касиера при Комитета за въздигането на мемориала Канов, където върхът е със старото си наименование \"Свети Никола\".  В самото начало на книгата са подписите на някогашния московски и на цяла Русия патриарх Алексий Първи и току-що избрания български екзарх Стефан, които са се изкачили на 31 май 1946-а заедно с тогавашния ленинградски и новгородски митрополит Григорий и старозагорския владика Климент.  \r\nБуквално ден по-късно на върха се качва и маршал Фьодор Толбухин, бивш главнокомандващ на Втори украински фронт.  \r\n„Галактион посрещна юбилей в тесен кръг“ е друго заглавие във вестника.   \r\nОсвободеният по болест старозагорски владика сподели, че в момента се чувства по-добре. 70-годишен юбилей отбеляза в изключително тесен кръг от най-близките си освободеният по болест от Светия Синод старозагорски владика Галактион. По телефона той сподели, че в момента се чувства по-добре, след поредното посещение в специализирана болница в Санкт Петербург, където му е била направена поредна манипулация за вливане на стволови клетки.  \"Слава на Бога, вече пристъпвам сам, с помощта на патеричката. Радвам се, че ми се обаждат хора за празника, че не съм забравен. Надявам се, ако не днес, то утре да посрещна приятели от родния си Ветрен. Зажаднял съм за човешки разговор\", каза той, видимо развълнуван от журналистическия интерес към състоянието му.  \r\nВече повече от години дядо Галактион живее в малък апартамент в един от старозагорските квартали, където за ежедневието му се грижи неговата близка Дешка. Георги Любенов Табаков, каквото е светското име на бившия владика, е роден на 26 февруари 1949 г. Той приема монашеския кръст на 12 юли 1969 година, когато е ръкоположен за йеродякон и впоследствие - за йеромонах в мъглижкия манастир \"Свети Николай\". Негов духовен наставник е тогавашният старозагорски митрополит Панкратий. Бил е две години на специализация в Московската духовна академия, една година е специализирал в Източния църковен институт в немския град Регенсбург. Последователно е бил игумен на Рилската света обител и на Бачковския манастир. Той е сред основателите на т.нар. Алтернативен Синод, през 1993 - 1994 е избран за депутат от листата на СДС. След покаяние е приет обратно в лоното на БПЦ, а през февруари 2000-та година, след кончината на митрополит Панкратий, сяда на владишкия престол в Стара Загора. Освободен е по болест на 28 септември 2016 година, тогава му се дава почетната титла \"бивш старозагорски митрополит\". За Галактион е известно, че е запален левскар, близък с Иван Славков-Батето, който приживе често беше негов гост.", "date": "2019.02.27", "title": "Преглед на основните теми в старозагорския печат"}
{"url": "http://www.focus-news.net/news/2019/02/27/2628939/afp-kim-i-tramp-se-zahvashtat-da-razreshat-vaprosite-okolo-severnokoreyskoto-yadreno-orazhie.html", "text": "След топли ръкостискания и „социална вечеря“ американският президент Доналд Тръмп и севернокорейският лидер Ким Чен-ун се насочват към деловия четвъртък, предава  AFP . В разговорите, които ще се проведат във формат „среща на върха“, целта е да се излезе от „задънената улица“ във връзка с ядрената програма на Пхенян. \r\nДвамата лидери, които преди време си разменяха лични обиди и заплахи за разрушения, сега провеждат своята втора среща само осем месеца след първата. От нея те трябва да си тръгнат с по-ясна и конкретна представа за бъдещите стъпки отколкото при първата, в Сингапур.   \r\nТогава се излезе с топли имиджи и неясното обещание от Ким „да се работи по денуклеаризацията на Корейския полуостров“. От тогава дипломацията не може да си изясни какво точно се има пред вид.   \r\nВ Ханой двамата отново започнаха с размяна на знаци за необичайно за дипломацията поведение - ръкостискания, размяна на шеги, докато репортерите викат въпросите си.   \r\nТръмп описва Ким като „велик лидер“, а страната му – като притежаваща „страхотен икономически потенциал, невероятен и неограничен“. \r\nНа свой ред, Ким сякаш е броял дните до срещата си отново с Тръмп: \"Преминахме целия този път до Ханой, за да се срещнем отново, 261 дни по-късно.\". \r\nДвойката след това се оттегли на вечеря само с най-близките си помощници. \r\nЗа AFP анализаторът Даниъл Дейвис е казал: „ Като си помислим къде бяхме през декември 2017-та, когато буквално се бяхме изправили на ръба на войната... и как сега се движим по посока на мира, тук [в Ханой – бел. ред.] никой дори и не мисли да говори за война точно сега. Само по себе си това вече е победа\".  Ивелина Ватова", "date": "2019.02.27", "title": "AFP: Ким и Тръмп се захващат да разрешат въпросите около севернокорейското ядрено оръжие"}
{"url": "http://www.focus-news.net/news/2019/02/27/2628906/korneliya-ninova-bsp-nyama-da-se-varnem-na-tozi-etap-v-parlamenta.html", "text": "Няма да се върнем на този етап в парламента. Това каза в предаването \"Още от деня\" по  БНТ  лидерът на БСП Корнелия Нинова. Като причини за това, тя изтъкна, че в онази нощ на гласуването на Изборния кодекс са станали ясни две неща - първо, като опозиция са си свършили работата, а работата на опозицията е да посочва грешките и да дава алтернативи. \"Не бяхме чути, затова сме със самочувствие, че ние работата си като опозиция я свършихме\", добави Нинова. \r\nТя уточни, че 26 часа са говорили да не отнемат правото на хората да пренареждат листите. \"Не отнемайте правото да се обжалва по съдебен ред, нека да изчистим списъците, всички знаят, че има мъртви души. Не бяхме чути, затова сме със самочувствие, че ние работата си като опозиция я свършихме. От друга страна обаче, вече трета година говорим, че трябва да сложим край на модела на прехода, част от който е задкулисието, при вземане на решението\", коментира Нинова. \r\nПо думите ѝ истинските решения са били взети в полунощ, скрито и в стаите на парламентарните групи. Според нея, самият Цветан Цветанов е поискал от ДПС подкрепа, за да не падне правителството и да съществува парламента. \"Това не е начинът на правене на политика, там не ставаше въпрос за интересите на гражданите\", уточни Корнелия Нинова. \r\n\"Напуснахме по принципни съображения, не заради партийния си интерес, нарушиха законите, отнеха права на хора и го направиха задкулисно\", допълни лидерът на БСП.", "date": "2019.02.27", "title": "Корнелия Нинова, БСП: Няма да се върнем на този етап в парламента"}
{"url": "http://www.focus-news.net/news/2019/02/27/2628490/sofiyskiyat-gradski-sad-shte-zasedava-po-deloto-na-elena-yoncheva-sreshtu-boyko-borisov.html", "text": "ІІ-д въззивен състав на Софийския градски съд ще заседава по гражданското дело на Елена Йончева срещу Бойко Борисов. През май миналата година Софийският районен съд осъди премиера Бойко Борисов и ГЕРБ да платят 5000 лева на депутата от БСП и журналист Елена Йончева заради две изказвания на Борисов по адрес на Йончева по време на предизборната кампания през 2017г. Тогава, на събитие в Бургас, премиерът заяви: \"Ще ли сте успешни журналисти вие, ако по няколко милиона държавата ви плаща за едно интервю взето? Питам: Ако за интервю държавата България, през една от централите си, плаща на журналистка за интервюта в чужбина по няколко милиона струвайки, които даже нашето правителство беше принудено от предишното да доплати\". Втората реплика на Борисов от същото събитие по адрес на Йончева бе: \"бяхме принудени милиони да платим за нея. С мъж - премиер тогава\". Впоследствие Елена Йончева заведе иск за 20 000 лева, който обаче не беше уважен в пълния размер. Веднага след решението на първоинстанционния съд, че думите на премиера са били ясно и недвусмислено насочени именно към Йончева и са ѝ нанесли вреди, за което той трябва да й изплати 5 000 лева обезщетение, адвокатът на Борисов увери, че ще обжалва решението пред Софийския градски съд. Заседанието е насрочено за 14.30 часа.", "date": "2019.02.27", "title": "Софийският градски съд ще заседава по делото на Елена Йончева срещу Бойко Борисов"}
{"url": "http://www.focus-news.net/news/2019/02/27/2628444/predstoyashti-sabitiya-v-stranata-za-27-fevruari-agentsiya-fokus.html", "text": "От 16.30 часа в зала „София“ на Световния търговски център „Интерпред“ държавният глава Румен Радев ще участва в церемонията по връчване на наградите на Българската асоциация по информационни технологии (БАИТ) за 2018 г. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 09.00 часа 9-и състав на Специализирания наказателен съд ще заседава по делото срещу Димитър Д., Румен Д. и др., на които са повдигнати обвинения за образуване и ръководене на организирана престъпна група. \r\n*** \r\nОт 09.30 часа 31-ви състав на Софийски градски съд ще заседава по делото срещу квесторите на КТБ  Елена Костадинчев и Станислав Лютов, обвинени в безстопанственост в особено големи размери. \r\n*** \r\nОт 09.30 часа 5-и състав на Специализирания наказателен съд ще заседава по делото срещу Хованес М. Пламен П. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.30 часа в сградата на институцията на ул. „Георг Вашингтон“ 22 омбудсманът Мая Манолова ще се срещне с български граждани от чужбина. \r\n*** \r\nОт 10.30 часа 17-и състав на Специализирания наказателен съд ще заседава по искане на  Любомир Л., за изменение на наложената му мярка за неотклонение.  \r\n*** \r\nОт 11.00 часа в Национален пресклуб БТА проф. Николай Овчаров ще проведе пресконференция на тема: „Има ли „подводни камъни“ за постигането на така желаното споразумение между България и Република Северна Македония относно общата история?“. \r\n*** \r\nОт 11.00 часа д-р Хироши Ямакава, директор на Лабораторията за изкуствен интелект Dwango в Токио, ще изнесе публична лекция на тема тема „Бъдещето на изкуствения интелект в хармония с човека“ в зала „Проф. Марин Дринов“ на Българската академия на науките. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Блага Б. и Иво Д., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа в Информационен център София-европейска столица на спорта ще се проведе пресконференция по повод предстоящото през уикенда трето издание на международния баскетболен турнир в памет на \"Ваня Войнова\". \r\n*** \r\nОт 11.00 часа в Литературен клуб \"Перото\" на Национален Дворец на Културата ще бъде открита инициативата #steniskanabala. \r\n*** \r\nОт 11.00 часа в клуба на Съюза на журналистите ще бъде представен международния проект „Вивиен“ срещу насилието над жените с увреждания. \r\n*** \r\nОт 12.00 часа на кръстовището на бул. „Евлоги и Христо Георгиеви“ и бул. „Янко Сакъзов“ кметът на София Йорданка Фандъкова и министърът на транспорта, информационните технологии и съобщенията Росен Желязков ще направят инспекция на строителството на третия лъч на метрото, където приключи изграждането на метротунела с помощта на специалната тунелопробивната машина. \r\n*** \r\nОт 13.00 часа 10-и състав на Специализирания наказателен съд ще заседава по делото срещу Пламен М., Атанас О. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.00 часа 6-и състав на Специализирания наказателен съд ще заседава по делото срещу Методи И., на когото е повдигнато обвинение за изнудване. \r\n*** \r\nОт 13.00 часа 12-и състав на Специализирания наказателен съд ще заседава по делото срещу Михаил С., на когото е повдигнато обвинение за престъпление по чл. 108 НК. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Андрей З., Костадин Г. и др., на които са повдигнати обвинения за образуване и ръководене на организирана престъпна група.  \r\n*** \r\nОт 13.30 часа в заседателната зала в сградата на Висшия съдебен съвет, ул. „Eкзарх Йосиф” № 12, ще се проведе заседание на Прокурорската колегия. \r\n*** \r\nОт 13.30 часа 9-и състав на Специализирания наказателен съд ще заседава по делото срещу Живко М., на когото са повдигнато обвинение за изнудване. \r\n*** \r\nОт 14.00 часа в сградата на Министерството на здравеопазването (залата на ет. 4) главният държавен здравен инспектор доц. д-р Ангел Кунчев, директорът на Националния център по заразни и паразитни болести проф. Тодор Кантарджиев, изпълнителният директор на СБАЛИПБ „Проф. Иван Киров” проф. д-р Татяна Червенякова и експерти от Министерството на здравеопазването ще дадат пресконференция на тема ваксинопредотвратими заболявания \r\n*** \r\nОт 14.30 часа ІІ-д въззивен състав ще заседава по гражданско дело на Елена Йончева срещу Бойко Борисов. \r\n*** \r\nОт 16.00 часа в зала „София“ на ИНТЕРПРЕД ще се състои церемонията по връчването на наградите на БАИТ. \r\n*** \r\nОт 18.30 часа в ателие-книжарница „Къща за птици” ще се проведе библейска беседа от поредицата „Книгата на книгите“ на тема „Възмездие и прошка в Стария и Новия Завет“. Лектор ще бъде отец Илиян Алексиев – председател на столичния храм „Рождество Богородично“. \r\n*** \r\nОт 18.30 часа в Sofia Event Center ще се състои церемонията по награждаване на конкурса Баня на годината 2018. \r\n*** \r\nОт 19.00 часа в Casa Libri (ул. „Цар Асен“ 64) ще се състои премиерата на новия роман на Георги Тенев „Балкански ритуал“. \r\n*** \r\nОт 16.00 часа в Народно читалище „Фар 1946“  ще се състои церемонията по награждаването на победителите в IV-тия конкурс за рисунка  и литературна творба, посветен на 3 март. \r\n*** \r\nОт 19.30 часа в Културния дом на Нефтохимика ще бъде представен най-новият спектакъл на Танцова компания „ДЮН“ – „Мандала“.  \r\n*** \r\nОт 09.30 часа до 17 часа в наказателна зала 1, ет. 1, на Съдебната палата продължава делото Марешки с изслушване на вещи лица и свидетели. Предишните заседания се провеждаха при закрити врата, поради изслушване на аудиозаписи от СРС. \r\n*** \r\nОт 11.00 часа във Франкофонски център – Варна ще се проведе пресконференция за представянето на на културните събития за месец март, организирани в рамките на „Месеца на Франкофонията 2019“. \r\n*** \r\nОт 14.00 часа общинският съветник от ПП ГЕРБ Калина Пеева ще се срещне с граждани в офиса на партията на ул. „Георги Бенковски” №1.  \r\n***  \r\nОт 11.00 часа в магазин „Кауфланд“ ще се проведе медиен. Официалното откриване на обекта е от 12.30 часа.  \r\n*** \r\nОт 14.30 часа в читалнята на Регионална библиотека „П.Р.Славейков“ ще се проведе кръгла маса. посветена на гръцкия език и неговото развитие през вековете. Събитието е по повод  \r\nМеждународния ден на гръцкия език. \r\n*** \r\nОт 16.00 часа кметът на Община Видин Огнян Ценков ще участва в среща с Академичното ръководство на Русенския университет „Ангел Кънчев”. От 18.00 часа в залата на Общински съвет – Видин кметът Огнян Ценков ще присъства на среща, организира от РУО  - Видин и Филиала на Русенския университет, с ученици от 12 клас на професионалните гимназии и техните родители. \r\n*** \r\nОт 16.00 часа в малката зала на Художествена галерия „Иван Фунев“ ще бъде открита гостуваща мобилна документална изложба „80 г. Паметник на Свободата на връх Шипка“. \r\n*** \r\nОт 17.00 часа в малката зала на Художествена галерия „Иван Фунев“ ще бъде представена разработката „Населението на средновековна Враца по антропологични данни от некрополите“ на Калоян Василев и гл.ас.д-р Мария Христова (ИЕМПАМ-БАН). \r\n*** \r\nОт 16.00 часа в НЧ „Съединение-1888“ ще се проведе „Мартенска работилничка“ – изработване на мартеници с учениците от ОУ „Климент Охридски“.  \r\n*** \r\nОт 19.30 часа в Културния дом на Нефтохимика ще бъде представен спектакълът \"Мандала\". \r\n*** \r\nОт 10.00 часа Дневен център за лица с увреждания организира „Мартенска работилница“ в Младежкия център.  \r\n*** \r\nОт 11.00 часа в Регионална библиотека „Дора Габе“ ще започне Музикална  лектория „Танц“ на Български камерен оркестър – Добрич с диригент Алексей Измирлиев. \r\n*** \r\nОт 18.00 часа в Младежкия център ще започне „Музикален салон 2“ с участието на Клуб „Пиано“ при Младежки център – Добрич и СУ  „Св. Климент  Охридски“. \r\n*** \r\nОт 9.00 часа в Зала 1 на Окръжен съд ще се гледа делото на подсъдимия Станимир Х. Срещу него е повдигнато обвинение за нанасяне на средна телесна повреда на полицейски служител.  \r\n*** \r\nОт 09.30 часа в Зала 2 на Окръжен съд ще се гледа делото на Йордан С., Марин П., Александър К. и Александър Д. Срещу тях е повдигнато обвинение за въоръжен грабеж в размер на 457 352.00 лева.   \r\n*** \r\nОт 10.00 часа във фоайето на Драматичен театър ще се проведе пресконференция по повод премиерата на спектакъла \"Одисей\".  \r\n*** \r\nВ 11.00 часа от пл. “Стефан Стамболов” 1 ще тръгне шествие с деца от училищата в града по повод Световния ден за борба срещу тормоза в училище. \r\n*** \r\nОт 11.00 часа в Аулата на Аграрния университет – Пловдив ще се проведе граждански диалог на тема „Технологии, образование, агросектор: цифровата трансформация  възможна“ с участието на еврокомисаря Мария Габриел и евродепутата от ГЕРБ/ЕНП Владимир Уручев. \r\n*** \r\nОбщинските съветници от ГЕРБ ще проведат приемни с граждани. От 16.00 до 18.00 часа председателят на Групата на ПП ГЕРБ и заместник-председател на Общински съвет Радослава Ташкова и Георги Василев ще се срещнат с граждани в офиса на ПП ГЕРБ в район „Южен” на ул. „Академик Петър Динеков” №1А. От 17.00 часа в офиса на ГЕРБ в район „Източен” на ул. „Коста Паница”№5 приемна ще има  Ани Лафчиева. От 17.30 часа там започва срещата с Емил Русинов. \r\n*** \r\nОт 18.00 часа в Градската художествена галерия ще бъде открита ретроспективна изложба на скулптора Атанас Колев. \r\n*** \r\nОт 10.30 часа в Екомузей с аквариум ще се проведе първото занятие по проект „Културна екосистема. Човек и природа – музейни образователни модули“, който се реализира от Регионален исторически музей – Русе с подкрепата на Министерството на културата. \r\n*** \r\nОт 16.00 часа в зала 2 на Канев център ПП ГЕРБ организира граждански диалог, посветен на регионалното развитие. Форумът е част от платформата за граждански диалог „Европа в нашия дом”. Гост ще бъде Николай Нанков – заместник-министър на регионалното развитие и благоустройството.  \r\n*** \r\nОт 10.00 часа в зала 1 на Община Свищов ще се състои встъпителна пресконференци за проект за изграждане на Център за възрастни хора в невъзможност за самообслужване. \r\n*** \r\nОт 15.30 часа Регионалната здравна инспекция организира информационна среща на тема „Морбили – симптоми и превенция“ в офиса на Център за майчино и детско здраве, който се намира във ДКЦ 2. \r\n*** \r\nОт 10.00 до 12.00 часа и от 14.00 до 16.00 часа в Регионалния исторически музей ще се проведе ателие под надслов „Баба Марта бързала, мартенички вързала“.  \r\n*** \r\nОт 10.00 часа в НЧ „Св. Климент Охридски 1858“ ще се проведе среща разговор на читалищните дейци от Община  Стара Загора с Николай Дойнов, председател на Съюза на народните читалища. \r\n*** \r\nОт 11.00 часа в пресклуб на БТА – Стара Загора ще се проведе пресконференция на ротъри клуб-Стара Загора.  \r\n*** \r\nОт 14.00 часа в Центъра за подкрепа за личностно развитие ще се проведе изложба-конкурс „Баба Марта бързала, мартенички вързала...“. \r\n*** \r\nОт 18.00 часа в Художествената галерия ще бъде представена изложбата „Реалност и въображение“.  \r\n*** \r\nОт 11.00 часа в пресцентъра в Областна администрация-Търговище директорите на дирекциите “Бюро по труда”, “Инспекция по труда” и “Социално подпомагане” ще дадат съвместна пресконференция. \r\n*** \r\nОт 10.00 часа в зала 203 на общината ще се проведе брифинг. \r\n*** \r\nОт 10.00 часа във II ОУ ”Д-р Петър Берон”, ще се проведе викторина на тема „Аз обичам България” с ученици от  II ОУ ”Д-р Петър Берон” и деца от ДГ ”Смехорани”. \r\n*** \r\nОт 14.00 часа в залата на къща музей „Баба Райна“ във Възрожденския комплекс Центърът за подкрепа за личностно развитие – Обединен детски комплекс Шумен – направление „Кариерно ориентиране“ организира среща с учениците от ПГМЕТТ „Христо Ботев“ и представителите на бизнеса в града. \r\n*** \r\nОт 18.00 часа в Регионална библиотека „Стилиян Чилингиров” - Шумен ще се проведе среща-разговор с психотерапевта и експерт в областта на човешката сексуалност и интимните отношения доц. д-р Румен Бостанджиев на тема „Креативната сексуалност”.", "date": "2019.02.27", "title": "Предстоящи събития в страната за 27 февруари (Агенция „Фокус“)"}
{"url": "http://www.focus-news.net/news/2019/02/27/2628488/haskovo-v-grada-shte-bade-otbelyazan-mezhdunarodniyat-den-za-borba-sreshtu-tormoza.html", "text": "Международният ден за борба срещу тормоза ще бъде отбелязан в Хасково. Това съобщиха от пресцентъра на  Общината . Събитието се организира от МКБППМН - Хасково. Розови тениски са доставени до всички хасковски училища и РУО.  \r\nОбщина Хасково и Местната комисия за борба срещу противообществените прояви на малолетните и непълнолетните, и тази година ще покажат съпричастност и ще отбележат Международния ден за борба срещу тормоза.  \r\nОт МКБППМН призовават хората, които желаят, да се присъединят към инициативата и да облекат розова дреха. С това ще заявят своята позиция срещу тормоза и ще подкрепят правото на всеки човек на свободен избор.  \r\nСъмишленици в инициативата са децата и преподавателите от училищата в Община Хасково. Те ще носят розова фланелка с надпис „Ден срещу тормоза“. Фланелките са предоставени от МКБППМН – Хасково.  \r\n„Денят на розовата фланелка“ е спонтанно и много мило събитие, възникнало по идея на две момчета, които подкрепят свой съученик – жертва на училищен тормоз. Това се случва в канадската провинция Нова Скотия през 2007 г. При откриването на учебната година през септември, един деветокласник е облечен в розова блуза . Това дава повод на група по-големи ученици да му се подиграват и тормозят, като дори го разплакват. На следващия ден, Дейвид Шепърд и Травис Прайс от същото училище, решават да купят и разпространят сред съучениците си 50 розови тениски, в подкрепа на тормозения техен съученик. През 2008 г. премиерът на Британска Колумбия Гордън Кембъл, обявява 27 февруари за ден срещу тормоза в училище. От тогава много ученици отбелязват този ден като обличат розови дрехи, на които пише „Тормозът спира тук“ и „Ден на розовата фланелка“. \r\nПрез месец февруари в последната сряда младите хора обличат розови дрехи в знак на съпричастност и с послание срещу тормоза. всяко училище има свободата да организира подходящи активности, съобразно възрастта на децата. Ще се има дискусии на тема тормоз, ще се пишат послания, ще се танцува. \r\nВъв фейсбук профила на МКБППМН ще се публикуват всички, снимки от събитието.", "date": "2019.02.27", "title": "Хасково: В града ще бъде отбелязан Международният ден за борба срещу тормоза"}
{"url": "http://www.focus-news.net/news/2019/02/27/2628921/prof-albena-kerekovska-mu-varna-po-trima-chuzhdestranni-studenti-se-boryat-za-edno-myasto-v-nashiya-universitet.html", "text": "С всяка година броят на чужденците, обучаващи се в Медицинския университет нараства, а при последната кампания трима кандидат-студенти от други страни са се борили за едно място. Това каза в интервю за  Радио „Фокус“ – Варна , зам.-ректорът по учебната дейност в МУ проф. Албена Керековска. „Безпрецедентен успех е това. Трима и повече кандидати се борят за едно място за англоезично обучение по медицина и дентална медицина в българско висше училище“, коментира проф. Керековска. Тя уточни, че университетът провежда кампания за прием на чуждестранни студенти целогодишно. Те полагат изпити по биология и химия, тъй като това са регулирани специалности – медицина, дентална медицина. А именно възможността за обучение на английски език води до засилен интерес. В момента в Медицински университет – Варна се обучават над 5700 студенти. От тях чужденците са около 1600. „Това е една мултинационална общност с представители от повече от 48 страни. Най-многобройни са студентите ни от Германия. Те са повече от половината – над 850. Британските студенти са втори по численост, но имаме и много студенти от Ирландия, Испания, Италия, Скандинавските страни, Португалия, Люксембург, Швейцария, Белгия  и Франция. Има представители и от по-отдалечени и екзотични за нас страни като Австралия, Канада, САЩ, Япония, Ямайка, Боливия, дори от Южна Корея“, посочи проф. Керековска. \r\nПо думите й, университетът привлича толкова много чуждестранни студенти най-вече с модерното образование и високото качество на обучение, което е съизмеримо с европейските стандарти, модерната материално-техническа и клинична база, интерактивните, високотехнологични методи на обучение, признатите специалисти и преподаватели. „Много важно за чуждестранните студенти е това, че предлагаме обучението на английски език по време на цялото им следване“, каза още проф. Керековска. Тя допълни, че чужденците изучават много интензивно и български език, за да могат да общуват тук, а и, за да могат да комуникират с пациентите. Дипломите им са признати в Европейския съюз. „За младите хора с различна от нашата култура, идващи от далечни страни  е много важна средата. Една спокойна, сигурна, подкрепяща среда. Чужденците много оценяват това, че работят в малки студентски групи, където преподавателят може да обърне индивидуално внимание на всеки студент, а и възможностите, които им предоставяме не само за обучение, а и за пълноценен студентски живот – спорт, култура, развлечение. Така че мултинационалната общност, добрата среда, доброто качество на обучение, гарантираната реализация на тези студенти, е най-добрата реклама на университета“, допълни проф. Керековска. \r\nДиана СТОЕВА", "date": "2019.02.27", "title": "Проф. Албена Керековска, МУ – Варна: По трима чуждестранни студенти се борят за едно място в нашия университет"}
{"url": "http://www.focus-news.net/news/2019/02/27/2628489/denyat-27-fevruari-v-svetovnata-istoriya.html", "text": "На 27 февруари 1814 г. се състои премиерата на Осмата симфония на Бетовен. През 1825 г. пък е публикувана първата глава на “Евгений Онегин” на Александър Пушкин - руски поет, родоначалник на новата руска литература. Едно от стихотворенията, които пише, е причина да бъде изпратен в Екатеринослав. През този период на полузаточение (1820-1824 г.) изучава Байрон и под негово влияние написва поемите \"Кавказки пленник\", \"Бахчисарайски фонтан\" и започва романа си в стихове \"Евгений Онегин\". В бащиното си имение в с. Михайловское Пушкин пише 4 глави от \"Евгений Онегин\". През 1854 г. в състояние на умопомрачение немският композитор Робърт Шуман извършва неуспешен опит за самоубийство. 1879 г. Константин Фалберг открива захарина. На този ден през 1883 г. Оскар Хамерщайн патентова първата машина за свиване на пури. А през 1900 г. е основана Лейбъристката партия. Заедно с Консервативната партия тя е една от двете водещи партии във Великобритания1932 г. Английският физик Джеймс Чадуик открива неутрона на 27 февруари 1932 година През 1933 година е подпален Райхстагът в Берлин. А през 1939 г. Великобритания и Франция признават правителството на Франко в Испания. \r\n2018 г. \r\n11 души пострадаха след отварянето на писмо с опасно вещество в американската военна база в Арлингтън, Вирджиния. Трима са хоспитализирани.  \r\n2017 г. \r\nSpaceX обявява, че през 2018 г. ще изпрати двама космически туристи до орбита на Луната. \r\n2015 г. \r\nВ Москва неиденифициран нападател убива водещия руски опозиционен политик Борис Немцов, бивш заместник министър-председател на Руската федерация и настоящ член на регионалния парламент на Ярославска област. \r\n2014 г.  \r\nАрсений Яценюк е новият министър-председател на Украйна. \r\n2013 г. \r\nПарламентът на Словения снема доверието си от досегашния министър-председател Янез Янша. \r\n2013 г.  \r\nПървият космически турист – американският мултимилионер Денис Тито, на пресконференция на компанията си Inspiration Mars Foundation обявява намерението си да участва в 501-дневна пилотирана експедиция до Марс и обратно през 2018 г. \r\n2012 г.  \r\nРаймон Ндонг Сима е назначен за министър-председател на Габон. \r\n2012 г.  \r\nWikileaks започва публикуването на 5 милиона документа на частната разузнавателна и аналитична компания Стратфор, които са взети от групата Anonymous при проникване в сървърите на компанията. \r\n2011 г.  \r\nСъветът за сигурност на ООН прие резолюция за въвеждане на санкции срещу Либия. \r\n2010 г.  \r\nВ Чили, в 6:53 часа по Гринуич, се случва катастрофално земетресение с магнитуд 8,8 по скалата на Рихтер. \r\n1967 г. \r\nИзлиза първата песен на групата “Пинк Флойд”. \r\n“Пинк Флойд” (Pink Floyd) е музикална английска рокгрупа, основана в Лондон през 1965 г. в състав: Сид Барет - китара, вокал (до 1968 г.); Ричард Райт - клавишни; Роджър Уотърс - бас, вокал (до 1982 г.); Ник Мейсън - ударни; Дейвид Гилмър - китара, вокал (от 1968 г.). Основател на групата, която в началото се нарича \"Сигма 6”, \"Ти сет\", \"Мегадет\", \"Скриймин абдабс\", е Р. Уотърс (студент по архитектура). Новото име е свързано със солиста Сид Барет. Първият сингъл е записан през 1967 г. (\"Арнълд Лайн\"). Заради проблеми с наркотиците през 1968 г. С. Барет е заменен от Д. Гилмър. Групата записва музика за филми (\"Забриски пойнт\" на М. Антониони). \"Обратната страна на Луната\" (1973 г.) се задържа в класацията на сп. \"Билборд\" повече от 700 седмици. Друг връх е албумът \"Стената\" (1979 г.), по който А. Паркър заснема филм през 1982 г. с участието на Б. Гелдоф. След поредица от съдебни дела Р. Уотърс напуска групата и издава самостоятелни албуми. \r\nАлбуми: \"Pink Floyd\", \"The Piper at the Gates of Dawn\" (1967 г.), \"A Saucerful of Secrets\" (1978 г.), \"Tonight Let’s All Make Love in London\" (1968 г., музика към филм); \"More\" (1969 г., музика към филм); \"Ummagumma\" (1969 г.), \"Atom Heart Mother\", \"Meddle\", \"Zabriskie Point\" (1970 г., музика към филм); \"Relics\" (1971 г.), \"Music from La Vallee: Obscured by Clouds\" (1972 г., музика към филм); \"The Dark Side of the Moon\" (1973 г.), \"A Nice Pair\" (1973 г.), \"Wish You Were Here\" (1975 г.), \"Animals\" (1977 г.), \"The Wall\" (1979 г.), \"A Collection of Great Dance Songs\" (1981 г.), \"The Final Cut\", \"Works\" (1983 г.), \"A Momentary Lapse of Reason\" (1987 г.), \"The Division Bell\" (1994 г.), Pulse [live]\" (1995 г.), \"Us and Them: Symphonic Pink Floyd\" (1995 г.), \"The Wall [Sweden Limited Edition Box Set]\" (1999 г.), \"Wish You Were Here: 25th Anniversary\" (2000 г.). \r\n1942 г. \r\nНа 27 и 28 февруари японска ескадра под командването на адмирал Токахаси (4 крайцера, 14 ескадрени миноносеца) разгромява съюзната ескадра на адмирал К. Доорман (5 крайцера, 10 ескадрени миноносеца) и започва стоварване на войски на остров Ява. На 5 март е превзета Батавия (Джакарта), на 8 март - Сурабая, и на 12 март остров Ява е изцяло завладян. В резултат на тази операция японските въоръжени сили укрепват позициите си във войната в Тихия океан. \r\n1939 г. \r\nВеликобритания и Франция признават правителството на Франко в Испания. \r\nФранко Баамонде (1892 г. – 1975 г.) е испански генералисимус. Управлява Испания като диктатор в годините 1939 г. – 1975 г. Франко Баамонде организира и ръководи въоръженото въстание на испанските демократически сили срещу комунистическа диктатура, в резултат на което избухва Испанската гражданска война (1936 г.-1939 г.). След победата на патриотичните сили управлява чрез диктатура; провъзгласен е за пожизнен държавен глава (“каудилио”) на Испания. Създава тоталитарна система в Испания. Става вожд на Испанската фаланга (организация на националистическите сили), председател на министерски съвет (до 1973 г.) и върховен главнокомандващ на държавата. Прокарва закон за наследството на престола (1947 г.), съгласно който Испания “в съответствие с традицията” е провъзгласена за кралство. На 22 юли1969 г. за бъдещ крал на Испания е обявен Хуан Карлос Бурбон. След ликвидиране на последствията от комуснитическото управление, постепенно се оттегля от властта. \r\n1933 г. \r\nПодпален е Райхстагът в Берлин. Холандският комунист Маринус ван дер Люббе признава, че е извършител на палежа. След това към обвинението е включен и Георги Димитров. На следващия ден президентът Хинденбург и канцлерът Хитлер отменят член 48 от Ваймарската конституция, която позволява суспендиране на гражданските свободи при извънредно положение. Премахнато е правото за свободното изразяване на мнението, свободата на пресата, свободата на събрание, правото на пощенско и електронно комуникиране, право на незаконно претърсване и конфискуване, правото на частна собственост. Хитлер получава извънредни правомощия. \r\n1932 г. \r\nАнглийският физик Джеймс Чадуик открива неутрона. Сър Джеймс Чадуик (1891 г.-1974 г.) завършва Манчестърския и Кеймбриджкия университет. Научните му трудове и изследвания са по физика на атомното ядро. През 1920 г. експериментално потвърждава равенството между заряда на ядрото и поредния номер на химичния елемент. Изследва изкуственото преобразуване на химичните елементи под действието на алфа-частици. Голяма заслуга на Чадуик е откриването на неутрона при облъчване на берилиева мишена с поток от алфа-частици. Ръководи групата английски учени, която работи над проекта за атомна бомба в лабораторията в Лос Аламос (САЩ) (1943-1945 г.). Получава Нобелова награда за физика през 1935 г. \r\n1917 г. \r\nЖените в провинцията Онтарио (Канада) получават право на глас в местните избори. \r\n1900 г. \r\nОснована е Лейбъристката партия. Заедно с Консервативната партия тя е една от двете водещи партии във Великобритания. Има колективни и индивидуални членове от средата на работниците и средните слоеве на обществото. Управлява през 1924 г., 1929-1931 г. От 1940 до 1945 г. влиза в правителството на Уинстън Чърчил. \r\n1890 г. \r\nДадена е амнистия за престъпления на чиновниците между 9 август 1886 и 2 август 1887 г. \r\n1883 г. \r\nОскар Хамерщайн патентова първата машина за свиване на пури. \r\nОскар Хамерщайн е роден в Стетин, Германия, през 1847 г. На шестнадесетгодишна възраст емигрира в САЩ. След като се установява в Ню Йорк, Хамерщайн намира работа във фабрика за пури. Впоследствие се замогва от изобретяването на машина за разделяне на тютюневи листа. Освен това Хамерщайн успешно инвестира в недвижимо имущество. Той композира музика за няколко театрални продукции и осигурява средствата за строежа на няколко театъра в Ню Йорк, Филаделфия и Лондон. Езин от тях е Манхатънската опера, построена през 1906 г. \r\n1879 г. \r\nКонстантин Фалберг открива захарина. \r\nТова е безцветно кристално вещество, около 500 пъти по-сладко от захарта. Захаринът се използва като подсладител на храни и напитки за диабетици. Произвежда се от вещество, което се съдържа в каменовъглищната смола. Този подсладител не се преработва от храносмилателния тракт и бързо се отделя от организма чрез урината. Не съдържа калории. \r\n1854 г. \r\nВ състояние на умопомрачение немският композитор Робърт Шуман извършва неуспешен опит за самоубийство. Робърт Шуман (1810 г. -1856 г.) е виден представител на музикалния романтизъм. Като пианист концертира от 13-годишна възраст. От 1828 г. Шуман учи юридически науки в Лайпцигския и Хайделбергския университети. При Ф. Вик усъвършенства музикалната си техника. Основоположник е на клавирни цикли от програмни лирико-драматични миниатюри (\"Пеперуди\", \"Карнавал\", \"Фантастични пиеси\", \"Крайслериана\"). Той е автор на \"Фантазия\", 3 сонати, иструментални концерти на цикли (\"Любовта на поета\" по Х. Хайне, \"Песенен кръг\" и \"Мирти\" по Й. Айхендорф и др.). Автор е и на операта \"Геновева\", на музиката към поемата \"Манфред\" от Дж. Г. Байрон, на 4 симфонии и др. \r\nКъм края на 40-те години Шуман получава психическо разстройство. Последните 2 години от живота си прекарва в болницата в Ендених, където умира. Погребан е в Бон. \r\n1825 г. \r\nПубликувана е първата глава на “Евгений Онегин” на Александър Пушкин - руски поет, родоначалник на новата руска литература. Едно от стихотворенията, които пише, е причина да бъде изпратен в Екатеринослав. През този период на полузаточение (1820-1824 г.) изучава Байрон и под негово влияние написва поемите \"Кавказки пленник\", \"Бахчисарайски фонтан\" и започва романа си в стихове \"Евгений Онегин\". В бащиното си имение в с. Михайловское Пушкин пише 4 глави от \"Евгений Онегин\". \r\n1814 г. \r\nСъстои се премиерата на 8-ата симфония на Бетовен. \r\nЛудвиг ван Бетовен (1770 г.–1827 г.) е един от най-видните представители на Виенската класическа школа и на музикалното изкуство през XIX в. От 1792 г. живее във Виена, където концертира като пианист до загубването на слуха си. В някои от творбите му са отразени идеите на Великата френска революция. Унищожава всичко, написано от него до 25-годишна възраст, поради самовзискателност. Предвестник е на романтизма в музиката. Автор е на 9 симфонии (последната с хор във финала, по Ф. Шилер), 5 концерта за пиано и оркестър, Концерт за цигулка и оркестър, операта \"Фиделио\", увертюри \"Леонора\" № 1, 2, 3, \"Егмонт\", \"Кориолан\", Тържествена меса (Missa solemnis), 32 сонати за пиано, 10 сонати за цигулка, 16 струнни квартета, вокални пиеси и много др. \r\n1670 г. \r\nПо заповед на Леополд I евреите са изгонени от Австрия. \r\nЛеополд I (1640 г. – 1705 г.) е австрийски владетел, император на Свещената Рим. империя от Хабсбургската династия (от 1658 г.). Син е на Фердинанд II. Опирайки се на Католическата църква, се опитва да укрепи абсолютизма. Политиката му по отношение на Унгария (ликвидиране на автономията, католическа реакция) предизвиква поредица от антихабсбургски бунтове. Войната с турците, които обсаждат Виена през 1683 г., приключва с Карловацкия мир (1699 г.). Леополд I взема участие във войната за испанско наследство (от 1701 г.), като се стреми да обедини в ръцете на Хабсбургите испанския и австрийски престол. \r\n1599 г. \r\nДжордано Бруно е преместен от Венеция в съда в Рим. \r\nДжордано Бруно (1548 г.-1600 г.) е италиански философ, който развива системите на Н. Кузански и Н. Коперник, и приема, че Вселената е безкрайна, а Слънцето е само една от безбройните звезди. Разобличава суеверието и схоластиката. Заради своите възгледи е преследван от Католическата църква и инквизицията. След като прекарва 8 г. в затвора е осъден от Инквизицията и изгорен на клада в Рим. Основните му съчинения са \"За причината, началото и единното\", \"За безкрайността, Вселената и световете\", \"За монадата, числото и фигурата\". \r\n1551 г. \r\nИван Грозни открива Стоглавия събор, ограничаващ правата на духовенството. Иван IV Грозни е велик княз на Русия от 1533 г., и първият руски цар от 1547 г. Син е на Василий III (1479-1533 г.). Докато е малолетен, управлява регенство начело с майка му Елена Глинская. За укрепване на самодържавието Иван IV Грозни въвежда т.нар. опричнина. Тази реформа е насочена срещу феодалната аристокрация, която се провежда с големи насилия и жестокости. През 1552 г. опричнина завладява Казанското, а през 1556 г. и Астраханското ханство. Воюва неуспешно с Ливония за излаз на Балтийско море. През 1581 г. започва присъединяването на Сибир. Иван IV Грозни установява търговски връзки с Англия. \r\n1531 г. \r\nОсем немски князе и 11 града сформират Лига в защита на учението на Мартин Лутер. Лутер е немски философ и теолог, инициатор и основоположник на Реформацията. Той е създател на лутеранството. На 31 октомври 1517 г. Мартин Лутер обявява публично 95 тезиса срещу търговията с индулгенции и папството. Обединява цялата антипапска опозиция в Германия, с което слага началото на Реформацията. През 1519 г. скъсва открито с католическата църква, в резултат на което Карл V издава едикт, в който Лутер е признат за еретик и изпратен в изгнание. На 10 декември 1520 г. Лутер публично изгаря папската була, с която е обявено отлъчването му от Църквата. От 1521 г. той започва да превежда Библията на немски език. Обявява се за провеждане на умерени реформи със съгласието на принцовете, против кардинални обществени промени. На тази дата са родени: \r\n1932 г. \r\nРодена е Елизабет Тейлър - американска драматична киноактриса, англичанка по произход. В киното дебютира през 1943 г. Играе във филмите - “Бащата на булката” (1950 г.), “Място под слънцето” (1951 г.), “Айвънхоу” (1952 г.), “Рапсодия” (1954 г.), “Гигантът” (1956 г.), “Котка върху горещ ламаринен покрив” (1958 г.), “Внезапно преминалото лято” (1959 г.), “Бътърфилд, 8” (1960 г.), “Сладкопойна птица на младостта” (1962 г.), “Клеопатра” (1963 г.), “Кой се страхува от Вирджиния Уулф?” (1966 г.), “Укротяване на опърничавата” (1967 г.), “Отражение в едно златно око” (1967 г.), “Фауст” (1967 г.), “Комедиантите” (1967 г.), “Бум” (1968 г.), “Тайната церемония” (1969 г.), “Хамърсмит е тук” (1972 г.), “Денят на Великия петък” (1974 г.), “Синята птица” (1976 г.), “Огледалото се счупи” (1980 г.), “Главната болница” (тв, 1983 г.), “Младият Тосканини” (1988 г.), “Семейство Флинтстоун” (1994 г.), “Посещението” (1999 г.). Получила е две награди “Оскар”. \r\n1913 г. \r\nРоден е Ъруин Шоу - американски белетрист и драматург. Шоу завършва Бруклинския колеж през 1934 г. Първата му пиеса е “Запазете мъртвите” (1936 г.) Автор е на романите “Младите лъвове” (1948 г.), “Тревожна атмосфера” (1950 г.), “Вечер във Византия” (1973 г.), “Богат, беден”, “Хляб по водите” и др. Автор е на сборник с разкази, публицистичната книга “В обществото на делфините” (1964 г.), както и на киносценарии.Умира на 16 май 1984 г. \r\n1875 г. \r\nРоден е Владимир Петрович Филатов – руски лекар офталмолог и хирург, член на Академията на медицинските науки на СССР (1944 г.). Основоположник на руската офталмологична научна школа. Създава оригинален метод за кожна пластика (метод на Филатов) и за присаждане на роговица (със световно приложение), учение за биогенните стимулатори и др. \r\n1867 г. \r\nРоден е Ървинг Фишер – американски икономист и статистик, който има значителен принос за развитие на теориите на капитала, лихвата и монетаризма; създава формално-математическата теория на индексите. През време на дългата си кариера като студент и професор в Йейлския университет (1892-1935 г.) публикува много влиятелни трудове. Негови публикации върху проблеми, свързани с храненето, забраната и пацифизма го правят известен на широката публика. По-важни съчинения: “Математически проучвания по теорията на стойността и цените” (1892 г.), “Природата на капитала и дохода” (1906 г.), “Начала на икономиката” (1910 г.), “Покупателната сила на парите” (1911 г.), “Създаването на индексни числа” (1922 г.), “Теория на лихвата” (1930 г.), “Устойчиви пари” (1934 г.).Умира на 29 април 1947 г. \r\n1863 г. \r\nРоден е Джордж Мийд - американски философ и социолог. Той е основател на социалната психология. Завършва Харвардския университет, след което следва философия и психология в Германия. От 1894 г. е професор в Чикагския университет. Последовател е на идеите на У. Джеймс и Дж. Дюи. Формирането на човешкото “Аз” според него отразява структурата на взаимодействие на индивида в различни групи и се състои в усвояване на значенията на символите и собствените роли. Джордж Мийд умира на 26 април 1931 г. \r\n1861 г. \r\nРоден е Рудолф Щайнер – немски философ-мистик. Щайнер е основоположник на антропософията. Той е последовател на натурфилософията на Гьоте, редактира и коментира неговите естественонаучни съчинения. Изпитва влиянието на еволюционистичното учение на Ч. Дарвин и Е. Хекел, а по-късно на “философията на живота” на Фр. Ницше. През 1902 г. Щайнер се насочва към теософията и оглавява немската секция на Теософското общество. След конфликта с него през 1913 г., заради провъзгласяването на Кришнамурта за нов месия, основава Антропософско общество с център Дорнах, Швейцария. Щайнер се стреми да превърне теософията в “експериментална” наука, поставяща си за цел да разкрие “тайните” сили на човека с помощта на специални упражнения (евритмия, музика, мистерии, медитация и др.). Работи върху проблеми на педагогиката, образованието, отделните видове изкуства, медицината, космологията, историята на религията и др. От 1919 г. Щайнер развива утопичната идея за преодоляване на бездушно-механистичното стопанисване чрез “духовен” подход към природата - преобразяване на земеделието чрез биоритмизиране на растенията и др. Учението му получава разпространение преди всичко в Германия. Щайнер се изявява и като драматург, скулптор и архитект, оказал значително влияние върху експресионизма в архитектурата. Антропософското общество е преследвано от нацистите след 1933 г. През 60-те години се забелязва известен интерес към щайнерианството в Западна Европа и САЩ. \r\n1846 г. \r\nРоден е Франц Меринг – германски политик, философ, естет и литературен критик. Един от ръководителите на лявото крило в Германската социалдемократическа партия и един от основателите на Комунистическата партия на Германия. В годините на Първата световна война стои на интернационалистически позиции. Един от организаторите на съюза “Спартак”. Автор е на трудове по методологически въпроси на философията и общи принципи на марксистката естетика; на четиритомната “История на Германската социалдемокрация”; на биография на К. Маркс.Франц Меринг умира на 29 януари 1919 г. \r\n1831 г. \r\nРоден е Николай Николаевич Ге - руски художник. Ге работи в Рим (1857-1859 г.) и във Флоренция (1860-1869 г.). От 1870 г. живее в Петербург, а от 1876 г. в Черниговска губерния. Става член-учредител на Дружеството на подвижните художествени изложби. Автор е на творбата \"Петър I разпитва наследника Алексей Петрович в Петерхов\" (1871 г., Третяковска галерия). След 1880 г. Ге се връща към евангелските теми и създава цикъл картини за страданията на Христос: \"Христос в Гетсиманската градина\", \"Голгота\" (1893 г.) и \"Разпятие\" (1892-1894 г.). \r\nНиколай Ге умира на 13 юни 1894 г. \r\n280 г. \r\nРоден е Константин I Велики – първият римски император (306-337 г.) приел християнството. Син е на Констанций I Хлор (около 225-306) и Елена. Води успешни войни срещу франките и готите. До 323 г. води борба срещу съперниците си Максимиан Херкул и Максенций. През 312 г. Константин I Велики повежда войските си срещу Максенций. Той възстановява единството в империята и провежда централизация на държавния апарат. Води политика на веротърпимост. Издава в съгласие с Лициний Миланския (Медиоланския) едикт през 313 г., който постановява религиозна свобода в цялата империя. Премества столицата от Рим във Византия, която е наречена в негова чест Константинопол. Канонизиран е заедно с майка му Елена от източноправославната църква. На тази дата умират: \r\n1993 г. \r\nУмира Лилиан Гиш - американска киноактриса в нямото кино. Главна изпълнителка във филмите на Д. Грифит. Играе във филмите \"Раждането на една нация\" (1915 г.), \"Нетърпимост\" (1916 г.), \"Пречупените цветове\" (1919 г.), \"Далече на Изток\" (1920 г.), \"Дуел на слънце\" (1946 г.), \"Нощта на ловеца\" (1955 г.), \"Комедиантите\" (1967 г.), \"Китовете през август\" (1987 г.). От 1930 г. играе в театрални и в тв. постановки; изнася лекции по история на киното. \r\n1989 г. \r\nУмира Конрад Лоренц - австрийски зоолог, един от създателите на етологията - наука за поведението на животните. Разработва учението за инстинктивното поведение на животните и развитието му в онтогенезата и филогенезата. Получава Нобелова награда за физиология и медицина през 1973 г. заедно с К. фон Фриш и Н. Тинберген. \r\n1936 г. \r\nУмира Иван Петрович Павлов – руски физиолог, академик (1907 г.). Завършва естествени науки в Петербург през 1875 г. и Медико-хирургическата академия през 1879 г. Работи в клиниката на С. П. Боткин. От 1890 г. е професор в Катедрата по фармакология, а от 1895 г. до 1925 г. - в Катедрата по физиология. От 1891 г. завежда Физиологичния отдел на Института по експериментална медицина, в който работи 45 години. Изучава физиологията на сърдечносъдовата система и храносмилането. Създател е на нови подходи и методи във физиологическите изследвания. Открива и широко изучава условните рефлекси, доказва биологичните основи на психичната дейност и създава учение за висшата нервна дейност. Изследванията му имат важно значение за развитието на физиологията, медицината, психологията и педагогиката. Получава Нобелова награда за физиология и медицина през 1904 г. \r\n1887 г. \r\nУмира Александър Порфириевич Бородин - един от най-големите композитори на руската класика и учен химик. Той е роден на 12 ноември 1833 г. Член е на Балакиревия кръжок \"Могъщата петорка\". Творчеството му, наред с произведенията на Мусоргски и Римски-Корсаков, представлява нова епоха в историята на руската музика. Интересите на Бородин са енциклопедични - увличат го естествените и хуманитарните науки, свири на пиано, флейта и виолончело. През годините, прекарани в чужбина (1859-1862 г.), написва първите си зрели музикални творби. От 1869 г. до смъртта си работи върху \"Княз Игор\" - една от най-значителните опери в цялата руска класика. Междувременно създава и др. произведения: Струнен квартет №1, Струнен квартет №2, симфоничната картина \"В степите на Средна Азия\" и др. \r\n1854 г. \r\nУмира Фелисите Робер дьо Ламене - френски публицист и философ. Той е един от основоположниците на християнския социализъм. Фелисите Ламене е роден на 19 юни 1854 г. В ранните си трудове от 10-те и 20-те год. на ХIХ в. критикува идеите на Великата френска революция и на френските философи от ХVIII в. Негов политически идеал е християнската монархия. От края на 20-те години Ламене преминава на либерални позиции. По време на революцията от 1830 г. в сътрудничество с абат Лакордер и граф Монгаламбер основава сп. \"Авенир\" (\"Lavenir\"). Програмата на списанието включва отделянето на Църквата от държавата, всеобщо избирателно право и редица либерални реформи. През 1824 г. Ламене печата \"Думи на един вярващ\" - съчинение, критикуващо капитализма от позициите на феодалния социализъм. Към края на живота си той предлага собствена философска система в \"Ескизи на философията\" (т. 1-4, 1840-1846 г.), в която се опитва да съвмести религията и философията, опирайки се на идеите на Лайбниц и неоплатониците. \r\n1735 г. \r\nУмира Джон Арбътнът – английски публицист, шотландец по произход. Той е роден през 1667 г. През 1712 г. публикува поредица от памфлети срещу войната за испански наследство, породила известното прозвище на англичаните \"Джон Бул\" (през 1727 г. издава \"Историята на Джон Бул\"). Сатиричният му трактат \"Изкуството на политическата лъжа\" (1712 г.) е насочен срещу вигите и торите. Основава кръжока \"Мартин Писак\", в който влизат Дж. Суифт, А. Поп, Дж. Гей и др. Членовете му замислят обширния труд \"Мемоарите на Мартин Писак\"; публикуван е само т. 1 (1741 г.), написан основно от Дж. Арбътнът. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.02.27", "title": "Денят 27 февруари в световната история"}
{"url": "http://www.focus-news.net/news/2019/02/27/2628445/sport-lestar-pobedi-braytan-s-21.html", "text": "В 28 кръг от английската шампионска лига във вторник Лестър победи Брайтън с 2:1 и зае 11 място във временното  класиране. Головете вкараха: за Лестър  - Грей (10 мин.)  и Варди (63 мин.). За Брайтън  - Дави (66 мин.). Брайтън е на 16 позиция след днешния мач. \r\nВ 28 кръг на английската Премиър лига късно тази вечер се играха още три мача. Ето резултатите: \r\nКардиф-Евертън 0:3 \r\nХъдърлсфийлд-Уулвърхямптън 1:0 \r\nНюкасъл Юн-Бърнли 2:0.", "date": "2019.02.27", "title": "Спорт: Лестър победи Брайтън с 2:1"}
{"url": "http://www.focus-news.net/news/2019/02/27/2628448/izklyuchitelno-golyam-interes-predizvika-v-blagoevgrad-grazhdanskata-initsiativa-na-pp-gerb-evropa-v-nashiya-dom-s-aktsent-obrazovanieto-obzor.html", "text": "Изключително голям интерес предизвика в Благоевград гражданският диалог на ПП ГЕРБ „Европа в нашия дом”, с акцент образованието, която се проведе във вторник. Събитието откри Даниела Савеклиева, народен представител и областен координатор на ПП ГЕРБ – Благоевград. По думите ѝ образованието е един от основните приоритет на ПП ГЕРБ, защото това е инвестиция в бъдещето и младите хора. Според нея високи доходи се постигат само с качествено образование. Савеклиева добави, че целта на гражданският диалог „Европа в нашия дом” е да се чуе гласът и мнението на всички. По думите ѝ по-високото заплащане на учителите, въвеждането на дуалната система, подобряване качеството на образователната инфраструктура също са част от приоритети на ГЕРБ.  \r\nСимволичният домакин д-р Атанас Камбитов, кмет на Благоевград пък заяви, че много неща през последните години са били направени в сферата на образованието. Той посочи, че темата на днешния граждански диалог, а и темата за образованието е повече от ползотворна. По думите на д-р Камбитов най-добрите инвестиции са в образованието и инвитро процедурите.  \r\nОт своя страна Милена Дамянова, председател на комисията по образованието и науката към 44-то НС каза, че на срещата ще бъдат споделени добри примери, свързани с европейските политики и програми, с които се постигат целите на образованието.  \r\nСпоред министъра на образованието Красимир Вълчев до голяма степен социалното и икономическото положение в страната зависи от образованието и политиките, които се правят в сферата му. Според него в сферата на образованието вече се усеща европейската солидарност. Министър Вълчев заяви, че днес предизвикателството пред системата е най-вече свързано с човешкият капитал и включването на всичките деца в сферата на образованието. Той подчерта, че трябва да сме по-ориентира към професионалното образование, насочвайки децата към него. Министър Вълчев посочи, че Министерството на образованието подкрепя тези усилия. По думите му най-голямата модернизация в системата на образованието е да се реализира това, което наричат компетентност към подхода. Министър Вълчев отбеляза, че трябва да префокусираме системата към креативния учител, който да се чувства свободен да преподава с по-различни методи, а не просто да бъде лектор. По този начин той ще провокира интереса на децата към ученето, както и ще провокира креативността и критичното мислене. По отношение едносеменният режим, министър Вълчев заяви, че той има безспорни предимства, той е необходимост и трябва да бъде държавна политика. Образователният министър уточни, че преминаването към режима ще стане чрез три мерки. Първата е промяна в приема, след което ще бъде извършено доизграждане и изграждане на нови училища. Министър Вълчев каза, че доизграждането до голяма степен ще реши проблемът на по-голяма част от училищата. Той съобщи, че тази година ще бъдат открити три нови училища на места, където е имало изключително стари сгради. \r\nЕвродепутатът от ГЕРБ/ ЕНП Асим Адемов пък заяви, че учителските заплати са били увеличени с 10 %, ще има и още повишения. Той посочи, че благодарение на политическа партия ГЕРБ, образованието е било изведено като приоритет за страната ни.  \r\nЛивия НИНОВА", "date": "2019.02.27", "title": "Изключително голям интерес предизвика в Благоевград гражданската инициатива на ПП ГЕРБ „Европа в нашия дом”, с акцент образованието (ОБЗОР)"}
{"url": "http://www.focus-news.net/news/2019/02/27/2628447/makfaks-makedoniya-globa-ot-200-evro-za-hvarlyane-na-boya-po-darzhavni-sgradi-po-vreme-na-sharenata-revolyutsiya.html", "text": "Университетската преподавателка и активист за права на човека Миряна Найчевска е написала във Фейсбук-профила си, че трябва да плати 200 евро, защото е хвърляла боя по държавни сгради по време на Шарената революция в Скопие, предава македонската информационна агенция  Макфакс .  \r\nВъв вторник тя е получила две решения, с които Комисията за нарушения към македонското МВР я уведомява, че е отговорна за замерянето с боя на държавни сгради и е длъжна да заплати 200 евро. Найчевска пише в страницата си: „Тази комисия е под юрисдикцията на теолог, министър на вътрешните работи, който дойде на власт благодарение на Шарената революция. Аз също участвах в нея. Да, хвърляхме боя по институциите, в които се беше настанил режимът на Груевски, за да избегнем всякакво насилие. Имам намерение да оспорвам решението пред Административния съд, за да заведа дело за дискриминация. Призовавам моите другари от Шарената революция да предприемем нещо, за да се спре по-нататъшното преследване на онези участници в нея, които не седят във фотьойлите на властта \", пише Найчевска във Фейсбук, съобщава скопската информационна агенция.   Ивелина Ватова", "date": "2019.02.27", "title": "Макфакс (Македония): Глоба от 200 евро за хвърляне на боя по държавни сгради по време на Шарената революция"}
{"url": "http://www.focus-news.net/news/2019/02/27/2628450/za-registriranite-po-dds-firmi-srokat-za-svarzvane-na-kasovite-aparati-kam-nap-e-30-septemvri-za-tezi-koito-ne-sa-30-yuniobzor.html", "text": "За регистрираните по ДДС фирми срокът за свързване на касовите апарати към НАП е 30 септември, за тези които не са - 30 юни. Това стана ясно на брифинг в Министерски съвет, след среща между премиера Бойко Борисов, финансовия министър Владислав Горанов, представители на Българската стопанска камара и браншови организации. Обсъжданата от тях тема беше Наредба 18 – за регистрацията на касовите апарати в НАП. Идеята е оборотите да се отчитат веднага пред данъчните, а не както досега - веднъж месечно. Пред журналисти финансовият министър Владислав Горанов обяви, че срокът за прилагането на Наредбата за регистрациите на касовите апарати се отлага със 7 месеца за търговците, които използват системи за управление на продажбите, а за фирмите, които не са регистрирани по ДДС, крайната дата е 30 юни. „Имахме много ползотворен диалог с представителите на Българската стопанска камара, предначертахме комуникационен модел, по какъв начин ще продължи работата по окончателното имплементиране на наредбата по различните и фази“, обясни Горанов. „На 19 февруари анонсирах, че сроковете за прилагане на наредбата ще бъдат променени за част от търговците. За тези, които използват системи за управление на продажбите. Срокът ще се измести за 30 септември. Това са 7 месеца, за които съвместно с представителите на бизнеса ще търсим оптимални решения за тези гранични процеси и състояния, които срещат проблеми за бизнеса за имплементиране и прилагане на наредбата“, заяви Горанов. Министърът отбеляза, че наредбата има за цел да бъдат прекратени практиките с криене на оборота. „Има процеси, които са доста по-сложни, поставени от бизнеса и в диалог в следващите дни ще чистим тези процеси, които трудно могат да намерят решение в този вид на Наредбата“, коментира той. „Настояваме, че реалното отчитане на всички обороти в икономиката трябва да намерят място и партньорството между държавата и бизнеса по отношения на изсветляване на процесите и стопанския оборот не трябва да остава на заден план. Голяма част от оборотите се крият, нищо че имаме малка данъчна тежест и това е философията на изменението на наредбата“, изтъкна Горанов. По думите му измененията в Наредбата за регистрацията на касовите апарати към НАП няма да бъдат върнати, защото се правят огромни опити за злоупотреби с оборота.  \r\nПредседателят на Българската стопанска камара Радосвет Радев изтъкна, че по време на срещата с премиера Борисов е получил категорично и ясно съгласие да бъдат огледани прецизно конкретните регламенти в наредбата, които притесняват браншовите организации. „Българска стопанска камара категорично застава в позиция за борба със сивата икономика и от тази гледна точка усилието и целта на Наредбата 18 е нещо, което трябва да бъде приветствано“, посочи той. „Това, което е особено удовлетворително от нашата среща, е че голяма част от притесненията, на около 60 браншови организации, членуващи в камарата, бяха чути и си казахме при премиера, че тези 7 месеца до влизането в сила на наредбата не трябва да изтекат като вода в пясъка, а да направим необходимото и двете страни Наредба 18 да бъде една модерна норма, регламентираща и фискалните процеси да бъдат коректно отразявани“, обясни Радев. Според председателя на Българската стопанска камара Радосвет Радев притесненията на бизнеса за свързването на касовите апарати директно към агенцията за проходи са неоснователни, защото НАП и без наредба 18 има достатъчно сериозни механизми, с които може да стигне до чувствителна информация. \r\nДаяна ДЮЛГЕРОВА", "date": "2019.02.27", "title": "За регистрираните по ДДС фирми срокът за свързване на касовите апарати към НАП е 30 септември, за тези които не са - 30 юни(ОБЗОР)"}
{"url": "http://www.focus-news.net/news/2019/02/27/2628452/abv-mladezhi-initsiirat-natsionalno-dvizhenie-za-mir-i-podpiska-za-vsenaroden-referendum-po-vaprosi-za-mira-obzor.html", "text": "АБВ-Младежи инициират национално движение за мир и подписка за всенароден референдум по въпроси за мира. Това обяви председателят на АБВ-Младежи Пламена Заячка по време на пресконференция на партията. Тя добави, че младите хора в партията ще търсят подкрепа на граждани и организации, а целта е максимално широка гласност в името на солидарност за мира. В контекста на инициативата, АБВ-Младежи настояват Договора за ликвидиране на ракетите със среден обсег на действие да бъде актуализиран, разширен. „Искаме да запазим мира в зоната на Черноморския басейн, Балканите и България. България е председател на Организацията за черноморско икономическо сътрудничество. Това е повече от силна позиция и затова по време на председателството трябва да се инициира именно от нашата страна такъв процес“, посочи Заячка. Председателят на ПП АБВ Румен Петков обясни, че именно въпросите за запазване на мира и разоръжаването залягат в проектокампания за реализиране на подписка и обявяване на всенароден референдум. „Двата въпроса, които ще се представят на политическите партии и гражданите са: 1. Съгласни ли сте България да бъде територия без ядрено оръжие? 2. Съгласни ли сте военните съоръжения, тренировъчни центрове и полигони на територията на страната да бъдат само отбранителни? Ще се обърнем към ГЕРБ, БСП, ДПС, „Воля“, НФСБ, ВМРО, АТАКА, НПО-та и синдикати, за търсене на начини за опазване на мира, които защитават националния интерес“, каза още той.  \r\nПо време на срещата беше обсъдена и темата за налагане на вето от президента Румен Радев на текстовете от Изборния кодекс, като председателят на партията определи начина като груб политически ангажимент. „Трябва да кажа, че сме държавата, която най-често извършва промени в нормативна база свързана с подготовка и организация за провеждане на избори“, обясни Петков като посочи за примери Германия, Русия, Украйна и други европейски държави, в които се налагат промени в изключително редки ситуации и то две-три години преди избори. \"Винаги сериозните промени в България се правят в нарушения с изискванията на Венецианската комисия и Съвета на Европа, т.е два-три месеца преди съответния избор\", отбеляза той. Стана ясно още, че ПП АБВ не приема аргументите на БСП за напускане на парламента в този момент и заявяват позиция за прекратяване на дебатите за или против машинно гласуване. „Настояваме да бъдат преустановени дебатите за машинното гласуване, да се потвърди старият Изборен кодекс и веднага след провеждането на европейските изборите да започне солидна дискусия в Народното събрание и с привличането на дискусия от експерти, които познават изборната практика е Европа и да се подготви един Избирателен кодекс, който да е в сила 30-40 години напред“, посочи председателят на партията.  \r\nПо време на пресконференцията зам. -председателят на АБВ Любомира Ганчева засегна и темата за енергийната независимост на страната. „ПП АБВ сериозно е обезпокоена затова, че българското правителството и ресорното министерство не са в състояние да формулират националните интереси в областта на енергетиката и не могат да ги защитят“, отбеляза тя. Ганчева изтъкна, че в момента в европейските институции тече промяна на газовата директива, а България отсъства от процеса. „Настояваме българското правителство и българският министър на енергетиката да защитят правото на България да има ключови позиции като входна точка на големите структурни проекти и това ще стане като подкрепи гласуването на правовата директива през месец март“, коментира зам.-председателят на АБВ. „Ще изискаме информация от българското правителство - отговор как, кога е приета позицията на България по газовата директива и защо тя не е част и елемент от енергийната стратегия, която беше приета през декември месец. Настояваме, както Германия е постигнала договореност да има пряка руска газ през Германия, ние искаме и България да постигне пряка газ от Русия през страната“, допълни Ганчева. \r\nДаяна ДЮЛГЕРОВА", "date": "2019.02.27", "title": "АБВ-Младежи инициират национално движение за мир и подписка за всенароден референдум по въпроси за мира (ОБЗОР)"}
{"url": "http://www.focus-news.net/news/2019/02/27/2628455/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Бившият министър на енергетиката и инфраструктурата Гонен Сегев, който в миналото е лежал  в затвора за контрабанда на наркотици, фалшификация и измами, е бил екстрадиран от Екваториална Гвинея и арестуван през май по подозрение, че е помагал на врага по време на война, шпионирайки държавата Израел и предоставяйки разузнавателни данни на Иран, пише израелското англоезично издание  The Jerusalem Post . \r\nПрокурорите Геула Коен и Ракел Зееви заявиха, че \"обвинителният акт,  според който Сегев  се е признал за виновен в споразумение с прокуратурата, включвал шпионаж и предоставяне на информация на врага с намерение да навреди на националната сигурност.\" \r\n\"Сегев призна, че е действал от името на иранските разузнавателни сили в продължение на пет години, поддържал е редовни връзки с тях, използвайки нелегален канал и им е предоставил разнообразна информация - включително и строго-секретна\", продължава изявлението. \r\nТе казаха, че Сегев е провеждал срещи в Иран, както и в други страни на секретни места. \r\nОсвен това от прокуратурата заявиха, че Сегев се е опитал да насърчи контактите между Иран и израелци, които познава в отбранителната структура. Те добавиха, че 11-годишната присъда намира баланс между тежестта на неговите престъпления и избягването на разширен процес, който би могъл да разкрие разузнавателни източници, методи и тайни. \r\nПрокурорите заявиха, че ефективната осъдителна присъда представлява значителна победа за Шин Бет (Израелската агенция за сигурност), полицията и прокуратурата, когато израелски гражданин, който е живял в Африка и е шпионирал за Иран, все пак е изправен пред правосъдието в Израел. \r\n*** Президентът Тръмп в понеделник беше изложен на риск да загуби критичен вот от Сената по националното извънредно положение по южната граница, което би могло да създаде условия за първото президентско вето на Тръмп, пише американското електронно издание  The Washington Examiner . \r\nВъв вторник Конгресът ще започне да разглежда резолюция, която отхвърля обявеното извънредно положение от американския президент, за да получи достъп до 3,6 млрд. долара от военни строителни фондове, за да построи ограда на южната граница. Очаква се решението за неодобрение да бъде предадено на Парламента във вторник, а администрацията се надява, че ще се провали и в ръководения от републиканците Сенат. \r\nСпоред информациите  се очаква поне трима републиканци от Сената да гласуват за резолюцията заедно с демократите, които се нуждаят само от четири гласа, за да спечелят в Сената. \r\nИма още време да се променят позициите. След като Конгресът одобри резолюцията, Сенатът има 15 дни, преди да проведе решителното гласуване. \r\nРепубликански сенатор е заявил в понеделник, че вицепрезидентът Майк Пенс и служител на Министерството на правосъдието ще се срещнат насаме с републиканците от Сената във вторник, за да се опитат да убедят депутатите от Републиканската партия  да подкрепят извънредното положение и да отхвърлят резолюцията на Конгреса. \r\nНо мнозина вече смятат, че Пенс е изправен пред трудна битка, в която се опитва да убеди републиканците да подкрепят единодушно президента, пише изданието. \r\n*** Пакистанските въоръжени сили са напълно готови да дадат \"подобаващ отговор\" на Индия, ако прибегне до агресия или безотговорни действия, заяви пресслужбата на Пакистанската армия, цитирано от пакистанското англоезично електронно издание  Pakistan Observer . \r\nИзявлението бе резултат от среща на сухопътните и военновъздушните военни командири  на страната, която последва посещението на началника на Генералния щаб  генерал Камар Явед Байва в щаба на ВВС в Исламабад. \r\nПо време на срещата си генерал Байва и началникът на ВВС  маршал  Муджахид Анвар Кхан обсъдиха оперативната обстановка в региона, включително „заплахата и съответния отговор“, каза генерал Асиф Гафор, говорител на Генералния щаб. \r\n\"Пакистанските въоръжени сили са напълно подготвени за подобаващ отговор на всяка индийска агресия или безотговорно действие,\" пише в съобщение в социалната мрежа „Туитър“ \r\nТой добави, че началниците на сухопътните и военно-въздушните сили са изразили задоволство от готовността, координацията и съвместните действия на въоръжените сили. \r\nИзявлението идва ден след като генерал Байва и маршал Кхан изразиха решимостта на въоръжените сили да защитят страната. \r\nКомандирът на сухопътните войски е заявил, че защитата на родината е най-свещеното действие, докато маршалът е декларирал, че Пакистанските военновъздушни сили ще „осуетят всякакво зловредно действие на  врага“. \r\nИзявленията на висшите военни сили идват на фона на засиленото напрежение между Индия и Пакистан след атака на индийските сили за сигурност в окупирания окръг Пулвама в Кашмир, в който на 14 февруари бяха убити най-малко 40 войници. \r\nСпоред съобщения в медиите, групировката „Джаиш-е-Мухамад“ е поела отговорност за самоубийствения атентат, но Ню Делхи незабавно обвини Исламабад и заплаши с ответна атака. Индия обяви също, че ще започне дипломатическа офанзива, за да изолира Пакистан в международната общност. Освен това Индия премахна статута на най-облагодетелстваната нация, предоставен на Пакистан, и наложи 200% мито върху стоките оттам. \r\n*** Пакистан предупреди, че ще отговори на индийската агресия, пише турският вестник  Yeni Safak .  \r\nЦивилното и военното ръководство на Пакистан са отхвърлили коментарите на Индия, че е ударила \"лагери на терористи\" в Пакистан, като имат намерение да докажат, че това са неверни  твърдения и са отправили предупреждение към Индия, че ще отвърнат на всяка агресия от страна на Индия. \r\nПакистанският комитет за национална сигурност (ПКНС) който включва висши държавни военни ръководител , включително премиерът Имран Хан и началникът на армията Камар Джавед Байва, заяви в изявление, че \"категорично отхвърят твърдението на Индия за удари срещу предполагаем терористичен лагер край Балакот и твърденията за множество загинали\". \r\nПКНС заяви, че Хан ще \"се ангажира с глобалното лидерство, за да разкрие безотговорната индийска политика\". Комитетът също така предупреди, че \"Пакистан ще отговори във време и на мястото, което избере\", на индийската агресия.", "date": "2019.02.27", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/02/27/2628919/pravdolyuba-marinova-zhurnalist-s-agentsiya-fokus-krasimir-uzunov-ostavi-sled-sebe-si-edin-nerakotvoren-pametnik.html", "text": "С Агенция \"Фокус\" Красимир Узунов остави след себе си един неръкотворен паметник. Това се посочва във  възпоменателно изказване  на журналиста и собственик на сайта plevenpress.com Правдолюба Маринова. \"С голямо недоумение научих за смъртта на г-н Узунов. Това веднага извика в мен спомен за единствената среща, която съм имала с него. Тя се състоя в Червен бряг, през 2001 или 2002 г. Тогава в онези времена, той дойде в града. Малко преди това дойдоха и журналисти от \"Свободна Европа\". Поводът бяха бурните времена на демокрацията и един конкретен – спомените на Дило Шопов, баща на писателя Любен Дилов и дядо на Любен Дилов-син. Тези спомени изчезнаха по неведоми пътища. Държах ги в ръцете си, лично ми ги предаде бай Дило Шопа, както му казвахме. После от партийния комитет ги взеха. От там нататък следите се изгубиха\", разказва Маринова. \r\n\"По този повод, попитах г-н Узунов какво може да се направи, за да се добера до тези спомени. Той, разбира се, ми даде указания, помогна ми, съдейства ми. Ходих в София, резултат нямаше, но причините бяха чисто политически. Тогава за първи път се срещнах с г-н Узунов. Остави в мен впечатление на земен човек, много контактен, вдъхващ доверие. Нямаше в него онова грандоманско самочувствие на софийския журналист. Държеше се много естествено, много човешки\", допълва журналистът. \"След това няколко пъти се чухме по телефона по повод на тези записки. Винаги отговаряше по телефона си и това ме кара да мисля, че не се е отнасял пренебрежително към провинциалните си колеги. Разбира се, като казвам \"колега\" го казвам с респект към неговата памет, към това, което направи за Агенция \"Фокус\", към обучението, което правеше на младите и хора като мен, които тръгваха в журналистическата професия\", посочва Маринова. \r\n\"Жалко, че си отиде, журналистиката изгуби много. Най-много загуби мениджмънта в областта на медиите. Защото успя да направи агенция, в която работи голям екип от млади хора. Успя да изгради доверие към агенцията и новините, които тя прави. С тази агенция той остави след себе си един неръкотворен паметник. Иска ми се да вярвам, че след неговата кончина някой ще продължи делото и агенцията ще върви нагоре, както досега\", казва още Правдолюба Маринова.", "date": "2019.02.27", "title": "Правдолюба Маринова, журналист: С Агенция \"Фокус\" Красимир Узунов остави след себе си един неръкотворен паметник"}
{"url": "http://www.focus-news.net/news/2019/02/27/2628446/afp-albanskata-politsiya-razprasna-opozitsionen-protest-sas-salzotvoren-gaz.html", "text": "Албанската полиция използва сълзотворен газ, за да разпръсне стотици протестиращи, които се опитваха да попречат на социалистите-депутати да влязат в парламента, предава  AFP . \r\n\"Ще се върнем, борбата ни продължава, докато не смъкнем това правителство,\" заяви пред тълпата лидерът на опозиционната Демократическа партия, Лулзим Баша, докато димът прогонваше хората далеч от полицейския кордон.   \r\nАнтиправителственият протест се опита на няколко пъти да премине през него, участниците в него хвърляха камъни и димни гранати срещу сградата на парламента в Тирана, който се охраняваше от тежковъоръжени полицаи.  \r\n\"Рама, върви си!\", викаха демонстрантите срещу социалистическия премиер. В отговор на призива на опозиционните партии те настояват за оставката на Рама и за създаване на временно правителство, което да подготви предсрочни избори.   \r\nОпозицията обвинява Еди Рама, който е на власт от 2013 година, в корупция и връзки с организираната престъпност.   \r\nОпозиционните законотворци и от десния, и от левия център, напуснаха парламента, като обвиниха правителството за манипулация на резултатите от изборите през юни 2017 година.   \r\n\"Този парламент е незаконен,\" обяви пред протестиращите Моника Кримади, лидер на Движението за социалистическа интеграция. Тя ги призова да се съберат отново в четвъртък около сградата на албанското Народно събрание.   \r\nЛевите и десните партии в Албания са известни с обвиненията, които си отправят, за корупция и връзки с организираната престъпност.  \r\nНа медиите в Тирана Рама заяви: \" усилията на опозицията ... и  действията им може да се окажат фатални за започване на преговорите през юни“ за присъединяване на страната към. \r\nАлбанците се надяват през 2019-та да се постави начало на разговорите с Евросъюза, но от Брюксел настояват преди това да се постигне значителен успех в борбата с корупцията и организираната престъпност. \r\nВ 140-членния парламент социалистите имат 74 депутати.    Ивелина Ватова", "date": "2019.02.27", "title": "AFP: Албанската полиция разпръсна опозиционен протест със сълзотворен газ"}
{"url": "http://www.focus-news.net/news/2019/02/27/2628456/vzglyad-netanyahu-prizna-za-kakvo-iska-da-si-pogovori-s-putin.html", "text": "Премиерът на Израел Бенямин Нетаняху обяви, че главна тема в преговорите с президента на Русия Владимир Путин ще бъде присъствието на Иран в Сирия, пише руският вестник  „Взгляд“ .   \r\n«Днес (вторник – бел. ред.) заминавам за Москва, където утре (сряда – бел. ред.)  ще се срещна с президента на Русия Владимир Путин. В центъра на нашите преговори ще бъде иранската консолидация в Сирия. Ние действаме против нея, нападаме техните бази и продължаваме да действаме. За това ще говоря с президента », е заявил премиерът на Израел пред РИА „Новости“.. \r\nТой е добавил, че Израел ще продължи да действа до тогава, докато иранците не бъда извадени от  Сирия, тъй като Иран заплашва „да унищожи Израел“.   \r\n«Няма да му позволим да се укрепи на нашите граници“, а казал Нетаняху. \r\nПреди това медиите съобщиха, че Нетаняху ще покаже на Путин карта с иранските военни позиции в Сирия.  \r\nПреговорите Путин-Нетаняху ще се състоят в сряда, 27 февруари.  Ивелина Ватова", "date": "2019.02.27", "title": "„Взгляд“: Нетаняху призна за какво иска да си поговори с Путин"}
{"url": "http://www.focus-news.net/news/2019/02/27/2628457/nezavisimaya-gazeta-baltiyskiyat-flot-sledi-za-dvizhenieto-na-raketniya-razrushitel-na-vmf-na-sasht-greyvli.html", "text": "Силите на Балтийския флот следят за движението на ракетния разрушител на Военноморския флот на САЩ „Грейвли“, който навлезе в Балтийско море, пише  „Независимая газета“ , като пояснява, че информацията е съобщена във вторник на журналистите в Националния център за управление на отбраната на Руската федерация, който влиза в състава на Министерството на отбраната.    \r\nВ Центъра са уточнили, че американския ракетен разрушител е навлязъл в балтийски води в 14.00 ч. московско време. Той носи със себе си управляеми ракети. Военните на РФ са заявили пред журналистите, че  \"Назначени сили и средства от Балтийския флот организирано и непрекъснато следят движението на американският ракетен разрушител „Грейвли\".  Ивелина Ватова", "date": "2019.02.27", "title": "„Независимая газета“: Балтийският флот следи за движението на ракетния разрушител на ВМФ на САЩ „Грейвли“"}
{"url": "http://www.focus-news.net/news/2019/02/27/2628458/rekordno-niski-niva-na-kontrabanda-na-tsigari-sa-otcheteni-u-nas-za-poslednoto-trimesechie-na-2018-g-obzor.html", "text": "Рекордно ниски нива на контрабанда на цигари през четвъртото тримесечие на 2018 г. отчетоха петте най-големи тютюневи компании в България. Делът на нелегалните цигари е 4,4%, което е спад с 0,9% спрямо предходния период. Най-големи количества са установени в Хасково, Плевен, Перник, Благоевград и Велико Търново. Данните са в резултат на проведеното от „Инициативата срещу незаконната търговия“ изследване за тенденциите и нивата на незаконна търговия с цигари от проучването на празните опаковки. То обхваща 20 големи града и над 3 млн. души, което е 47% от населението. „Инициативата срещу незаконната търговия“ се състои от 5 тютюневи компании в България – Бритиш Американ Табако България, Булгартабак, Джапан Табако Интернешънъл България, Импириъл Табако България и Филип Морис България“. \r\nГлавният прокурор Сотир Цацаров коментира, че 4,4% е най-ниското ниво на нелегални цигари досега. Той определи това като резултат от добрата работа на прокуратурата и МВР. „Искам да отбележа два момента. Първият е разбиването на фабрики за производство на нелегални тютюневи изделия, чийто капацитет конкурираше легалните производители. Вторият е, че бяха приети изменения в Наказателния кодекс, които позволиха да бъдат инкриминирани производството и разпространението на нелегални цигари“, отбеляза Цацаров. \r\nМинистър-председателят Бойко Борисов посочи, че през последните години се работи безапелационно срещу контрабандата. „Това са стотици милиони повече в бюджета, с което се дава възможност за увеличение на учителски заплати, полицейски заплати, на съдии, прокурори“, обясни Борисов и посочи, приходите от нелегалните цигари, меса и захарни изделия са с 50% повече в бюджета. Премиерът обясни, че започват сериозни проверки и на незаконната търговия с горива. „Убеден съм, че до няколко месеца резултатите в горивата ще бъдат същите, мога да ви го обещая. Тези от цигарения бизнес, които не се съобразиха, сега са в арестите. Моят съвет към всички е по най-бързия начин да си приведат бизнеса в бяло“, заяви Борисов. \r\nОт своя страна, министърът на вътрешните работи Младен Маринов съобщи, че по сигнал на Българската петролна и газова асоциация е започнала проверка на определени бензиностанции за това, дали работят съобразно закона. По отношение на нелегалните цигари министър Маринов обясни, че са предприети интензивни проверки на територията на цялата страна и най-вече в пограничните райони. „Анализите показват, че вследствие на разбитите фабрики говорим за едно по-ниско ниво на организираност и ползване предимно на куфарна търговия и минаване на зелена граница с високо проходими моторни превозни средства“, коментира той.  \r\nЦветилена СИМЕОНОВА", "date": "2019.02.27", "title": "Рекордно ниски нива на контрабанда на цигари са отчетени у нас за последното тримесечие на 2018 г. (ОБЗОР)"}
{"url": "http://www.focus-news.net/news/2019/02/27/2628451/afp-kamarata-na-predstavitelite-v-amerikanskiya-kongres-blokira-pogranichnoto-izvanredno-polozhenie-obyaveno-ot-tramp.html", "text": "Във вторник Долната камара на американския Конгрес одобри резолюция, с която се блокира възможността президентът Доналд Тръмп да получи финансиране за граничната стена с Мексико, като наложи национално извънредно положение, предаде  AFP . \r\nВ подкрепа на резолюцията гласуваха 245 депутати от Камарата на представителите, която е под контрола на демократите, срещу 182 – „против“. Сега документът трябва да се гласува и от Сената, където преобладават републиканците.   \r\nТринайсет републиканци се присъединиха към демократите срещу декларацията за извънредното положение.   \r\nПрезидентът се закани да наложи вето на депутатското решение, ако резолюцията бъде одобрена и от Камарата, и от Сената.  Ивелина Ватова", "date": "2019.02.27", "title": "AFP: Камарата на представителите в американския Конгрес блокира пограничното извънредно положение, обявено от Тръмп"}
{"url": "http://www.focus-news.net/news/2019/02/27/2628453/tass-nebenzya-zayavi-che-rf-shte-razprostrani-v-ss-na-oon-svoy-proekt-za-saobshtenie-po-venetsuelskata-kriza.html", "text": "Руската делегация ще разпространи в СС на ООН проект за заявление по въпроса за Венецуела, по аналогия с приетото по американска инициатива заявление за ситуацията в Хаити, предава  ТАСС , като цитира съобщението, направено във вторник на заседанието на СС на ООН от постоянния представител на Русия в Световната организация Василий Небензя.  \r\n\"На 21 февруари американската делегация предложи текст за съобщение на СС на ООН в пресата по повод събитията в Хаити, което всички членове на Съвета приеха единодушно \", припомни руският дипломат и попита специалният представител на САЩ по въпросите на Венецуела Елиот Абрамс: \"Готова ли е американската делегация да подкрепи руския проект на заявление по ситуацията във Венецуела със същите формулировки, които СС направи в случая с Хаити?\". Американският представител не е отговорил на въпроса. \r\n\"Никак не е сложно да се забележи, че става дума за идентична ситуация на практика. Разликата е в това, че в Хаити Вашингтон ерши да заеме страната на законната власт, поне засега \", е коментирал Небензя. \r\nВ средата на февруари в Хаити избухнаха масови протести срещу властта, в резултат на които загинаха няколко човека. По данни от медиите, протестиращите са изгорили американското знаме и са се обърнали към Русия да помогне на страната да излезе от кризата.   \r\nТАСС разполага с проекта за заявление на руската делегация. В него се предлага на СС да изрази тревога от гибелта на мирни граждани във Венецуела и да потвърди „готовността си  да си сътрудничи с народите и законните власти в държавите \". Освен това в документа се съдържа призив към всички политически сили \"да продемонстрират привързаност към усилията да се разреши политическата и социално-икономическата ситуация във Венецуела \". РФ е готова да посредничи   \r\nНебензя е отбелязал също така, че Русия е готова да окаже съдействие при диалога между „всички конструктивно и патриотично настроени и силите във Венецуела“. Той е предупредил, че има възможност в страната да се приложи и военен сценарий, „който би имал тежки последици и за целия регион“. \r\nРуският дипломат се е обърнал и към държавите от региона с призив „независимо от политическите си предпочитания твърдо да изразят подкрепата си за устава на ООН, срещу неприятността от заплаха със сила и прилагане на сила, срещу грубата намеса във вътрешните работи на суверенна държава \". Властта на Гуайдо е юридически нищожна   \r\n\"В независима латиноамериканска държава изведнъж се намира самозванец, който на улицата сам себе си провъзгласява за президент, и веднага, само след няколко минути, е признат от САЩ \", заявява руският дипломат. \r\n\"Мисля, че всички, които тук разсъждават за конституционния процес и законността на властта на Гуайдо, си дават сметка, че това звучи лицемерно юридически нищожно, то е просто смешно, - констатира Небензя. – Това, което наблюдаваме, е обикновено поругателство на законите и конституционния правов ред \".  Ивелина Ватова", "date": "2019.02.27", "title": "ТАСС: Небензя заяви, че РФ ще разпространи в СС на ООН свой проект за съобщение по венецуелската криза"}
{"url": "http://www.focus-news.net/news/2019/02/27/2628462/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Да се отложи приложението на Член 50 от Лисабонския договор може да означава, че Великобритания никога няма да излезе от Европейския съюз свободно,  а това е свидетелство, че мечтата, наречена Брекзит, умира, пише в аналитичен текст за Брекзит днешният брой на  The Telegraph \r\nКолко много пъти Тереза Мей твърдеше, че Великобритания ще напусне Европейския съюз на 29 март, каквото и да се случи? Министър-председателят беше питана в Камарата на общините, на пресконференции, в радио и телевизионни студия, от депутати, интервюиращи я журналисти и гласоподаватели отново да заяви, да кажи с други думи, ако е нужно, тази своя основна амбиция. Тя натъртено и постоянно повтаряше, че няма да има отлагане на изпълнението на Член 50 от Лисабонския договор. Само един път, навярно?! \r\nНа 12 март премиерът ще представи отново своя проект за сделката плюс промените около ирландската граница, с надежда, че дотогава ще бъдат одобрени. Ако отново се провали, на следващия ден британските депутати ще трябва да гласуват на масата да се извади Брекзит без сделка. А ако и това се провали, на 14 март ще се проведе ново гласуване в британския Парламент, за да се удължи срокът на прилагане на Член 50 от Лисабонския договор. \r\n*** Разбунтувалите се министри снощи бяха обвинени от колегите си, че саботират разговорите с ЕС, пише в днешния си брой  The Times .Това се е случило след като те принудиха Тереза Мей да даде шанс на депутатите да отложат Брекзит.   \r\nПремиерът благодари на бунтовниците от правителството и ще позволи на парламентаристите да гласуват да спрат Брекзит без сделка на 29 март, ако отново нейният проект се провали в Камарата на общините. Така в Уестминстър ще могат да гласуват дали да попитат ЕС да удължи преговорния период, но само „за малко, ограничено време“.   \r\nТази концесия предизвика ожесточена язвителност в кабинета. Амбър Ръд, министър за пенсиите и трудовата заетост, Дейвид Гок, правосъден министър, и Грег Кларк, бизнес министър бяха обвинени, че са с поведение на „камикадзета“ от Лиз Трас, главен финансов министър. Триото, поддържащо идеята за оставане в Евросъюза, е заплашило да напусне кабинета.   \r\n*** Поради усилената подготовка за посрещането на Ким и Тръмп, във виетнамската столица на два пъти запазили един и същи хотел … за различни групи. Така американските журналисти, които ще отразяват втората среща между лидерите на САЩ и КНДР, е трябвало да напуснат хотела, за който се очаквало да бъде техен пресцентър, тъй като в него ще се настани Ким Чен-ун.   \r\nТакова съжителство, коментира  The Guardian , никога не е било по вкуса на серевнокорейския апарат за сигурност, тъй като той не е свикнал с любопитните журналисти. След бърз разговор и обсъждане между севернокорейските и виетнамските официални лица във вторник сутринта хотел „Мелия“ е бил демонстративно „освободен“ от американски журналисти, които безцеремонно са били изгонени от обявения им от Белия дом медиен център. \r\nФактът, че този проблем е бил открит едва във вторник сутринта, ден преди Тръмп и Ким ад се срещнат в Ханой, според британския всекидневник, е  свидетелство за това как се подготвя срещата им. Ханой е договорен като място на втората среща едва преди две седмици и това се оценява като победа за севернокорейското ръководство, което планира да съчетае пътуването до виетнамската столица по повод срещата на върха на двамата държавни глави с приятелско посещение и изграждане на взаимоотношения с виетнамското държавно ръководство.   \r\nВестникът споменава, че твърде малко информация се дава за времето и мястото на срещата, освен сведенията, че двамата са пристигнали във вторник в Ханой и че в сряда вечерта ще имат работна вечера, на която ще присъстват висчки лица и тя ще се предшества от кратък разговор „на четири очи“ между двамата лидери. Вероятно виетнамските домакини ще предложат развлечение след вечерята в операта в централен Ханой, която е във френски колониален стил.   \r\nЗа работните делови разговори е предоставена правителствена резиденция. Според информация на британския всекидневник двамата може да се срещнат и да разговарят и в хотел „Метропол“, където Грейъм Грийн е писал своя „Тихият американец“ и където през 1972 година, по време на Виетнамската война е била отседнала Джейн Фонда.", "date": "2019.02.27", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/02/27/2628464/sport-maritsa-zagubi-ot-shtutgart.html", "text": "Състезателките на Марица загубиха като домакини от отбора на Шутгарт в последния си мач от група А на Шампионската лига. Крайният резултат е  1:3, в отделните геймове  -  24:26, 19:25, 25:22 и 22:25. \r\nТака пловдивските волейболистки останаха трети в групата си пред френския Безие. \r\nВтори са германките от Щутгарт, а първи – състезателките на ВакъфБанк, Турция.", "date": "2019.02.27", "title": "Спорт: Марица загуби от Щутгарт"}
{"url": "http://www.focus-news.net/news/2019/02/27/2628463/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Силите на Балтийския флот следят за движението на ракетния разрушител на Военноморския флот на САЩ „Грейвли“, който навлезе в Балтийско море, пише  „Независимая газета“ , като пояснява, че информацията е съобщена във вторник на журналистите в Националния център за управление на отбраната на Руската федерация, който влиза в състава на Министерството на отбраната.    \r\nВ Центъра са уточнили, че американския ракетен разрушител е навлязъл в балтийски води в 14.00 ч. московско време. Той носи със себе си управляеми ракети. Военните на РФ са заявили пред журналистите, че  \"Назначени сили и средства от Балтийския флот организирано и непрекъснато следят движението на американският ракетен разрушител „Грейвли\". \r\n**** Премиерът на Израел Бенямин Нетаняху обяви, че главна тема в преговорите с президента на Русия Владимир Путин ще бъде присъствието на Иран в Сирия, пише руският вестник  „Взгляд“ .   \r\n«Днес (вторник – бел. ред.) заминавам за Москва, където утре (сряда – бел. ред.)  ще се срещна с президента на Русия Владимир Путин. В центъра на нашите преговори ще бъде иранската консолидация в Сирия. Ние действаме против нея, нападаме техните бази и продължаваме да действаме. За това ще говоря с президента », е заявил премиерът на Израел пред РИА „Новости“.. \r\nТой е добавил, че Израел ще продължи да действа до тогава, докато иранците не бъда извадени от  Сирия, тъй като Иран заплашва „да унищожи Израел“.   \r\n«Няма да му позволим да се укрепи на нашите граници“, а казал Нетаняху. \r\nПреди това медиите съобщиха, че Нетаняху ще покаже на Путин карта с иранските военни позиции в Сирия.  \r\nПреговорите Путин-Нетаняху ще се състоят в сряда, 27 февруари. \r\n*** \r\nb> Анкара/Москва.  Турция няма да се откаже от намерението си да притежава руски зенитно-ракетен комплекс С-400, независимо от натиска, който САЩ упражняват, е заявил турският държавен глава Реджеп Тайип Ердоган, пише вестник  „Известия“ . \r\nВ интервю за телевизионния канал NTV той е отбелязал, че Москва предоставя на Анкара добри условия за купуването на С-400. \r\n«Ако САЩ ни предложат подходящи условия  по сделката за зенитно-ракетния комплекс Patriot, тогава може също да кажем „да“, но дума и да не става да правим крачка назад за С-400 », подчертава президентът на Турция.   \r\nОсвен това той е призовал американските колеги да променят „грубия си подход“ към въпроса за покупката на руско въоръжение.   \r\nАнкара и Москва сключиха договор за доставката на С-400 през 2017 год. Вашингтон неведнъж се е обявявал против споразумението и е заплашвал Турция, че няма да й достави платените изтребители F-35. \r\nНа 7 февруари стана ясно, че Вашингтон може да се откаже да продаде на Анкара комплексите Patriot, ако тя сключи сделка с Москва за системи", "date": "2019.02.27", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/02/27/2628465/pregled-na-mezhdunarodnite-novini-do-6-chasa-agentsiya-fokus.html", "text": "Във вторник американският пратеник в ООН е заявил, че страната му ще поиска тази седмица Съветът за сигурност да одобри резолюция, с която се призовава да се разреши внасянето на хуманитарна помощ във Венецуела, предава  AFP . \r\n\"Ще настояваме тази седмица да се приеме резолюцията, която да позволи хуманитарна помощ да се внесе във Венецуела,\" е заявил Елиот Абрамс, специалният представител на САЩ за Венецуела, на репортерите преди срещата на СС на ООН по кризата в латиноамериканската страна.   \r\n*** Властите в Перу са решили да анулират визите, издадени за венецуелските дипломати, представляващи правителството на Николас Мадуро. Това официално заявление е направил заместник министъра на външните работи на Перу Уго де Села Мартинес, предава  ТАСС . \r\nТой е отбелязал, че „след изтичане на 15-дневния срок, който започва от 22 февруари, ще им съобщим, че престоят им в Перу е нелегален, а визите им са анулирани“. Мартинес е пояснил, че решението е прието в резултат от мерките, обсъдени на заседанието на Групата от Лима, проведено на 25 февруари в Богота.   \r\nГрупата от Лима, с изключение на Мексико, призна обявилия се за временен държавен глава на Венецуела Хуан Гуайдо. \r\n*** Президентът на САЩ Доналд Тръмп и севернокорейският лидер Ким Чен-ун започват втората си среща в сряда във виетнамската столица, като американската страна ще настоява за съществени стъпки от Северна Корея за закриване на нейната ядрена програма, предава  Reuters .  \r\nОт Белия дом информират, че Тръмп и Ким ще се срещнат в ханойския хотел „Метропол“, който е във френски колониален стил. Те ще имат 20-минутен разговор насаме преди да започне предвидената вечеря, която трябва да трае час и половина. \r\nТръмп пристигна в Ханой във вторник с президентския самолет. „Току-що пристигам в Ханой!“, написа той в Туитър. “Благодаря на всички тук за голямото посрещане в Ханой. Огромни тълпи от хора и толкова много обич! ” \r\nКим пристигна с влак по-рано през деня, след като три дни пропътува 3,000-километра от Пхенян през Китай. От границата до Ханой той се придвижваше с кола.   \r\nДвамата лидери, които проявиха удивително топли отношения на първата си среща в Сингапур през юни 2018 година, на вечерята ще бъдат придружени от двама помощници и преводачите, по информация на Белия дом. Отново ще се срещнат в четвъртък.  \r\nСегашните им разговори са осем месеца след историческата среща в Сингапур, първа изобщо между действащ американски президент и севернокорейски лидер. И докато тя имаше за цел да разтопи ледовете между двете държави след десетилетия на враждебност, сегашната си поставя за задача да придвижи нещата отвъд неясните обещания от страна на Ким да работи за приключване с денуклеаризацията на Корейския полуостров.   \r\nКритиците на Тръмп у дома го предупредиха да не сключва сделка, която няма да постигне сериозен контрол над севернокорейските ядрени амбиции. Те искат да се настоява за специални действия от страна на Северна Корея, с които да се потвърди готовността й да се откаже от ядрените оръжия, които толкова плашат САЩ.   \r\nНа свой ред, Ким ще очаква значителни американски отстъпки, като например отказ от наказателните санкции и декларация, че Корейската война от 1950-53 година най-сетне е приключила формално.   \r\nТръмп кацна във вечерните часове и беше посрещнат от висши виетнамски и американски официални лица. Ескортът премина през тълпи, които развяваха знамената на Виетнам, САЩ и Северна Корея, по пътя към хотел „Мариот“, където ще отседне за двудневната среща на върха.   \r\nПо-рано виетнамски официални лица посрещнаха Ким на гарата в Донг Данг, където той прекоси на влак границата с Китай. Ким беше посрещнат на червен килим, с почетна гвардия, военен оркестър и знамената на двете държави. Той се придружава от сестра си Ким Йо-джьон, която е много важен негов помощник. Дузина бодигардове плътно пътуваха до неговата лимузина през двата часа с кола до Ханой. Пътищата бяха затворени и охранявани от силите за сигурност чак до хотел „Мелия“, където той се отседне.   \r\nКакто предава севернокорейската държавна телеграфна агенция KCNA, официалните служители, които ще участват в разговорите, са го информирали веднага след пристигането му за подробности „около модела, по който ще протекат разговорите между двете делегации“. След това Ким е посетил севернокорейското посолство във Виетнам. \r\nKCNA предава, че той  “ще се присъедини към американския президент Доналд Тръмп на 27 и 28 февруари за историческата втора среща на върха между КНДР и САЩ“, а на 1 и 2 март ще има визита на добра воля във Виетнам. \r\nВъв вторник в Ханой пристигна и американският държавен секретар Майк Помпео. Той се срещна и разговаря с виетнамския външен министър Фам Бин Мин.  ‘Страхотна’ \r\nПреди да тръгне от Вашингтон, Тръмп е заявил, че това ще бъде „страхотна среща на върха“ и е акцентирал на ползите за Северна Корея, ако се откаже от своите ядрени оръжия. \r\n“При пълна денуклеаризация Северна Корея бързо ще се превърне в икономически инкубатор,” е казал. “Без нея, нещата ще продължат по същия път. Председателят Ким ще вземе мъдро решение!” \r\nВ реч в неделя обаче Тръмп е казал, че ще е щастлив, ако Северна Корея продължат с паузата за оръжейните тестове. „Не бързам. Просто не искам да се провеждат тестове. Докато тях ги няма, ние сме щастливи“.  \r\nСеверна Корея не е провеждала ядрени или ракетни тестове от 2017 година, но анализаторите смятат, че двамата лидери трябва да изоставят символизма на срещите и да се придвижат напред. Най-базисното и спешно нещо, което те трябва да разрешат, е изясняване на понятието денуклеаризация.  \r\nБелият дом настоява Северна Корея да се откаже от всички свои ядрени и ракетни програми. Северна Корея иска да види как се затваря ядреният чадър, който САЩ са разтворили на Южна Корея.   \r\nТази среща се провежда в момент, когато Тръмп е подложен на все по-голям натиск у дома и той е заинтересован да заяви, че е постигнал напредък по тема от външната политика, в която са се спъвали редица негови предшественици.   \r\nДокато Тръмп е в Ханой, бившият му личен адвокат Майкъл Коен трябва да отговаря пред комитетите в американския Конгрес по въпроси, свързани с бизнеса на президента.   \r\nВъзникват очаквания и по повод на доклада на специалния съветник Робърт Мюлер за руската намеса в изборите през 2016-та година, макар че официален служител от правосъдното министерство на САЩ обяви, че това няма да е през тази седмица.   \r\nГоворителят на южнокорейския държавен глава обяви пред репортерите в Сеул, че двете страни може би ще успеят да се споразумеят за постигане на формален край на Корейската война, нещо, което Северна Корея отдавна мечтае, тъй като войната приключи със стъпка  към въоръжаването, а не с мирен договор.   \r\n*** Във вторник Долната камара на американския Конгрес одобри резолюция, с която се блокира възможността президентът Доналд Тръмп да получи финансиране за граничната стена с Мексико, като наложи национално извънредно положение, предаде  AFP . \r\nВ подкрепа на резолюцията гласуваха 245 депутати от Камарата на представителите, която е под контрола на демократите, срещу 182 – „против“. Сега документът трябва да се гласува и от Сената, където преобладават републиканците.   \r\nТринайсет републиканци се присъединиха към демократите срещу декларацията за извънредното положение.   \r\nПрезидентът се закани да наложи вето на депутатското решение, ако резолюцията бъде одобрена и от Камарата, и от Сената. \r\n*** Руската делегация ще разпространи в СС на ООН проект за заявление по въпроса за Венецуела, по аналогия с приетото по американска инициатива заявление за ситуацията в Хаити, предава  ТАСС , като цитира съобщението, направено във вторник на заседанието на СС на ООН от постоянния представител на Русия в Световната организация Василий Небензя.  \r\n\"На 21 февруари американската делегация предложи текст за съобщение на СС на ООН в пресата по повод събитията в Хаити, което всички членове на Съвета приеха единодушно \", припомни руският дипломат и попита специалният представител на САЩ по въпросите на Венецуела Елиот Абрамс: \"Готова ли е американската делегация да подкрепи руския проект на заявление по ситуацията във Венецуела със същите формулировки, които СС направи в случая с Хаити?\". Американският представител не е отговорил на въпроса. \r\n\"Никак не е сложно да се забележи, че става дума за идентична ситуация на практика. Разликата е в това, че в Хаити Вашингтон ерши да заеме страната на законната власт, поне засега \", е коментирал Небензя. \r\nВ средата на февруари в Хаити избухнаха масови протести срещу властта, в резултат на които загинаха няколко човека. По данни от медиите, протестиращите са изгорили американското знаме и са се обърнали към Русия да помогне на страната да излезе от кризата.   \r\nТАСС разполага с проекта за заявление на руската делегация. В него се предлага на СС да изрази тревога от гибелта на мирни граждани във Венецуела и да потвърди „готовността си  да си сътрудничи с народите и законните власти в държавите \". Освен това в документа се съдържа призив към всички политически сили \"да продемонстрират привързаност към усилията да се разреши политическата и социално-икономическата ситуация във Венецуела \". РФ е готова да посредничи   \r\nНебензя е отбелязал също така, че Русия е готова да окаже съдействие при диалога между „всички конструктивно и патриотично настроени и силите във Венецуела“. Той е предупредил, че има възможност в страната да се приложи и военен сценарий, „който би имал тежки последици и за целия регион“. \r\nРуският дипломат се е обърнал и към държавите от региона с призив „независимо от политическите си предпочитания твърдо да изразят подкрепата си за устава на ООН, срещу неприятността от заплаха със сила и прилагане на сила, срещу грубата намеса във вътрешните работи на суверенна държава \". Властта на Гуайдо е юридически нищожна   \r\n\"В независима латиноамериканска държава изведнъж се намира самозванец, който на улицата сам себе си провъзгласява за президент, и веднага, само след няколко минути, е признат от САЩ \", заявява руският дипломат. \r\n\"Мисля, че всички, които тук разсъждават за конституционния процес и законността на властта на Гуайдо, си дават сметка, че това звучи лицемерно юридически нищожно, то е просто смешно, - констатира Небензя. – Това, което наблюдаваме, е обикновено поругателство на законите и конституционния правов ред \". \r\n*** След днешното заседание на правителството косовският премиер  Рамуш Харадинай заяви пред репортери, че \"повдигането на граничния въпрос е дневният ред на Русия и руския президент (Владимир Путин), за да запази балканския въпрос открит\", цитиран от македонския информационен портал  A1 On . \r\nХарадинай каза, че е съгласен, че в преговорите със Сърбия трябва да бъде постигнато споразумение за взаимно признаване, но че Косово няма да приеме промяната на границата и разделението на страната,. \r\n\"Повдигането на граничния въпрос не е проста тема, а означава отваряне на кризи и трагедии\", каза Харадинай. \r\nТой повтори позицията на правителството си, че диалогът с Белград трябва да продължи, но стопроцентовите мита върху вноса от Сърбия и Босна и Херцеговина няма да бъдат премахнати, докато не бъде постигнато споразумение за взаимно признаване. \r\n„Важно е диалогът да продължи. Що се отнася до митата, няма промяна, вие знаете моето отношение,“  заяви Харадинай. \r\nИзискванията на международните фактори за премахване на митата, според премиера на Косово, са неприемливи, защото не отчитат определени особености. \r\n„В искането има две липсващи точки: съгласие за това какво ще се споразумеят Косово и Сърбия, както и времевият аспект. Сърбия е причинила щети на Косово. Ние подкрепяме диалога, говорим за реципрочно споразумение между Косово и Сърбия, но не и за споразумение, което ще се основава на въпроса за границите и територията, защото това означава начало на кризи и трагедии“, каза Харадинай. \r\n*** Изтече проектодоговора за уреждане на косовския конфликт, представен от македонския телевизионен канал  “21 ТВ“ .  \r\nСпоред договора Сърбия ще предаде района на Прешево, част от Медведжа без самия град Медведжа и някои села около него. Буяновац придобива специален статут за срок от 35 години, като ще се  управлява от президуим от трима представители – един от Сърбия , един от Косово и един от ЕС. \r\nКосовският град Митровица се обединява и добива специален статут за 35 години, кaто ще се управлява от тричленен президиум с по един представител от Сърбия, Косово и ООН. \r\nСърбия получава територии, населени със сърби във северната част на Косово. Така Сърбия ще предаде 1249 кв. км територия и ще придобие 1002 кв. км. \r\nМеталургичният гигант „Трепча“ добив специален статут, като се създава консорциум с американски, френски, руски и китайски капитал за 99 години, като приходите ще се разпределят по следната схема 15% за град Митровица, 35% за Сърбия и 50% за Косово . \r\nЯзовирът „Газивода“ става съвместен за Сърбия и Косово, като отношенията се уреждат съгласно международните конвенции. Електрическата енергия, произведена от ВЕЦ се разпределя 25% за Сърбия и 75% за Косово. \r\nПатриаршията в Печ и Дечанската църква получават „екстратериториален статут“, както и манастира в Грачаница и църквата в Призрен. Останалите църкви нямат определен статут. \r\nГраничните КПП ще бъдат интегрирани с един пост. \r\nСтраните няма да имат претенции за военни репарации.", "date": "2019.02.27", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/02/27/2628449/reuters-tramp-i-kim-shte-vecheryat-v-hanoyski-hotel-v-kolonialen-stil.html", "text": "Президентът на САЩ Доналд Тръмп и севернокорейският лидер Ким Чен-ун започват втората си среща в сряда във виетнамската столица, като американската страна ще настоява за съществени стъпки от Северна Корея за закриване на нейната ядрена програма, предава  Reuters .  \r\nОт Белия дом информират, че Тръмп и Ким ще се срещнат в ханойския хотел „Метропол“, който е във френски колониален стил. Те ще имат 20-минутен разговор насаме преди да започне предвидената вечеря, която трябва да трае час и половина. \r\nТръмп пристигна в Ханой във вторник с президентския самолет. „Току-що пристигам в Ханой!“, написа той в Туитър. “Благодаря на всички тук за голямото посрещане в Ханой. Огромни тълпи от хора и толкова много обич! ” \r\nКим пристигна с влак по-рано през деня, след като три дни пропътува 3,000-километра от Пхенян през Китай. От границата до Ханой той се придвижваше с кола.   \r\nДвамата лидери, които проявиха удивително топли отношения на първата си среща в Сингапур през юни 2018 година, на вечерята ще бъдат придружени от двама помощници и преводачите, по информация на Белия дом. Отново ще се срещнат в четвъртък.  \r\nСегашните им разговори са осем месеца след историческата среща в Сингапур, първа изобщо между действащ американски президент и севернокорейски лидер. И докато тя имаше за цел да разтопи ледовете между двете държави след десетилетия на враждебност, сегашната си поставя за задача да придвижи нещата отвъд неясните обещания от страна на Ким да работи за приключване с денуклеаризацията на Корейския полуостров.   \r\nКритиците на Тръмп у дома го предупредиха да не сключва сделка, която няма да постигне сериозен контрол над севернокорейските ядрени амбиции. Те искат да се настоява за специални действия от страна на Северна Корея, с които да се потвърди готовността й да се откаже от ядрените оръжия, които толкова плашат САЩ.   \r\nНа свой ред, Ким ще очаква значителни американски отстъпки, като например отказ от наказателните санкции и декларация, че Корейската война от 1950-53 година най-сетне е приключила формално.   \r\nТръмп кацна във вечерните часове и беше посрещнат от висши виетнамски и американски официални лица. Ескортът премина през тълпи, които развяваха знамената на Виетнам, САЩ и Северна Корея, по пътя към хотел „Мариот“, където ще отседне за двудневната среща на върха.   \r\nПо-рано виетнамски официални лица посрещнаха Ким на гарата в Донг Данг, където той прекоси на влак границата с Китай. Ким беше посрещнат на червен килим, с почетна гвардия, военен оркестър и знамената на двете държави. Той се придружава от сестра си Ким Йо-джьон, която е много важен негов помощник. Дузина бодигардове плътно пътуваха до неговата лимузина през двата часа с кола до Ханой. Пътищата бяха затворени и охранявани от силите за сигурност чак до хотел „Мелия“, където той се отседне.   \r\nКакто предава севернокорейската държавна телеграфна агенция KCNA, официалните служители, които ще участват в разговорите, са го информирали веднага след пристигането му за подробности „около модела, по който ще протекат разговорите между двете делегации“. След това Ким е посетил севернокорейското посолство във Виетнам. \r\nKCNA предава, че той  “ще се присъедини към американския президент Доналд Тръмп на 27 и 28 февруари за историческата втора среща на върха между КНДР и САЩ“, а на 1 и 2 март ще има визита на добра воля във Виетнам. \r\nВъв вторник в Ханой пристигна и американският държавен секретар Майк Помпео. Той се срещна и разговаря с виетнамския външен министър Фам Бин Мин.  ‘Страхотна’ \r\nПреди да тръгне от Вашингтон, Тръмп е заявил, че това ще бъде „страхотна среща на върха“ и е акцентирал на ползите за Северна Корея, ако се откаже от своите ядрени оръжия. \r\n“При пълна денуклеаризация Северна Корея бързо ще се превърне в икономически инкубатор,” е казал. “Без нея, нещата ще продължат по същия път. Председателят Ким ще вземе мъдро решение!” \r\nВ реч в неделя обаче Тръмп е казал, че ще е щастлив, ако Северна Корея продължат с паузата за оръжейните тестове. „Не бързам. Просто не искам да се провеждат тестове. Докато тях ги няма, ние сме щастливи“.  \r\nСеверна Корея не е провеждала ядрени или ракетни тестове от 2017 година, но анализаторите смятат, че двамата лидери трябва да изоставят символизма на срещите и да се придвижат напред. Най-базисното и спешно нещо, което те трябва да разрешат, е изясняване на понятието денуклеаризация.  \r\nБелият дом настоява Северна Корея да се откаже от всички свои ядрени и ракетни програми. Северна Корея иска да види как се затваря ядреният чадър, който САЩ са разтворили на Южна Корея.   \r\nТази среща се провежда в момент, когато Тръмп е подложен на все по-голям натиск у дома и той е заинтересован да заяви, че е постигнал напредък по тема от външната политика, в която са се спъвали редица негови предшественици.   \r\nДокато Тръмп е в Ханой, бившият му личен адвокат Майкъл Коен трябва да отговаря пред комитетите в американския Конгрес по въпроси, свързани с бизнеса на президента.   \r\nВъзникват очаквания и по повод на доклада на специалния съветник Робърт Мюлер за руската намеса в изборите през 2016-та година, макар че официален служител от правосъдното министерство на САЩ обяви, че това няма да е през тази седмица.   \r\nГоворителят на южнокорейския държавен глава обяви пред репортерите в Сеул, че двете страни може би ще успеят да се споразумеят за постигане на формален край на Корейската война, нещо, което Северна Корея отдавна мечтае, тъй като войната приключи със стъпка  към въоръжаването, а не с мирен договор.    Ивелина Ватова", "date": "2019.02.27", "title": "Reuters: Тръмп и Ким ще вечерят в ханойски хотел в колониален стил"}
{"url": "http://www.focus-news.net/news/2019/02/27/2628460/the-times-voyna-v-kabineta-sled-kato-tereza-mey-dava-shans-na-deputatite-da-otlozhat-brekzit.html", "text": "Разбунтувалите се министри снощи бяха обвинени от колегите си, че саботират разговорите с ЕС, пише в днешния си брой  The Times .Това се е случило след като те принудиха Тереза Мей да даде шанс на депутатите да отложат Брекзит.   \r\nПремиерът благодари на бунтовниците от правителството и ще позволи на парламентаристите да гласуват да спрат Брекзит без сделка на 29 март, ако отново нейният проект се провали в Камарата на общините. Така в Уестминстър ще могат да гласуват дали да попитат ЕС да удължи преговорния период, но само „за малко, ограничено време“.   \r\nТази концесия предизвика ожесточена язвителност в кабинета. Амбър Ръд, министър за пенсиите и трудовата заетост, Дейвид Гок, правосъден министър, и Грег Кларк, бизнес министър бяха обвинени, че са с поведение на „камикадзета“ от Лиз Трас, главен финансов министър. Триото, поддържащо идеята за оставане в Евросъюза, е заплашило да напусне кабинета.    Ивелина Ватова", "date": "2019.02.27", "title": "The Times: Война в кабинета, след като Тереза Мей дава шанс на депутатите да отложат Брекзит"}
{"url": "http://www.focus-news.net/news/2019/02/27/2628466/gd-granichna-politsiya-normalno-se-osashtestvyava-preminavaneto-na-vsichki-granichni-kontrolno-propuskatelni-punktove-v-stranata.html", "text": "Нормално се осъществява преминаването на всички гранични контролно-пропускателни пунктове в страната. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. \r\nПоради усложнена метеорологична обстановка в Румъния - силен вятър и снеговалеж, вероятно ще бъдат въведени ограничения за пътуване на МПС по републиканската пътна мрежа. При промяна на обстановката на територията на Р. Румъния ще има допълнителна информация.", "date": "2019.02.27", "title": "ГД „Гранична полиция“: Нормално се осъществява преминаването на всички гранични контролно-пропускателни пунктове в страната"}
{"url": "http://www.focus-news.net/news/2019/02/27/2628468/predstoyashti-sabitiya-v-stranata-za-27-fevruari-agentsiya-fokus.html", "text": "*** \r\nОт 16.30 часа в зала „София“ на Световния търговски център „Интерпред“ държавният глава Румен Радев ще участва в церемонията по връчване на наградите на Българската асоциация по информационни технологии (БАИТ) за 2018 г. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 09.00 часа 9-и състав на Специализирания наказателен съд ще заседава по делото срещу Димитър Д., Румен Д. и др., на които са повдигнати обвинения за образуване и ръководене на организирана престъпна група. \r\n*** \r\nОт 09.30 часа 31-ви състав на Софийски градски съд ще заседава по делото срещу квесторите на КТБ  Елена Костадинчев и Станислав Лютов, обвинени в безстопанственост в особено големи размери. \r\n*** \r\nОт 09.30 часа 5-и състав на Специализирания наказателен съд ще заседава по делото срещу Хованес М. Пламен П. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.30 часа в сградата на институцията на ул. „Георг Вашингтон“ 22 омбудсманът Мая Манолова ще се срещне с български граждани от чужбина. \r\n*** \r\nОт 10.30 часа 17-и състав на Специализирания наказателен съд ще заседава по искане на  Любомир Л., за изменение на наложената му мярка за неотклонение.  \r\n*** \r\nОт 11.00 часа в Национален пресклуб БТА проф. Николай Овчаров ще проведе пресконференция на тема „Има ли „подводни камъни“ за постигането на така желаното споразумение между България и Република Северна Македония относно общата история?“. \r\n*** \r\nОт 11.00 часа д-р Хироши Ямакава, директор на Лабораторията за изкуствен интелект Dwango в Токио, ще изнесе публична лекция на тема тема „Бъдещето на изкуствения интелект в хармония с човека“ в зала „Проф. Марин Дринов“ на Българската академия на науките. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Блага Б. и Иво Д., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа в Информационен център София - европейска столица на спорта ще се проведе пресконференция по повод предстоящото през уикенда трето издание на международния баскетболен турнир в памет на „Ваня Войнова\". \r\n*** \r\nОт 11.00 часа в Литературен клуб „Перото\" на Национален Дворец на Културата ще бъде открита инициативата #steniskanabala. \r\n*** \r\nОт 11.00 часа в клуба на Съюза на журналистите ще бъде представен международния проект „Вивиен“ срещу насилието над жените с увреждания. \r\n*** \r\nОт 12.00 часа на кръстовището на бул. „Евлоги и Христо Георгиеви“ и бул. „Янко Сакъзов“ кметът на София Йорданка Фандъкова и министърът на транспорта, информационните технологии и съобщенията Росен Желязков ще направят инспекция на строителството на третия лъч на метрото, където приключи изграждането на метротунела с помощта на специалната тунелопробивната машина. \r\n*** \r\nОт 13.00 часа 10-и състав на Специализирания наказателен съд ще заседава по делото срещу Пламен М., Атанас О. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.00 часа 6-и състав на Специализирания наказателен съд ще заседава по делото срещу Методи И., на когото е повдигнато обвинение за изнудване. \r\n*** \r\nОт 13.00 часа 12-и състав на Специализирания наказателен съд ще заседава по делото срещу Михаил С., на когото е повдигнато обвинение за престъпление по чл. 108 НК. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Андрей З., Костадин Г. и др., на които са повдигнати обвинения за образуване и ръководене на организирана престъпна група.  \r\n*** \r\nОт 13.30 часа в заседателната зала в сградата на Висшия съдебен съвет на ул. „Eкзарх Йосиф” 12 ще се проведе заседание на Прокурорската колегия. \r\n*** \r\nОт 13.30 часа 9-и състав на Специализирания наказателен съд ще заседава по делото срещу Живко М., на когото са повдигнато обвинение за изнудване. \r\n*** \r\nОт 14.00 часа в сградата на Министерството на здравеопазването (залата на ет. 4) главният държавен здравен инспектор доц. д-р Ангел Кунчев, директорът на Националния център по заразни и паразитни болести проф. Тодор Кантарджиев, изпълнителният директор на СБАЛИПБ „Проф. Иван Киров” проф. д-р Татяна Червенякова и експерти от Министерството на здравеопазването ще дадат пресконференция на тема ваксинопредотвратими заболявания \r\n*** \r\nОт 14.30 часа ІІ-д въззивен състав ще заседава по гражданско дело на Елена Йончева срещу Бойко Борисов. \r\n*** \r\nОт 16.00 часа в зала „София“ на ИНТЕРПРЕД ще се състои церемонията по връчването на наградите на БАИТ. \r\n*** \r\nОт 18.30 часа в ателие-книжарница „Къща за птици” ще се проведе библейска беседа от поредицата „Книгата на книгите“ на тема „Възмездие и прошка в Стария и Новия Завет“. Лектор ще бъде отец Илиян Алексиев – председател на столичния храм „Рождество Богородично“. \r\n*** \r\nОт 18.30 часа в Sofia Event Center ще се състои церемонията по награждаване на конкурса Баня на годината 2018. \r\n*** \r\nОт 19.00 часа в Casa Libri (ул. „Цар Асен“ 64) ще се състои премиерата на новия роман на Георги Тенев „Балкански ритуал“. \r\n*** \r\nОт 16.00 часа в Народно читалище „Фар 1946“ ще се състои церемонията по награждаването на победителите в IV-тия конкурс за рисунка и литературна творба, посветен на 3 март. \r\n*** \r\nОт 19.30 часа в Културния дом на Нефтохимика ще бъде представен най-новият спектакъл на Танцова компания „ДЮН“ – „Мандала“.  \r\n*** \r\nОт 09.30 часа до 17 часа в наказателна зала 1, ет. 1, на Съдебната палата продължава делото Марешки с изслушване на вещи лица и свидетели. Предишните заседания се провеждаха при закрити врата, поради изслушване на аудиозаписи от СРС. \r\n*** \r\nОт 11.00 часа във Франкофонски център – Варна ще се проведе пресконференция за представянето на на културните събития за месец март, организирани в рамките на „Месеца на Франкофонията 2019“. \r\n*** \r\nОт 14.00 часа общинският съветник от ПП ГЕРБ Калина Пеева ще се срещне с граждани в офиса на партията на ул. „Георги Бенковски” 1.  \r\n*** \r\nОт 14.30 часа в читалнята на Регионална библиотека „П. Р. Славейков“ ще се проведе кръгла маса. посветена на гръцкия език и неговото развитие през вековете. Събитието е по повод Международния ден на гръцкия език. \r\n*** \r\nОт 16.00 часа кметът на Община Видин Огнян Ценков ще участва в среща с Академичното ръководство на Русенския университет „Ангел Кънчев”. От 18.00 часа в залата на Общински съвет – Видин кметът Огнян Ценков ще присъства на среща, организира от РУО - Видин и Филиала на Русенския университет, с ученици от 12 клас на професионалните гимназии и техните родители. \r\n*** \r\nОт 16.00 часа в малката зала на Художествена галерия „Иван Фунев“ ще бъде открита гостуваща мобилна документална изложба „80 г. Паметник на Свободата на връх Шипка“. \r\n*** \r\nОт 17.00 часа в малката зала на Художествена галерия „Иван Фунев“ ще бъде представена разработката „Населението на средновековна Враца по антропологични данни от некрополите“ на Калоян Василев и гл. ас. д-р Мария Христова (ИЕМПАМ-БАН). \r\n*** \r\nОт 16.00 часа в НЧ „Съединение - 1888“ ще се проведе „Мартенска работилничка“ – изработване на мартеници с учениците от ОУ „Климент Охридски“.  \r\n*** \r\nОт 10.00 часа Дневен център за лица с увреждания организира „Мартенска работилница“ в Младежкия център.  \r\n*** \r\nОт 11.00 часа в Регионална библиотека „Дора Габе“ ще започне Музикална лектория „Танц“ на Български камерен оркестър – Добрич с диригент Алексей Измирлиев. \r\n*** \r\nОт 18.00 часа в Младежкия център ще започне „Музикален салон 2“ с участието на Клуб „Пиано“ при Младежки център – Добрич и СУ „Св. Климент  Охридски“. \r\n*** \r\nОт 11.00 часа в Панорама \"Плевенска епопея\" ще се връчат наградите на победителите в конкурса за детска рисунка, посветена на националния празник. \r\n*** \r\nОт 9.00 часа в Зала 1 на Окръжен съд ще се гледа делото на подсъдимия Станимир Х. Срещу него е повдигнато обвинение за нанасяне на средна телесна повреда на полицейски служител.  \r\n*** \r\nОт 09.30 часа в Зала 2 на Окръжен съд ще се гледа делото на Йордан С., Марин П., Александър К. и Александър Д. Срещу тях е повдигнато обвинение за въоръжен грабеж в размер на 457 352.00 лева.   \r\n*** \r\nОт 10.00 часа във фоайето на Драматичен театър ще се проведе пресконференция по повод премиерата на спектакъла „Одисей\".  \r\n*** \r\nВ 11.00 часа от пл. „Стефан Стамболов” 1 ще тръгне шествие с деца от училищата в града по повод Световния ден за борба срещу тормоза в училище. \r\n*** \r\nОт 11.00 часа в Аулата на Аграрния университет – Пловдив ще се проведе граждански диалог на тема „Технологии, образование, агросектор: цифровата трансформация  възможна“ с участието на еврокомисаря Мария Габриел и евродепутата от ГЕРБ/ЕНП Владимир Уручев. \r\n*** \r\nОбщинските съветници от ГЕРБ ще проведат приемни с граждани. От 16.00 до 18.00 часа председателят на Групата на ПП ГЕРБ и заместник-председател на Общински съвет Радослава Ташкова и Георги Василев ще се срещнат с граждани в офиса на ПП ГЕРБ в район „Южен” на ул. „Академик Петър Динеков” 1А. От 17.00 часа в офиса на ГЕРБ в район „Източен” на ул. „Коста Паница” 5 приемна ще има  Ани Лафчиева. От 17.30 часа там започва срещата с Емил Русинов. \r\n*** \r\nОт 18.00 часа в Градската художествена галерия ще бъде открита ретроспективна изложба на скулптора Атанас Колев. \r\n*** \r\nОт 10.30 часа в Екомузей с аквариум ще се проведе първото занятие по проект „Културна екосистема. Човек и природа – музейни образователни модули“, който се реализира от Регионален исторически музей – Русе с подкрепата на Министерството на културата. \r\n*** \r\nОт 16.00 часа в зала 2 на Канев център ПП ГЕРБ организира граждански диалог, посветен на регионалното развитие. Форумът е част от платформата за граждански диалог „Европа в нашия дом”. Гост ще бъде Николай Нанков – заместник-министър на регионалното развитие и благоустройството.  \r\n*** \r\nОт 10.00 часа в зала 1 на Община Свищов ще се състои встъпителна пресконференция за проект за изграждане на Център за възрастни хора в невъзможност за самообслужване. \r\n*** \r\nОт 15.30 часа Регионалната здравна инспекция организира информационна среща на тема „Морбили – симптоми и превенция“ в офиса на Център за майчино и детско здраве, който се намира във ДКЦ 2. \r\n*** \r\nОт 10.00 до 12.00 часа и от 14.00 до 16.00 часа в Регионалния исторически музей ще се проведе ателие под надслов „Баба Марта бързала, мартенички вързала“.  \r\n*** \r\nОт 10.00 часа в НЧ „Св. Климент Охридски 1858“ ще се проведе среща разговор на читалищните дейци от община Стара Загора с Николай Дойнов, председател на Съюза на народните читалища. \r\n*** \r\nОт 11.00 часа в пресклуб на БТА – Стара Загора ще се проведе пресконференция на Ротъри клуб - Стара Загора.  \r\n*** \r\nОт 14.00 часа в Центъра за подкрепа за личностно развитие ще се проведе изложба-конкурс „Баба Марта бързала, мартенички вързала...“. \r\n*** \r\nОт 18.00 часа в Художествената галерия ще бъде представена изложбата „Реалност и въображение“.  \r\n*** \r\nОт 11.00 часа в пресцентъра в Областна администрация - Търговище директорите на дирекциите „Бюро по труда”, „Инспекция по труда” и „Социално подпомагане” ще дадат съвместна пресконференция. \r\n*** \r\nОт 10.00 часа в зала 203 на Общината ще се проведе брифинг. \r\n*** \r\nОт 10.00 часа във II ОУ „Д-р Петър Берон” ще се проведе викторина на тема „Аз обичам България” с ученици от  II ОУ „Д-р Петър Берон” и деца от ДГ „Смехорани”. \r\n*** \r\nОт 14.00 часа в залата на къща музей „Баба Райна“ във Възрожденския комплекс Центърът за подкрепа за личностно развитие – Обединен детски комплекс Шумен – направление „Кариерно ориентиране“ организира среща с учениците от ПГМЕТТ „Христо Ботев“ и представителите на бизнеса в града. \r\n*** \r\nОт 18.00 часа в Регионална библиотека „Стилиян Чилингиров” - Шумен ще се проведе среща-разговор с психотерапевта и експерт в областта на човешката сексуалност и интимните отношения доц. д-р Румен Бостанджиев на тема „Креативната сексуалност”.", "date": "2019.02.27", "title": "Предстоящи събития в страната за 27 февруари (Агенция „Фокус“)"}
{"url": "http://www.focus-news.net/news/2019/02/27/2628467/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от - 8° до +5° Времето над страната е предимно облачно. \r\nСлаб вятър духа в областите: Бургас, Пазарджик, Смолян и Шумен. \r\nСлаб дъжд вали в областите: Варна, Вeлико Търново и Сливен. \r\nСлаб сняг вали в областите: Велико Търново, Кърджали, Ловеч, Разград, Сливен, Смолян и Търговище. \r\nПътните настилки са предимно сухи, по усойните и планински райони частично заледени и заснежени, обработени и проходими при зимни условия. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nДо 01.03.2019 г. движението се извършва само в изпреварващата лента от км 156 до км 162 в посока София, поради ремонт на асфалтовата настилка. Трафикът се регулира от сигналисти.  \r\nДвижението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности. \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" посока Перник се осъществява само в изпреварващата лента поради ремонтни дейности до 28.03.2019 г.. Участъкът е сигнализиран с пътни знаци и скоростта на движение се ограничава до 50 км/ч. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ – забранено е движението на всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Твърдишки“ - забранено е движението на МПС над 10 т - целогодишно; \r\n- „Шипка“ - целогодишно забранено движението на МПС, предназначени за превоз на товари с технически допуст е има максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nОт 10.00 ч. на 11.02.2019 г. до 17.30 ч. на 05.03.2019 г. движението в участъка с.Бела - с.Скомля от км 47+100 до км 47+200 се осъществява с повишено внимание за всички МПС в двете посоки поради ремонтни дейности. Трафикът се регулира със светофарна уредба.  \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Ямбол:  \r\nДвижението в участъка Окоп – Елхово от км 271+000 до км 283+000 се осъществява в една лента поради изсичане на храсти. Движението се регулира чрез пътни знаци. Срок до 28.02.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г.; \r\nОбласт Бургас: \r\nДвижението в участъка Обзор – Баня от км 167 +100 до км 181+100 се осъществява с повишено внимание поради строително-ремонтни дейности на банкета. Участъкът е сигнализиран с пътни знаци. Срок до 05.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир – Айтос от км 52+000 до км 92+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 05.03.2019 г. \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, и поставяне на ОСП, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът ІІ-11 : Движението по път ІІ-11 с. Орсоя – гр. Лом се осъществява в една лента, поради рязане на храсти. Движението се регулира от сигналисти на място. Срок до 28.02.2019 г. \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти и клони. Движението се регулира от сигналисти на място. Срок до 28.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът II-63: Движението по път II-63 Перник –Трън от км 4+600 до км 31+000 се осъществява в една лента поради ремонтни дейности на асфалтовата настилка. Организацията на движението е сигнализирана с пътни знаци. Срок: 28.02.2019 год        \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\n Път ІІ-82: Движението по път ІІ-82 Самоков – Боровец от км 33+080 до км 33+740 се осъществява с повишено внимание в светлата част на денонощието поради изграждане на стационарна контролна единица на електронна система за събиране на таксите за ползване на Републиканската пътна мрежа. Движението се ограничава до 50 км/ч. Срок 27.02.2019 г. \r\nПът ІІ-82: Движението по път ІІ-82 Самоков – София от км 72+000 /Златна рибка/ до км 80+000 /Кокалянско ханче/ се осъществява в една лента поради подмяна на ограничителни системи /мантинели/ в посока София през светлата част на денонощието. Движението се извършва двупосочно в лентата посока Самоков. Срок 28.02.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 05.03.2019 г. Опасност от падащи камъни:  Искърско дефиле; Кресненско дефиле; км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.02.27", "title": "Актуална пътна обстановка"}
{"url": "http://www.focus-news.net/news/2019/02/27/2628470/nimh-na-mesta-v-stranata-shte-ima-slabi-valezhi-ot-dazhd-a-v-planinskite-rayoni-ot-snyag.html", "text": "Днес облачността над страната ще бъде предимно значителна. На места ще има слаби валежи от дъжд, в планинските райони – от сняг, като до вечерта преваляванията ще спрат. Това съобщи за  Агенция „Фокус”  дежурният синоптик Евгения Егова от  Националния институт по метеорология и хидрология (НИМХ) . Ще духа умерен, в Източна България временно силен северен вятър, с който за кратко ще нахлуе малко по-студен въздух. Максимални температури между 4° и 9°, в София около 5°. Атмосферното налягане в сутрешните часове е средното за месеца. През деня слабо ще се повиши. \r\nНад Черноморието облачността ще бъде значителна и на отделни места ще има слаби валежи от дъжд. Ще духа предимно силен северен вятър. Максималните температури ще бъдат между 4°-6°. Температурата на морската вода е 5-6°. Вълнението на морето ще бъде 3-4 бала. \r\nНад планините облачността ще е предимно значителна и на места ще има превалявания от сняг. Ще духа силен, временно и бурен северен вятър. Максималната температура на височина 1200 метра ще е около минус 2°, на 2000 метра – около минус 8°.", "date": "2019.02.27", "title": "НИМХ: На места в страната ще има слаби валежи от дъжд, а в планинските райони – от сняг"}
{"url": "http://www.focus-news.net/news/2019/02/27/2628461/the-telegraph-otlagane-na-chlen-50-oznachava-che-velikobritaniya-nikoga-nyama-da-napusne-es-svobodno.html", "text": "Да се отложи приложението на Член 50 от Лисабонския договор може да означава, че Великобритания никога няма да излезе от Европейския съюз свободно,  а това е свидетелство, че мечтата, наречена Брекзит, умира, пише в аналитичен текст за Брекзит днешният брой на  The Telegraph \r\nКолко много пъти Тереза Мей твърдеше, че Великобритания ще напусне Европейския съюз на 29 март, каквото и да се случи? Министър-председателят беше питана в Камарата на общините, на пресконференции, в радио и телевизионни студия, от депутати, интервюиращи я журналисти и гласоподаватели отново да заяви, да кажи с други думи, ако е нужно, тази своя основна амбиция. Тя натъртено и постоянно повтаряше, че няма да има отлагане на изпълнението на Член 50 от Лисабонския договор. Само един път, навярно?! \r\nНа 12 март премиерът ще представи отново своя проект за сделката плюс промените около ирландската граница, с надежда, че дотогава ще бъдат одобрени. Ако отново се провали, на следващия ден британските депутати ще трябва да гласуват на масата да се извади Брекзит без сделка. А ако и това се провали, на 14 март ще се проведе ново гласуване в британския Парламент, за да се удължи срокът на прилагане на Член 50 от Лисабонския договор.  Ивелина Ватова", "date": "2019.02.27", "title": "The Telegraph: Отлагане на Член 50 означава, че Великобритания никога няма да напусне ЕС свободно"}
{"url": "http://www.focus-news.net/news/2019/02/27/2628459/the-guardian-v-hanoy-zapazili-na-dva-pati-edin-i-sashti-hotel.html", "text": "Поради усилената подготовка за посрещането на Ким и Тръмп, във виетнамската столица на два пъти запазили един и същи хотел … за различни групи. Така американските журналисти, които ще отразяват втората среща между лидерите на САЩ и КНДР, е трябвало да напуснат хотела, за който се очаквало да бъде техен пресцентър, тъй като в него ще се настани Ким Чен-ун.   \r\nТакова съжителство, коментира  The Guardian , никога не е било по вкуса на серевнокорейския апарат за сигурност, тъй като той не е свикнал с любопитните журналисти. След бърз разговор и обсъждане между севернокорейските и виетнамските официални лица във вторник сутринта хотел „Мелия“ е бил демонстративно „освободен“ от американски журналисти, които безцеремонно са били изгонени от обявения им от Белия дом медиен център. \r\nФактът, че този проблем е бил открит едва във вторник сутринта, ден преди Тръмп и Ким ад се срещнат в Ханой, според британския всекидневник, е  свидетелство за това как се подготвя срещата им. Ханой е договорен като място на втората среща едва преди две седмици и това се оценява като победа за севернокорейското ръководство, което планира да съчетае пътуването до виетнамската столица по повод срещата на върха на двамата държавни глави с приятелско посещение и изграждане на взаимоотношения с виетнамското държавно ръководство.   \r\nВестникът споменава, че твърде малко информация се дава за времето и мястото на срещата, освен сведенията, че двамата са пристигнали във вторник в Ханой и че в сряда вечерта ще имат работна вечера, на която ще присъстват висчки лица и тя ще се предшества от кратък разговор „на четири очи“ между двамата лидери. Вероятно виетнамските домакини ще предложат развлечение след вечерята в операта в централен Ханой, която е във френски колониален стил.   \r\nЗа работните делови разговори е предоставена правителствена резиденция. Според информация на британския всекидневник двамата може да се срещнат и да разговарят и в хотел „Метропол“, където Грейъм Грийн е писал своя „Тихият американец“ и където през 1972 година, по време на Виетнамската война е била отседнала Джейн Фонда.  Ивелина Ватова", "date": "2019.02.27", "title": "The Guardian: В Ханой запазили на два пъти един и същи хотел"}
{"url": "http://www.focus-news.net/news/2019/02/27/2628471/prezidentat-rumen-radev-shte-otlichi-pobeditel-v-konkursa-za-nagradite-na-balgarskata-asotsiatsiya-po-informatsionni-tehnologii.html", "text": "От 16.30 часа държавният глава Румен Радев ще участва в церемонията по връчване на наградите на Българската асоциация по информационни технологии (БАИТ) за 2018 г. Това съобщиха от  Прессекретариата на държавния глава . Президентът ще отличи победителя в категорията за специален принос в развитието на информационните и комуникационни технологии в България.  \r\nНаградите на БАИТ за 2018 г. се провеждат под патронажа на държавния глава Румен Радев. Отличията се присъждат на личности, компании и институции в 11 различни категории.  \r\nЦеремонията ще започне в 16.00 часа в зала „София“ на Световния търговски център „Интерпред“.", "date": "2019.02.27", "title": "Президентът Румен Радев ще отличи победител в конкурса за наградите на Българската асоциация по информационни технологии"}
{"url": "http://www.focus-news.net/news/2019/02/27/2628472/predstoyashti-mezhdunarodni-sabitiya-za-27-fevruari-agentsiya-fokus.html", "text": "b> Ханой.   Среща между американския президент Доналд Тръмп и севернокорейския лидер Ким Чен-ун \r\n***  Започва най-голямото военноморско учение на Турция „Синя родина“ в Черно и Егейско море и Източното Средиземноморие  \r\n***  Ключово гласуване в британския парламент за Брекзит \r\n***  Среща между руския президент Владимир Путин и израелския министър-председател Бенямин Нетаняху \r\n***  Бившият испански премиер Мариано Рахой свидетелства в процеса срещу каталунските сепаратисти \r\n***  Испанският крал Фелипе VI приема президента на Перу \r\n***  Среща между френския президент Еманюел Макрон и германския канцлер Ангела Меркел \r\n***  Бившият адвокат на Доналд Тръмпм, Майкъл Коен, свидетелства пред Надзорната комисия в Конгреса \r\n***  Главният търговски представител на САЩ Лайтизър свидетелства пред Конгреса \r\n***  Директорът на Федералния резерв дава информация за полугодието пред Конгреса", "date": "2019.02.27", "title": "Предстоящи международни събития за  27 февруари  (Агенция \"Фокус\")"}
{"url": "http://www.focus-news.net/news/2019/02/27/2628474/parlamentat-shte-razgleda-godishniya-doklad-na-nzok-za-2017-g.html", "text": "Парламентът ще разгледа годишния доклад на НЗОК за 2017 г. Това предвижда програмата за работа на  Народното събрание . През 2017 г. 18 на брой, или 64.3% от Районните здравноосигурителни каси (РЗОК) са договорили повече клинични пътеки. 10 от тях, или 35.7%, са договорили по-малък брой. Сключените договори по клинични пътеки към 31 декември 2017 г. са 18 920 броя, или с 453 повече спрямо сключените договори към същия период на 2016 г. Основните дейности, които Дирекция „Болнична медицинска помощ“ осъществява през 2017 г. са участие в подготовката по изготвянето на Националния рамков договор, разработване на анализи във връзка с дейността по договарянето и осъществяваната контролна дейност и други. За календарната 2017 г. са извършени 32 одитни ангажимента, от които 30 планови за даване на увереност и 2 извънпланови за консултиране. По време на изпълнението на одитните ангажименти са направени 231 съществени консултации с положителен и отрицателен ефект върху целите на НЗОК. В резултат на извършените одити са дадени 26 броя препоръки.  \r\nНа вниманието на депутатите се поставя и проекторешение за удължаване на срока на министъра на земеделието Румен Порожанов за изготвяне на единен законодателен акт, уреждащ обществените отношения в земеползването и опазването земеделски земи в България. Министърът трябваше да внесе законопроекта за обществено обсъждане в срок до 28 февруари, а от ГЕРБ предлагат това да се случи до 31 декември 2019 г. Депутатите ще направят и промени в състава на постоянните комисии. След пленарното заседание са свикани общо 8 парламентарни комисии.", "date": "2019.02.27", "title": "Парламентът ще разгледа годишния доклад на НЗОК за 2017 г."}
{"url": "http://www.focus-news.net/news/2019/02/27/2628473/sport-oshte-v-sryada-firmino-mozhe-da-igrae-za-livarpul.html", "text": "Още в сряда Роберто Фирмино може да играе за Ливърпул срещу Уотфорд. Това е заявил мениджърът на Ливърпул Юрген Клоп на пресконференцията преди мача от английската Висша лига..  \r\nНападателят получи контузия при срещата с Манчестър Юнайтед в неделя и бе заменен едва след 31 минути игра. Отбор му спечели точка и отново поведе във временното класиране. \r\nВ програмата на 28-мия кръг от английската Висша лига в сряда се играя още пет срещи: Арсенал-Борнемут; Саутхямптън-Фулъм; Кристал Палас-Манчестър Юнайтед; Манчестър Сити-Уест Хям; Челси- Тотнъм.  \r\nВсички са от 21.45 и 22.00 ч.", "date": "2019.02.27", "title": "Спорт: Още в сряда Фирмино може да играе за Ливърпул"}
{"url": "http://www.focus-news.net/news/2019/02/27/2628476/pravitelstvoto-shte-obsadi-natsionalna-programa-za-protivodeystvie-na-trafika-na-hora.html", "text": "Като първа точка в  програмата на кабинета  за седмичното правителствено заседание е заложен Проект на решение за утвърждаване на Национална програма за предотвратяване и противодействие на трафика на хора и закрила на жертвите за 2019 г. В дневния ред на министрите е включено и постановление за създаване на Национален комитет по международно хуманитарно право. Очаква се министрите да обсъдят и промени в правилника за прилагане на Закона за отбраната и въоръжените сили на Република България, приет с постановление №46 на Министерския съвет от 2010 г. Ще бъде разгледан и доклад за одобряване на резултатите от участието на България в заседанието на Съвета на Европейския съюз по икономически и финансови въпроси (ЕКОФИН), проведено на 12 февруари 2019 г. в Брюксел. В програмата е заложено и утвърждаването на Меморандума за разбирателство за сътрудничество в областта на образованието между Министерството на образованието и науката на Република България и Министерството на образованието на Република Азербайджан, подписан на 31 октомври 2018 г. в София.", "date": "2019.02.27", "title": "Правителството ще обсъди Национална програма за противодействие на трафика на хора"}
{"url": "http://www.focus-news.net/news/2019/02/27/2628475/v-ministerstvoto-na-zdraveopazvaneto-shte-se-provede-preskonferentsiya-za-vaksinopredotvratimite-zabolyavaniya.html", "text": "В Министерството на здравеопазването ще се проведе пресконференция за ваксинопредотвратимите заболявания. Това съобщиха от пресцентъра на  Министерството . Събитието ще се състои в 14.00 часа в сградата на Министерството на здравеопазването (залата на ет. 4). Главният държавен здравен инспектор доц. д-р Ангел Кунчев, директорът на Националния център по заразни и паразитни болести проф. Тодор Кантарджиев, изпълнителният директор на СБАЛИПБ „Проф. Иван Киров” проф. д-р Татяна Червенякова и експерти от Министерството на здравеопазването ще дадат информация за ваксинопредотвратимите заболявания.", "date": "2019.02.27", "title": "В Министерството на здравеопазването ще се проведе пресконференция за ваксинопредотвратимите заболявания"}
{"url": "http://www.focus-news.net/news/2019/02/27/2628477/ministar-ekaterina-zaharieva-e-na-ofitsialno-poseshtenie-v-polsha.html", "text": "Вицепремиерът и министър на външните работи Екатерина Захариева е на официално двудневно посещение във Варшава по покана на външния министър на Полша Яцек Чапутович. Това съобщиха от пресцентъра на  Министерството на външните работи . Двамата ще обсъдят двустранните отношения, включително в контекста на 100-годишнината от  установяването на дипломатически отношения между двете страни. Министрите ще дискутират и актуални теми от дневния ред на Европейския съюз, политиката за сигурност и регионалното сътрудничество.  \r\nБългария и Полша установяват дипломатически отношения на 30 декември 1918 г. Връзките между двете държави се базират на историческа и културна близост, споделени европейски ценности. Между България и Полша съществува ефективно и ползотворно взаимодействие в политическата сфера, поддържа се интензивен политически диалог.  \r\nПолша е важен партньор на България и в областта на търговията и инвестициите. Общият стокообмен през 2017 г. отбелязва рекордно висок ръст и възлиза на 1720.329 млн. евро, увеличение с 4.8%. За първите 9 месеца на 2018 г. стокообменът възлиза на 1240.588 млн. евро.", "date": "2019.02.27", "title": "Министър Екатерина Захариева е на официално посещение в Полша"}
{"url": "http://www.focus-news.net/news/2019/02/27/2628469/tass-ot-mvnr-na-venetsuela-obyaviha-che-v-kamionite-s-humanitarna-pomosht-ima-chasti-za-sglobyavane-na-orazhiya.html", "text": "Ръководителят на външнополитическото ведомство Хорхе Ареас е съобщил, че в Източна Европа се купува оръжия, което да се предаде на радикалната опозиция на републиката, предава  ТАСС .   \r\nТежкотоварните камиони с хуманитарна помощ за Венецуела, които опозицията се опита да вкара в страната, са били използвани за превоз на оръжейни елементи, както и за части, от които да се сглобяват барикади, е  съобщил във вторник Хорхе Ареас.  \r\n\"Когато беше прегледан един тежкотоварен камион, се оказа, че в него има не само храна и лекарства, но и инструменти, с които да се издигне барикада, да се направят ограждения, имаше тел и пирони, елементи, от които да се сглобят оръжия, каквито използва радикалната опозиция\", е заявил венецуелският външен министър на заседанието на СС на ООН. \r\nОсвен това той е пояснил, че тежкотоварните камиони са се подпалили поради действията на лица, които са се намирали на колумбийска територия. \"Агресията е тръгнала от страната на Колумбия. Не знам дали са колумбийци или венецуелци, но те са нападнали сътрудници на правоохранителните органи на Венецуела \". \r\nАреас е заявил още, че властите в Каракас разполагат с информация, че в Източна Европа се закупува оръжие за опозицията:\" Искаме да заявим, че в страни от Карибския залив се разполагат военни. За това ни съобщиха нашите приятели от Куба и Русия. Купува се оръжие от Източна Европа, което да се предаде на радикалната опозиция в страната\".  Ивелина Ватова", "date": "2019.02.27", "title": "ТАСС: От МВнР на Венецуела обявиха, че в камионите с хуманитарна помощ има части за сглобяване на оръжия"}
{"url": "http://www.focus-news.net/news/2019/02/27/2628454/izvestiya-erdogan-zayavi-za-neobratimost-na-reshenieto-da-se-kupi-s-400.html", "text": "Турция няма да се откаже от намерението си да притежава руски зенитно-ракетен комплекс С-400, независимо от натиска, който САЩ упражняват, е заявил турският държавен глава Реджеп Тайип Ердоган, пише вестник  „Известия“ . \r\nВ интервю за телевизионния канал NTV той е отбелязал, че Москва предоставя на Анкара добри условия за купуването на С-400. \r\n«Ако САЩ ни предложат подходящи условия  по сделката за зенитно-ракетния комплекс Patriot, тогава може също да кажем „да“, но дума и да не става да правим крачка назад за С-400 », подчертава президентът на Турция.   \r\nОсвен това той е призовал американските колеги да променят „грубия си подход“ към въпроса за покупката на руско въоръжение.   \r\nАнкара и Москва сключиха договор за доставката на С-400 през 2017 год. Вашингтон неведнъж се е обявявал против споразумението и е заплашвал Турция, че няма да й достави платените изтребители F-35. \r\nНа 7 февруари стана ясно, че Вашингтон може да се откаже да продаде на Анкара комплексите Patriot, ако тя сключи сделка с Москва за системите С-400.    Ивелина Ватова", "date": "2019.02.27", "title": "„Известия“: Ердоган заяви за необратимост на решението да се купи С-400"}
{"url": "http://www.focus-news.net/news/2019/02/27/2628479/mvr-ot-1500-chasa-do-kraya-na-rabotniya-den-gishetata-za-registratsiya-na-pps-v-zvenata-na-patna-politsiya-v-tsyalata-strana-nyama-da-rabotyat.html", "text": "От 15.00 часа до края на работния ден гишетата „Регистрация и отчет на ППС и собствениците им“ в звената на „Пътна полиция“ в цялата страна няма да предоставят услуги на граждани. Това съобщиха от пресцентъра на  МВР . Причината е извършване на промени, свързани с инсталирането на нов софтуер.  \r\n„Пътна полиция“ поднася извинения на гражданите за евентуално причинени неудобства.", "date": "2019.02.27", "title": "МВР: От 15.00 часа до края на работния ден гишетата за регистрация на ППС в звената на „Пътна полиция“ в цялата страна няма да работят"}
{"url": "http://www.focus-news.net/news/2019/02/27/2628480/evropeyskiyat-komisar-mariya-gabriel-shte-uchastva-v-diskusiya-v-plovdiv-za-tsifrovata-transformatsiya-v-zemedelieto.html", "text": "От 11.00 часа в Аграрния университет в Пловдив (Главна аула) европейският комисар по цифрова икономика и цифрово общество Мария Габриел ще участва в диалог с гражданите на тема „Технологии, образование, агросектор: цифровата трансформация възможна“. Това съобщиха от пресцентъра на  Представителството на ЕК в България . \r\nВ събитието ще се включи и Владимир Уручев, член на Европейския парламент. Двамата ще коментират въпроси свързани с цифровизацията на селското стопанство, уменията и образованието, и ще очертаят основните предизвикателства по пътя към Дигитална Европа и Земеделие 4.", "date": "2019.02.27", "title": "Европейският комисар Мария Габриел ще участва в дискусия в Пловдив за цифровата трансформация в земеделието"}
{"url": "http://www.focus-news.net/news/2019/02/27/2628478/hurriyet-daily-news-rumanskata-kraybrezhna-ohrana-e-otkrila-ogan-po-turski-ribari.html", "text": "Румънската крайбрежна охрана е открила огън с гумени патрони по плаващ турски рибарски съд, пише вестник  Hurriyet Daily News , като се позовава на информация от новинарската агенция Demirören. \r\nРанени са трима рибари, а рибарската лодка, която се отправила на плаване на 20 февруари от турската черноморска провинция Орду, е повредена от изстрелите.  \r\nИнцидентът е станал приблизително на 50 морски мили от румънския бряг, а рибарите са плавали в международни води, по техни думи.   \r\nЛодката, на която е имало осем души, е акостирала в Истанбул,  след като е успяла да избяга от катера на румънската крайбрежна охрана.  Ивелина Ватова", "date": "2019.02.27", "title": "Hurriyet Daily News: Румънската крайбрежна охрана е открила огън по турски рибари"}
{"url": "http://www.focus-news.net/news/2019/02/27/2628482/kmetat-na-sofiya-yordanka-fandakova-shte-inspektira-stroitelstvoto-na-tretiya-lach-na-metroto-na-krastovishteto-na-bul-evlogi-i-hristo-georgievi-i-bul-yanko-sakazov.html", "text": "От 12.00 часа кметът на София Йорданка Фандъкова и министърът на транспорта, информационните технологии и съобщенията Росен Желязков ще направят инспекция на строителството на третия лъч на метрото, където приключи изграждането на метротунела с помощта на специалната тунелопробивната машина. Това съобщиха от пресцентъра на  Столична община . \r\nИзграден е 8 км метротунел и преобладаващата част от конструкциите на метростанциите в участък от третия лъч.  \r\nПроверката ще се състои на кръстовището на бул. „Евлоги и Христо Георгиеви“ и бул. „Янко Сакъзов“ (срещу Малък градски театър зад канала“).", "date": "2019.02.27", "title": "Кметът на София Йорданка Фандъкова ще инспектира строителството на третия лъч на метрото на кръстовището на бул. „Евлоги и Христо Георгиеви“ и бул. „Янко Сакъзов“"}
{"url": "http://www.focus-news.net/news/2019/02/27/2628484/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 27 февруари. Това съобщиха от пресцентъра на  дружеството . \r\nВъв връзка с подмяна на спирателен кран на бул. „Тодор Александров“ в жк. „Илинден“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на: бул. „Тодор Александров“ №177, бл. 71. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Тодор Александров“ ъгъла с ул. „Никола Сукнарев“. \r\nВъв връзка с подмяна на сградно водопроводно отклонение на ул. „Шипка“ в с. Герман се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Вела Пеева“, ул. „Христо Ботев“, ул. „Шипка“, ул. „Божур“, ул. „Хан Крум“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шипка“ ъгъла с ул. „Дружба“. \r\nВъв връзка с монтаж на спирателен кран на ул. „Мадарски конник“ в кв. „Подуяне“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Мадарски конник“ от ул. „Васил Друмев“ до ул. „Алеко Константинов“; ул. „Васил Друмев“ от ул. „Марица“ до бул. „Мадрид“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мадарски конник“ №4. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.02.27", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/02/27/2628483/ruse-pp-gerb-organizira-grazhdanski-dialog-posveten-na-regionalnoto-razvitie.html", "text": "ПП ГЕРБ организира граждански диалог, посветен на регионалното развитие. Събитието ще се проведе от 16.00 часа в зала 2 на Канев център. Това съобщиха от пресцентъра на  ПП ГЕРБ . Форумът е част от платформата за граждански диалог „Европа в нашия дом”. Участие в него ще вземат Андрей Новаков – депутат в Европейския парламент от групата на ЕНП/ГЕРБ, Пламен Нунев - областен координатор и народен представител от ГЕРБ в 19-и МИР – Русе, общински съветници, кметове на общини и кметове на кметства от Русенска област.  \r\nГост на форума ще бъде Николай Нанков – заместник-министър на регионалното развитие и благоустройството.  \r\nСъбитието е отворено за всички представители на неправителствените организации и гражданите.", "date": "2019.02.27", "title": "Русе: ПП ГЕРБ организира граждански диалог, посветен на регионалното развитие"}
{"url": "http://www.focus-news.net/news/2019/02/27/2628485/afp-v-indoneziya-desetki-ostanaha-zatrupani-sled-srutvane-v-zlatna-mina.html", "text": "Един човек е убит, а десетки останаха затрупани след срутване на незаконна златна мина в Индонезия, съобщи Агенцията по бедствията на страната в сряда, предава  AFP . \r\nСпасителите на остров Сулавеси са тръгнали веднага да издирват оцелели сред отломките. Инцидентът е станал във вторник късно вечерта в северната част на острова.   \r\nДо момента един човек е открит мъртъв, а 15 души са ранени. \"Докато десетки хора са копаели злато в това място, изведнъж поддържащите греди са се срутили, почвата е нестабилна. Пресметнато е, че поне 60 души са затрупани в мината\" се казва в съобщение на Агенцията по бедствията.   \r\nПо официални сведения в сряда сутринта все още жертвите са отговаряли на призивите на спасителите, но не е ясно колко са останали живи. \r\nУсилията да се евакуират жертвите са възпрепятствани от нестабилната почва, което е следствие от множеството дупки, направени от копачите.  \r\nВ страната има множество нелицензирани златни рудници, в които почти не се прилагат необходимите мерки за безопасност и сигурност.    Ивелина Ватова", "date": "2019.02.27", "title": "AFP: В Индонезия десетки останаха затрупани след срутване в златна мина"}
{"url": "http://www.focus-news.net/news/2019/02/27/2628487/sport-tereze-yohaug-specheli-na-10-km-v-ski-byaganeto.html", "text": "Норвежката Терезе Йохауг спечели световната титла по ски бягане на 10 километра класически стил в Зеефелд, Австрия.  \r\nЗа 30-годишната Йохауг това е девети златен медал от световни първенства и втори в Зеефелд, след скиатлона на 15 километра. \r\nЙохауг пробяга разстоянието за 27:02.1 минути. \r\nШведката Фрида Карлсон изостана с 12.2 секунди и зае второто място.  \r\nТретото място също е за Норвегия - Ингвилд Флугстад Йостберг, която остана на 35.6 секунди зад Йохауг.  \r\nБългарката Нанси Окоро завърши на 72-ро място с време от 33:41.2 минути.", "date": "2019.02.27", "title": "Спорт: Терезе Йохауг спечели на 10 км в ски бягането"}
{"url": "http://www.focus-news.net/news/2019/02/27/2628486/denyat-27-fevruari-v-balgarskata-istoriya.html", "text": "На този ден през 1879 г. е изработен мемоар на Учредителното събрание против Берлинския договор, изпратен до Великите сили. Учредителното събрание е свикано на 10 февруари 1879 г. в Търново за обсъждане и приемане на първата българска конституция. Състои се от 229 депутати, от които 117 са включени по право, 24 са назначени от императорския комисар княз А. М. Дондуков-Корсаков и 88 са избрани от населението по един на 10 000 души. През 1890 г. е дадена амнистия за престъпления на чиновниците между 9 август 1886 и 2 август 1887 г. На този ден през 1907 г., след убийството на Димитър Петков е съставен нов кабинет на Народнолибералната партия начело с Димитър Станчов. Той остава на тази длъжност до 3 март същата година. На 27 и 28 февруари 1947 г. Общото събрание на БАН приема нов Устав на академията, основан на приетия по-рано Закон за БАН. Новият Устав влиза в сила на 1 март същата година. \r\n2018 г. \r\nПроф. Николай Червенков е награден с орден „Св. св. Кирил и Методий“ първа степен „за неговите големи заслуги в областта на историческата българистика и развитието на българската просвета и култура“.  \r\n2004 г.  \r\nПрезидентът на Република България присъжда Орден „Стара планина“ – първа степен на Гюнтер Ферхойген комисар по разширяването „за ползотворното сътрудничество с Република България и за изключителния му принос за успешното протичане на преговорите за присъединяване на страната ни към Европейския съюз“. \r\n2001 г. \r\nНИС на СДС взема решение да изключи от СДС бившия главен секретар Христо Бисеров и члена на НИС Йордан Цонев за нарушаване на три члена на устава. Срещу това решение гласуват петима членове на СДС - самите Бисеров и Цонев, Светла Дянкова, Илия Петров и Емил Лилов. Евгени Бакърджиев се е въздържа при гласуването. \r\nХристо Дамянов Бисеров е роден на 21 ноември 1951 г. Завършва средното си образование в гимназията в Хасково. През 1980 г. завършва специалност Право в СУ “Св. Климент Охридски” . От 1981 г. до 1991 г. работи като адвокат. От 1982 г. до 1990 г. е футболен съдия. Член е на Съюза на демократичните сили от 1989 г. От 1990 г. до 1991 г. е член на Зелената партия. Председател е на Консервативна и екологична партия (в СДС) от 1991 г. до 1994 г. Главен секретар на СДС от 1994 г. до 26 октомври 2000 г., когато си подава оставката. От 1998 г. до 1999 г. е член на Съвета на директорите на Демокрация АД. На 27 февруари 2001 г. на заседание на Националния съвет е изключен от СДС. Депутат в 36-то НС (Парламентарна група на СДС). Член на Комисията по национална сигурност в 36-то НС. Депутат от Хасково в 37-то НС (Парламентарна група на СДС). Заместник-председател е на Комисията по национална сигурност. Депутат е от Хасково в 38-то НС. Избран за народен представител с листата на коалиция Обединени демократични сили . От 14 март 2001 г. е съпредседател на Парламентарната група за диалог и партньорство. Член е на Комисията за противодействие на престъпността и корупцията. Председател на Комисията по национална сигурност от май 1997 г. до 1 ноември 2000 г. Ръководител на Делегацията в Парламентарната асамблея за Черноморско икономическо сътрудничество в 38-то НС. В средата на януари 2001 г. основава сдружение Екип за изследване на политиката (ЕКИП). На Учредителния конгрес на Консервативна партия ЕКИП (1 април 2001 г.) е избран за неин председател. За парламентарните избори през 2001 г. Софийски градски съд отказва да регистрира партията заради пропуски в устава. ЕКИП се записва за участие в изборите от името на Консервативната екологична партия, но по-късно се оттегля от предизборната битка в полза на Коалиция Национално движение Симеон Втори. През октомври 2001 г. ЕКИП се саморазпуска. През 2005 г. е избран за депутат в 40-то НС. Той е член на ПГ на ДПС. \r\nЙордан Кирилов Цонев е роден на 5 октомври 1956 г. завършва висше образование, икономика и организация на строителството. От 1991 г. до 1995 г. е общински съветник. В периода 1991 - 1995 г. е председател на икономическата и финансово-бюджетната комисия на общинския съвет в Бургас. От 1995 г. до 1997 г. е председател на управителния съвет на търговски дружества в сферата на частния бизнес. През 1997 г. става депутат в 38-ото народно събрание, избран от квотата на СДС. Председател на Комисията по бюджет, финанси и финансов контрол в парламента. Избран за член на Националния изпълнителен съвет /НИС/ на СДС на 11-ата Национална конференция на партията на 26 февруари 2000 г. По-късно е изключен от ръководството на СДС и от партията във връзка с обвинения в клиентелизъм и корупция. През 2005 г. Йордан Цонев е избран за депутат в 40-то НС. Той е член на ПГ на ДПС \r\n2001 г. \r\nСофийски съд решава да признае правото на името БСДП на Йордан Нихризов и отказва това право на Петър Агов. \r\nБългарски социалдемократически съюз (БСДС) е учреден на 16 януари 1999 г. от членове на БСДП, разграничили се от ръководството около д-р Петър Дертлиев. В съюза участват членове на Нова социалдемократическа партия (НСДП) с председател Красимир Пухтев. Регистриран е през април 1999 г. Председател на съюза - Йордан Нихризов. \r\n2000 г. \r\nЗавършва 11-та конференция на СДС. Докладът на Иван Костов е силно критичен, в него е осъдено високомерието и арогантността на някои лидери на СДС, заявено е, че СДС не трябва да бъде трамплин за кариера, че първите редици трябва да се освободят от корумпирани, да се прекрати лобирането за частни и групови интереси, че предварителните избори са изкористени и трябва да се търси друга форма за номиниране на депутати, че острите атаки срещу ДПС са били грешка. \r\n2000 г. \r\nЗа председател на Демократическата партия, след смъртта на Стефан Савов, е избран Александър Праматарски. Той обявява, че ще продължи коалицията с Народен съюз и с ОДС. \r\nАлександър Праматарски е роден на 7 юни 1963 г. в гр. Гоце Делчев. Завършва средното си образование в гимназия в Гоце Делчев. След това завършва Юридическия факултет на СУ \"Св. Климент Охридски\". В периода от 1986 г. до 1990 г. е адвокат в гр. Гоце Делчев. Член е на Демократическата партия от 1990 г. От декември 1993 г. до 27 февруари 2000 г. е заместник-председател на Демократическата партия, а от 27 февруари 2000 г. е председател на партията. От септември 2001 г. е председател на Върховния партиен съвет на Демократическата партия. Председател е на Българската федерация по хандбал. Народен представител е от СДС във VII Велико Народно събрание. През 1991 г. е народен представител в XXXVI Народно събрание. Председател e на Комисията по административно-териториално устройство и местно самоуправление. От 20 май до 30 декември 1992 г. е министър на търговията в правителството на Филип Димитров. Член e на Комисията по външна политика в XXXVI НС. От 1994 г. до 1996 г. работи като консултант. Народен представител e от Благоевград в XXXVIII Народно събрание. Заместник-председател e на Комисията по икономическа политика. Член е на Делегацията на НС в Парламентарната асамблея на Черноморското икономическо сътрудничество. Член e на Управителния съвет на Политическата академия за Централна и Източна Европа от 1999 г. Министър без портфейл от 21 декември 1999 г. до 24 юли 2001 г. Народен представител e от София в XXXIX НС (Парламентарен съюз на Обединените демократични сили). Заместник-председател e на Парламентарния съюз на ОДС. Председател e на Комисията по въпросите на децата, младежта и спорта в XXXIX НС. Женен, с две деца. \r\n1969 г. \r\nПодписано е споразумение между правителствата на България, СССР, ГДР, Полша, Румъния, Монголия, Унгария и Чехословакия за създаване на Международен център за научна и техническа информация. \r\n1966 г. \r\nРоден е Мехмед Мехмед Дикме - български политик, един от лидерите на ДПС и на асоциацията на турските общини \"Толерантност\". Завършва специалност \"Технология на тютюна и тютюневите изделия\" във Висшия институт по хранително-вкусова промишленост в Пловдив, където специализира мениджмънт и маркетинг. Кмет е на община Ардино за периода 1993-2001 г. Дикме е член на Конгреса на националните и местни власти в Страсбург. От юли 2001 г. до февруари 2005 г. е министър на земеделието в правителството на Симеон Сакскобургготски. \r\n1966 г. \r\nПроведени са избори за V НС, народни съвети, народни съдии и съдебни заседатели. Кандидатите на Отечествения фронт получават 99,85 % от общия брой на гласовете. \r\nОтечественият фронт е обществено-политическа организация образувана през 1942 г. На 17 юли 1942 г. по нелегалната радиостанция \"Христо Ботев\" е оповестена неговата програма. С нея се отправя призив за обединяване на патриотичните и демократичните сили в България, без разлика на политическа и верска принадлежност, за обща борба срещу хитлеристите и техните български поддръжници. В програмата се поставят общонационални външнополитически задачи: скъсване на съюза с Германия и други държави от оста, изтегляне на германските войски от България, спиране износа на храни и материали за Германия, възстановяване на дипломатическите отношения със СССР, САЩ и Англия и др. Задачите, свързани с демократизацията на страната, са: незабавно освобождаване на цивилните и военните лица, преследвани заради техните идейни убеждения, премахване на противоконституционните и противонародни закони, разтуряне на фашистките организации, прочистване на държавния апарат. Определена е и икономическата политика, която трябва да се следва: запазване на националните богатства и труд от чуждо посегателство, провеждане на политика, с която да се гарантира работа за всички, създаване условия за развитие на стопанството на България и др. В програмата се посочва и най-близката цел: събаряне на противонародното правителство и създаване правителство на ОФ, което да гарантира независимостта, свободното обществено-политическо и икономическо развитие на страната. До края на 1942 г. са сформирани над 100 местни комитети на ОФ. През септември 1943 г. е образуван Национален комитет на ОФ от представители на Българската работническа партия, Българския земеделски народен съюз \"Пладне\", Политическия кръг \"Звено\", Българската работническа социалдемократическа партия и независими интелектуалци. След 9 септември 1944 г. се съставя първото правителство на ОФ, в което влизат представители на БРП (к), пладненци, звенари, социалдемократи и независими общественици. Министър-председател става К. Георгиев. На Първия конгрес на ОФ (март 1945 г.) се очертават най-важните задачи на външната и вътрешната политика: приключване на участието на България в окончателния разгром на хитлеристка Германия 1944–1945 г., провеждане на парламентарни избори, укрепване на народнодемократичната власт и др. На Втория си конгрес (февруари 1948 г.) ОФ прави сериозни промени в организационното си устройство. От междупартийна коалиция се превръща в масова обществено-политическа организация, която възприема програмата на БРП(к) за изграждане на социализма по сталински модел. Печатен орган е в. \"Отечествен фронт\". \r\n1947 г. \r\nНа 27 и 28 февруари Общото събрание на БАН приема нов Устав на академията, основан на приетия по-рано Закон за БАН. Новият Устав влиза в сила на 1 март същата година. \r\nБългарската академия на науките е най-авторитетното научно звено в България, създадено през 1911 г. на основата на съществувалото дотогава Българско книжовно дружество (БКД) (основано през 1869 г. в Браила). Според приетия също през 1911 г. устав членовете му се обединяват по науки, обособени в три клона: историко-филологически, философско-обществени и природо-математически. Печатният орган е \"Списание на БАН\", излизало от 1911 г. до 1945 г. и през 1950 г., 1951 г. и от 1957 г. Други нейни издания са \"Летопис на БАН\", \"Сборник на БАН\" и пр. През 1947 г. се приема нов устав на БАН, който и придава нови функции съобразно новата политическа система в страната. До 1946 г. е възглавявана от: Ив. Евстр. Гешов (1898 г.–1924 г.), Л. Милетич (1924 г.–1937 г.), Б. Филов (1937 г.–1944 г.) и Д. Михалчев (1944 г.–1947 г.). \r\n1945 г. \r\nПодписан е акт за осигуряване на етика между Първа българска армия и 3-а югославска армия. \r\n1945 г. \r\nОт 27 февруари до 1 март е проведен VIII разширен пленум на ЦК на БРП (к). В приетата резолюция е записано, че \"БРП (к) разбира ОФ не като временна междупартийна комбинация за вземане и подялба на властта, а като продължителен боеви съюз. за довеждане докрай борбата срещу фашизма и за изграждане на нова, демократична и силна България\", поради което ОФ \"се явява жизнена необходимост и ще има да запълни цял един период в развитието на страната\". Приет е нов устав на партията и е избран Централен комитет от 39 членове и 15 кандидат-членове и Политбюро на ЦК на БРП (к) от 13 членове (Георги Димитров, Васил Коларов, Трайчо Костов, Георги Чанков, Вълко Червенков, Добри Терпешев, Антон Югов, Цола Драгойчева, Димитър Ганев, Райко Дамянов, Петко Кунин и Владимир Поптомов) и 3-ма кандидат-членове (Димитър Димов, Гочо Грозев и Титко Черноколев). В Секретариата на ЦК на БРП (к) са включени: Георги Димитров - председател на ЦК, Трайчо Костов - първи секретар, Георги Чанков - секретар и Вълко Червенков - секретар. \r\n1936 г. \r\nПод натиска на властите съюзът \"Добруджа\" се саморазпуска, но местните дружества продължават да съществуват и Софийското дружество поема ръководните функции от май същата година. \r\n1921 г. \r\nВ София пристига Междусъюзническата контролна комисия в състав: граф Шеризе от Франция, Колвин от Великобритания и принц Боргезе от Италия. За български комисар към комисията е назначен Райко Даскалов (на снимката) с помощници Михаил Савов, Никола Стоянов и Крум Попов. \r\n1907 г. \r\nСлед убийството на Димитър Петков е съставен нов кабинет на Народнолибералната партия начело с Димитър Станчов. Той остава на тази длъжност до 3 март същата година. \r\nДимитър Станчов е роден в Свищов през 1863 г. Завършва право във Виена. От 1889 до 1895 г. е началник на тайния кабинет на княз Фердинанд. От 1895 г. Станчов преминава на дипломатическа работа, като дипломатически представител на България в Букурещ. Заема същия пост през 1895-1896 г. във Виена и през 1897-1906 г. - в Санкт Петербург. От 1908 г. Станчов отново преминава на дипломатическа работа. В периода 1908-1915 г. е пълномощен министър в Париж. Заради изразеното от него несъгласие с въвличането на България в Първата световна война на страната на Централните сили е отзован от Париж и изпратен на същата длъжност в Рим. Скоро след това е освободен. Това довежда до силно охлаждане на отношенията му с двореца. След края на Първата световна война Станчов е един от малкото стари български дипломати, които се съгласяват да минат на служба при земеделското правителство. От 1920 г. е пълномощен министър. След държавния преврат на 9 юни 1923 г. новият външен министър Хр. Калфов решава да го отстрани от този пост, но поради застъпничеството на някои от видните сговористи той остава в Лондон до 1924 г., след което минава в пенсия и се завръща в България. \r\n1879 г. \r\nИзработен е мемоар на Учредителното събрание против Берлинския договор, изпратен до Великите сили. Учредителното събрание е свикано на 10 февруари 1879 г. в Търново за обсъждане и приемане на първата българска конституция. Състои се от 229 депутати, от които 117 са включени по право, 24 са назначени от императорския комисар княз А. М. Дондуков-Корсаков и 88 са избрани от населението по един на 10 000 души. Учредителното събрание е открито с реч на княз Дондуков-Корсаков в присъствието на представители на Великите сили, подписали Берлинския договор на 1 юли 1878 г. Главната цел е ревизията на Берлинския договор от 1878 г. По силата на Берлинския договор българската държава е разпокъсана на пет части. \r\nТериториите между р. Дунав и Стара планина заедно с тогавашната Софийска област образували Княжество България начело с княз, избиран пряко от народа, като за да бъде признат за законен български владетел, той трябвало да получи съгласието на Великите сили (Русия, Англия, Франция, Австро-Унгария, Германия и Италия) и Османската империя. Срокът на Временното руско управление в България се намалява от 2 години, както това определял Санстефанският договор, на 9 месеца. Намиращата се в Княжеството османска армия трябва да напусне неговите предели и да бъде заменена с местна народна милиция. Новата българска държава се поставя във васална зависимост от Османската империя и се задължавала да и плаща ежегоден данък. За нея остават в сила и всички договори, подписани между западните велики сили и Османската империя до избухването на Руско-турската освободителна война 1877-1878 г. \r\nЗемите между Стара планина и Родопите се обособяват в отделна автономна област под името Източна Румелия. Управлението й се възлага на генерал-губернатор, назначаван от Високата порта и одобряван от Великите сили. В негова подкрепа трябва да действа Областно събрание, избирано от населението, живеещо в Областта. \r\nМакедония и Одринско остават отново в пределите на Османската империя под пряката власт на султана. Османската империя приема единственото задължение да подготви и проведе в тези две области реформи, чрез които да бъдат изравнени правата на християнското население с тези на мохамеданското. \r\nГрадовете Пирот и Враня се предавали на Сърбия, а Румъния получавала Северна Добруджа като компенсация за Бесарабия, която по силата на Санстефанския договор се предоставяла на Русия. На тази дата са родени: \r\n1927 г. \r\nРоден е Генчо Генчев - български режисьор, работещ в сферата на драмата и криминално-психологическото кино: \"Маргаритка\" (1960 г.), \"На тихия бряг\" (1963 г.), \"До града е близо\" (1965 г.), \"Цитаделата отговори\" (1970 г.), \"Двойникът\" (1970 г.), \"Къде живееш\" (1983 г.), \"Подарък в полунощ\" (тв, 1988 г.), \"Черните рамки\" (тв, 1989 г.). \r\n1915 г. \r\nРоден е Димитър Константинов Сагаев - български композитор. Сагаев твори във всички области на музикалното изкуство: симфонично, вокално-инструментално, музикално-сценично, камерна музика, филмова музика, театрална музика, песни. Той получава музикалното си образование в Държавната музикална академия в София като ученик по пиано на професор Панчо Владигеров. Сагаев работи като военен капелмайстор и учител, а по-късно заема отговорни постове в Радио София, в Комитета за култура и др. Една от най-важните тенденции в творчеството му е патриотичната тематика. Автор е на 5 симфонии, между които Втора - “България да пребъде”, Трета - “Хан Аспарух”, Четвърта - “Самарското знаме”, симфоничните поеми “София”, “Полиелей на българката”, “Априлските камбани 1976”, ораторията “В името на свободата”, кантатата “Шипченската епопея”, оркестрови пиеси, инструментални концерти (за цигулка, за 2 цигулки, за виолончело, за фагот и др.), 7 струнни квартета и др., оперите “Под игото” и “Самуил”, балетите “Мадарският конник” и “Орлов камък”. Професор е в Българската държавна консерватория. Занимава се и с обществена дейност, автор е на редица научноизследователски трудове. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.02.27", "title": "Денят 27 февруари в българската история"}
{"url": "http://www.focus-news.net/news/2019/02/27/2628491/burgas-chitalishtata-v-grada-organizirat-initsiativi-posveteni-na-3-mart.html", "text": "Читалищата в Бургас готвят инициативи, посветени на 3 март. Това съобщиха от пресцентъра на  Общината . През последните години много от бургаските читалища не просто разчитат на стари лаври и формална дейност, а се развиват адекватно, привличат и увличат млади и стари в дейността си. Община Бургас и занапред ще продължи да поощрява най-активните сред тях. Ето няколко събития, които отделни читалища са подготвили по повод националния ни празник 3 март, Ден на Освобождението от османско иго: \r\n- Народно читалище (НЧ) „Фар 1946“ – Бургас, със съдействието на Община Бургас, организира IV – ти конкурс за рисунка  и литературна творба, посветен на 3 март. Целта е да се съхрани историческата памет, да се опази вековната връзка училище – читалище и да бъдат изявени творческите способности на родолюбивите българчета. В конкурса участват деца от 5 до 18 години. Награждаването ще се състои от 16.00 часа в салона на читалището; \r\n- НЧ „Пенчо Славейков 1983“ – Бургас инициира презентация на тема „Нашата свобода“ пред ученици от началния курс по повод 3 март. Ще бъде дискутирана темата за връзката между имената на бургаските улици и най-бележитите личности и събития от времето на Освобождението. Презентацията ще се състои на 28 февруари, от 11.30 часа в читалищната библиотеката; \r\n- НЧ „Христо Ботев 1937“ – Бургас организира изложба и рецитал на самодейците от  школите при читалището по повод 3 март. Инициативата ще се осъществи на 1 март, от 13.00 часа в салона на читалището; \r\n- НЧ „Възраждане 1927“ – Бургас – кв. „Рудник“ –  съвместно с пенсионерския клуб „Кунка Драгоева“ организират концерт – спектакъл, рецитал, патриотични песни, разясняване на историческите събития и др. Събитието ще се състои на 1 март, от 10.30 часа в салона на читалището; \r\n- НЧ „Съгласие 1905“ – Българово, съвместно с кметство град Българово, организира ритуал по поднасяне на венци  и цветя в костницата на храм „Св. Атанасий“ и издигане на националния флаг. Ученици от ОУ „Васил Левски“ ще представят програма по този повод. Очаква се и факелно шествие от Бургас. Инициативата ще се осъществи на от 10.00 на 3 март часа.", "date": "2019.02.27", "title": "Бургас: Читалищата в града организират инициативи, посветени на 3 март"}
{"url": "http://www.focus-news.net/news/2019/02/27/2628492/kardzhali-prohodimi-sa-vsichki-patishta-v-oblastta-nastilkite-sa-obraboteni-sreshtu-zaledyavane.html", "text": "Проходими са всички пътища в областта, пътните настилки са обработени срещу заледяване. Това съобщиха от за  Радио „Фокус“  Областно пътно управление - Кърджали. Времето е ясно, видимостта е добра. Вали слаб дъжд, примесен със сняг в района на Мост. Започна да вали сняг и на Даладжа и Звездел, но засега не се задържа. В Крумовград и Кърджали вали слаб дъжд. В Крумовградско е ветровито, на Чал е сухо, на Звездел пътната настилка е мокра. През нощта е имало заледявания на места по пътищата в Йончево, Черноочене, Кирково в посока Маказа, които превантивно са били обработени. Температурите са от минус 1 до 5 градуса.  \r\nДарина ДЕЕНИЧИНА", "date": "2019.02.27", "title": "Кърджали: Проходими са всички пътища в областта, настилките са обработени срещу заледяване"}
{"url": "http://www.focus-news.net/news/2019/02/27/2628497/burgas-spektakalat-mandala-shte-bade-predstaven-v-kulturen-dom-na-neftohimika.html", "text": "Най-новият спектакъл на Танцова компания „ДЮН“ – „Мандала“, ще бъде представен пред бургаската публика от 19.30 часа в Културния дом на Нефтохимика. Това съобщиха от пресцентъра на  Община Бургас . В спектакъла са преплетени ритми, мелодия и движение от три световни култури – Африка, Индия и България. Седем танцьори на различна възраст представят сплав от съвременен танц, африкански танц и театър. Постановката и хореографията са дело на ръководителя на танцовата формация Петя Стойкова, а асистент е Радослав Йорданов. Костюмите са поверени на Петя Петрова. Музиката на спектакъла е на Асен Хайдутов, Sona Jobarteh и Нели Андреева. В „Мандала“ участват Елена Георгиева, Дорина Пунчева, Петя Стойкова, Радослав Йорданов, Рая Чакърова, Иван Кралев със специалното участие на Златка Стойкова. На сцената ще се качат и музикантите Асен Хайдутов, Теодора Станчева и Невен Кидеров.  \r\n„Мандала“ е спектакъл за душата отвъд времето. В търсенето на това, че съществуваме във всички измерения и всички свои проекции едновременно. „Мандала“ е картина на времето, но без линейното му проявление. Всички ние сме едновременно дете, мъж или жена, земя, небе и душа. Спектакълът е реализиран с подкрепата на Министерството на културата и Община Бургас.", "date": "2019.02.27", "title": "Бургас: Спектакълът „Мандала“ ще бъде представен в Културен дом на Нефтохимика"}
{"url": "http://www.focus-news.net/news/2019/02/27/2628494/pazardzhik-po-usoynite-i-planinski-rayoni-sa-vazmozhni-zaledeni-i-zasnezheni-uchastatsi-izvarsheni-sa-obrabotki-na-patnite-nastilki.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки на места са мокри. По усойните и планински райони са възможни заледени и заснежени участъци. Извършени са обработки срещу заледяване. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.02.27", "title": "Пазарджик: По усойните и планински райони са възможни заледени и заснежени участъци, извършени са обработки на пътните настилки"}
{"url": "http://www.focus-news.net/news/2019/02/27/2628496/sport-izigraha-se-4-sreshti-ot-angliyskata-vissha-liga.html", "text": "Изиграха се 4 срещи от 28-ия кръг на английската Висша лига. Резултати: \r\nКардиф Сити – Евертън 0:3 \r\nХъдърсфийлд – Уулвърхемптън 1:0 \r\nЛестър – Брайтън 2:1 \r\nНякасъл – Бърнли 2:0 \r\nНачело във временното класиране е Ливърпул с 66 точки, пред Манчестър Сити с 65 и Тотнъм с 60.", "date": "2019.02.27", "title": "Спорт: \tИзиграха се 4 срещи от английската Висша лига"}
{"url": "http://www.focus-news.net/news/2019/02/27/2628499/blagoevgrad-avariyni-remontni-deynosti-se-izvarshvat-po-tretoklasen-pat-108-avtomagistrala-struma-selo-ribnik.html", "text": "Въведена е забрана за движението на товарни автомобили над 12 тона по третокласен път-108 автомагистрала „Струма“ – село Рибник заради аварийни ремонтни дейности, които ще продължат до 31 юли. Това съобщиха за  Радио „Фокус“ – Пирин  от Областно пътно управление – Благоевград. Ограничение за преминаването на всички моторни превозни средства в областта е наложено по главен път Е-79 в участъка Кресна – Долна Градешница в района на км 402+365. Причината е извършване на ремонтни дейности на моста на жп линия София – Кулата. То ще бъде в сила до 30 март. Преминаването се извършва по обходен маршрут, който заобикаля съоръжението и се регулира от светофарна уредба. Трафикът по автомагистрала „Струма“, главен път Е-79 и второкласен път Симитли – Гоце Делчев се осъществява нормално. Няма образували се задръствания или колони от автомобили. Не са регистрирани тежки пътни инциденти. Повишена опасност от падащи камъни има в Кресненското дефиле и в района на прохода Предел. \r\nЛивия НИНОВА", "date": "2019.02.27", "title": "Благоевград: Аварийни ремонтни дейности се извършват по третокласен път-108 автомагистрала „Струма“ – село Рибник"}
{"url": "http://www.focus-news.net/news/2019/02/27/2628495/spetsializiraniyat-sad-shte-zasedava-po-deloto-sreshtu-bivshiya-deputat-zhivko-martinov.html", "text": "Специализираният съд ще заседава по делото срещу бившия депутат от ГЕРБ Живко Мартинов. Народният представител е обвинен за изнудване. Той напусна парламента, след като главният прокурор Сотир Цацаров поиска имунитетът му да бъде свален. Мартинов е обвинен, че е упражнявал натиск с цел определени облаги, сред които и получаване на 4 тона суджуци, ползвайки името на премиера Бойко Борисов, заради което случаят стана известен като „Суджукгейт“", "date": "2019.02.27", "title": "Специализираният съд ще заседава по делото срещу бившия депутат Живко Мартинов"}
{"url": "http://www.focus-news.net/news/2019/02/27/2628500/veliko-tarnovo-ogranicheno-e-dvizhenieto-na-avtomobili-nad-12-tona-po-pat-lozen-polski-trambesh-zaradi-namalen-gabarit-na-patnoto-platno.html", "text": "Натоварен е трафикът по основните улици и булеварди във Велико Търново в сутрешните часове, предаде репортер на  Радио „Фокус“ – Велико Търново . Пътните настилки са мокри. Превалява слаб дъжд. Температурата  на въздуха е 3 градуса. Интензивно е движението около учебните заведения в града, както и на по-натоварените кръстовища. Натоварен е трафикът в района на пътен възел „Качица“ и Южен пътен възел, по ул. „Магистрална“, по бул. „България“, ул. „Никола Габровски“ и ул. „Васил Левски“. \r\nМокри са пътните настилки на територията на областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.02.27", "title": "Велико Търново: Ограничено е движението на автомобили над 12 тона по път Лозен – Полски Тръмбеш заради намален габарит на пътното платно"}
{"url": "http://www.focus-news.net/news/2019/02/27/2628501/gabrovo-mokri-sa-patnite-nastilki-na-teritoriyata-na-oblastta-po-visokite-i-usoyni-mesta-sa-vazmozhni-zaledeni-uchastatsi.html", "text": "Мокри са пътните настилки на територията на областта. Това казаха за  Радио „Фокус“ – Велико Търново  от Областно пътно управление - Габрово. По високите и усойни места има заледени участъци. Времето е предимно облачно. Температурата е минус 1 градус. На прохода Шипка остава в сила ограничение за МПС над 12 тона и ремаркета и полуремаркета над 10 тона. На път Габрово – връх Шипка при км 164+150 движението се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 28 февруари. Движението в участък от пътя между Севлиево и село Драгановци трябва да се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките трябва да се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.02.27", "title": "Габрово: Мокри са пътните настилки на територията на областта, по високите и усойни места са възможни заледени участъци"}
{"url": "http://www.focus-news.net/news/2019/02/27/2628502/burgas-do-50-metra-e-namalena-vidimostta-na-patya-obzor-slanchev-bryag-poradi-magla.html", "text": "До 50 метра е намалена видимостта на пътя Обзор – Слънчев бряг поради мъгла. Това съобщи за  Радио „Фокус“ – Бургас  дежурният от Областно пътно управление. Пътните настилки в областта са мокри, водачите да се движат с повишено внимание и съобразена скорост. \r\nНатоварено е движението в града в района на кръговото кръстовище на „Трапезица“ и в района на УМБАЛ - Бургас. Интензивен е трафикът и в участъци на бул. „Захари Стоянов“ в комплекс „Меден рудник“, по централната улица „Христо Ботев“, по ул. „Янко Комитов“ в жк. „Славейков“, както и на кръговото кръстовище на бул. „Стефан Стамболов“ в посока бул. „Транспортна“. \r\nМария КУРТЕВА", "date": "2019.02.27", "title": "Бургас: До 50 метра е намалена видимостта на пътя Обзор – Слънчев бряг поради мъгла"}
{"url": "http://www.focus-news.net/news/2019/02/27/2628481/ombudsmanat-maya-manolova-shte-se-sreshtne-s-balgarski-grazhdani-ot-chuzhbina-v-sgradata-na-institutsiyata.html", "text": "Oт 10.30 часа омбудсманът Мая Манолова ще се срещне с български граждани от чужбина в сградата на институцията на ул. „Георг Вашингтон“ 22. Това съобщиха от  пресофиса на омбудсмана . По време на дискусията ще бъде осъществена и видео връзка с наши сънародници зад граница. \r\nИзслушването е провокирано от петиция, подписана от над 150 българи от цял свят, членове на избирателни секции, които потърсиха съдействие от Мая Манолова да защити техните избирателни права. \r\nТе настояват да продължи без прекъсване поетапното въвеждане на електронно дистанционно гласуване чрез разработване на пилотна система и провеждане на експерименти на реални избори, но с необвързващ резултат, още през 2019 г. Според тях за целта е важно да бъдат използвани модерни, практични и с висока степен на сигурност технологични решения, приложими за българските условия и лесно достъпни за избирателите.  \r\nБългарите, подписали петицията, са обезпокоени и от факта, че неясният статут на Великобритания, породен от Брекзит, ще засегне вече придобити и упражнявани права, като ги лиши от възможността да гласуват на предстоящите евроизбори.  \r\nВ действащия Изборен кодекс е регламентирано изискване за уседналост през последните три месеца в България или друга държава-членка на ЕС. Освен това в страните, които не са членки на ЕС, не могат да бъдат откривани избирателни секции извън дипломатическите и консулски представителства. \r\nПетицията е публикувана  .", "date": "2019.02.27", "title": "Омбудсманът Мая Манолова ще се срещне с български граждани от чужбина в сградата на институцията"}
{"url": "http://www.focus-news.net/news/2019/02/27/2628504/plovdiv-po-usoynite-mesta-i-planinski-rayoni-v-oblastta-sa-vazmozhni-zaledeni-uchastatsi-nastilkite-sa-obraboteni.html", "text": "Натоварено е движението на територията на град Пловдив, предаде репортер на  Радио „Фокус“ – Пловдив . Задръствания се образуват по булевардите „Христо Ботев“, „Цар Борис III Обединител“, „Васил „Априлов“, „Руски“, „Шести септември“, „Източен“, „Марица-юг“, „България“ и „Пещерско шосе“. Интензивен е трафикът и по всички входно-изходни артерии. Призовават се водачите да шофират с повишено внимание и съобразена скорост, както и да не предприемат рискови маневри, за да не се създават предпоставки за възникването на пътни инциденти. Пътните настилки на територията на града са предимно сухи и проходими. Временна организация на движението е въведена за времето до 18 март на кръстовището на бул. „Свобода“ с ул. „Владивосток“ в града. Промените касаят само маршрута на автобусните линии №10 и 15, като движението на останалите моторни превозни средства трябва да се извършва с повишено внимание. \r\nНатоварено движение се отчита и по всички основни направления в Пловдивска област, съобщиха от Областното пътно управление. Интензивен е трафикът по пловдивския участък на АМ „Тракия“, също по пътищата Пловдив - Пазарджик, Пловдив - Асеновград и Пловдив - Карлово. Пътните настилки в равнинните райони на областта са предимно сухи и нормално проходими при зимни условия. В усойните и планински райони пътищата са заледени на места, но обработени и също нормално проходими. Проходът Троян - Кърнаре остава затворен за движение на всички моторни превозни средства. Опасност от падащи камъни има по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец. Забранено все още е движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е също преминаването на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. \r\nТони МИХАЙЛОВ", "date": "2019.02.27", "title": "Пловдив: По усойните места и планински райони в областта са възможни заледени участъци, настилките са обработени"}
{"url": "http://www.focus-news.net/news/2019/02/27/2628505/shumen-patnite-nastilki-v-oblastta-sa-suhi-usoynite-uchastatsi-sa-obraboteni.html", "text": "Интензивно е движението по републиканските пътища в областта, предаде репортер на  Радио „Фокус“ - Шумен . Сред натоварените участъци са района на п.в. \"Белокопитово\", кръговото кръстовище за кв. \"Макак\", както и пътя за Бургас. Камера за постоянно видеонаблюдение има в близост до бензиностанцията на 7-ми км по пътя София - Варна. Пътните настилки са предимно сухи, усойните участъци са обработени. Движението в областта се извършва нормално при зимни условия. Времето е с променлива облачност, ветровито. Температурата на въздуха е от минус 3 до 1 градус. Ришки проход е отворен за движение. Върбишки проход е затворен за всички видове превозни средства. \r\nИвелина ИВАНОВА", "date": "2019.02.27", "title": "Шумен: Пътните настилки в областта са сухи, усойните участъци са обработени"}
{"url": "http://www.focus-news.net/news/2019/02/27/2628507/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ организират приемни за граждани. Това съобщиха от пресцентъра на  ПП ГЕРБ . Общинските съветници от ГЕРБ в Пловдив-град ще проведат приемни с гражданите, както следва: \r\nРадослава Ташкова, председател на Групата на ПП ГЕРБ и заместник-председател на Общински съвет - Пловдив - от 16.00 до 18.00 часа в офиса на ПП ГЕРБ в район „Южен” на ул. „Академик Петър Динеков” 1А;  \r\nГеорги Василев - от 16.00 до 18.00 часа в офиса на ГЕРБ в район „Южен” на ул. „Академик Петър Динеков” 1А;  \r\nАни Лафчиева - от 17.00 до 18.30 часа в офиса на ГЕРБ в район „Източен” на ул. „Коста Паница” 5;  \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. „Коста Паница” 5.  \r\nНа 28 февруари 2019 г. общинските съветници от ГЕРБ в Пловдив ще проведат приемни с гражданите, както следва: \r\nПетър Попов - от 17.30 до 19.00 часа в офиса на ГЕРБ в район „Западен” на ул. „Царевец” 9;  \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. „Царевец” 9;  \r\nДамян Петров - от 17.30 до 19.00 часа в офиса на ГЕРБ в район „Западен” на ул. „Царевец” 9;  \r\nГошо Къчков - от 17.30 до 19.00 часа в офиса на ГЕРБ в район „Северен” на бул. „Марица” 91;  \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. „Коста Паница” 5;  \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. „Академик Петър Динеков” 1А.", "date": "2019.02.27", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2019/02/27/2628506/veliko-tarnovo-v-svishtov-shte-se-provede-preskonferentsiya-vav-vrazka-s-proekt-za-izgrazhdane-na-tsentar-za-vazrastni-hora-v-nevazmozhnost-za-samoobsluzhvane.html", "text": "Официално ще бъде поставено началото на проект за изграждане на Център за възрастни хора в невъзможност за самообслужване в Свищов. Това съобщиха за  Радио „Фокус“ – Велико Търново  от пресцентъра на Общината. Встъпителна пресконференция по проекта ще се проведе от 10.00 часа в зала 1 на Общината. Поканени да се включат са всички заинтересовани граждани и представители на различни институции. \r\nФинансирането на дейностите е безвъзмездна помощ, отпусната по Оперативна програма „Региони в растеж 2014-2020 година“. Община Свищов е една от 29-те в страната, които са бенефициенти по проекта. Основна цел е осигуряването на подходяща и ефективна социална инфраструктура, допринасяща за предоставяне на нови, качествени социални услуги за лица с увреждания и възрастни хора в невъзможност за самообслужване, в съответствие с Плана за действие за периода 2018-2021 г. за изпълнение на Националната стратегия за дългосрочна грижа. Размерът на помощта е  538 827,78 лв., дейностите ще продължат 18 месеца. \r\nЗам.-кметът на Свищов Анелия Димитрова припомни, че това е изключително важна услуга, с оглед на нарастващите потребности на населението от такива. По думите ѝ това ще обогати значително спектъра от социални услуги, които се предлагат в общината. \r\nЛуиза ТРАНЧЕВА", "date": "2019.02.27", "title": "Велико Търново: В Свищов ще се проведе пресконференция във връзка с проект за изграждане на Център за възрастни хора в невъзможност за самообслужване"}
{"url": "http://www.focus-news.net/news/2019/02/27/2628508/miroslav-yanchev-kmet-na-zlatograd-zlatograd-raboti-s-rekordna-za-poslednite-12-godini-investitsionna-programa-ot-nad-8-mln-leva.html", "text": "Златоград работи с рекордна за последните 12 години инвестиционна програма от над 8 млн. лева. Това каза за сутрешния блок „Добро утро, България“ на  Радио „Фокус“  кметът Мирослав Янчев. Той изрази благодарност на помощта от страна на ЕС и правителството за развитието на града. По думите му се работи активно по проекти за доизграждане и реконструкция на водоснабдителната мрежа, благоустрояване на уличната мрежа, модернизация, ремонт и реконструкция на осветлението. Последната добра новина в община Златоград е одобреният проект за строително-монтажни дейности по сградата на болницата „Проф. д-р Асен Шопов“, посочи Мирослав Янчев. „Болницата получи одобрение по проект „Красива България“. Това е една възможност да бъде ремонтирана. За съжаление болничните заведения през изминалите години не попадаха в нито една оперативна програма и се опитваме да работим на части. Няколко пъти кандидатстваме за „Красива България“. Това е вторият пореден проект, който се финансира по „Красива България“. Първият беше за ремонт на покрива и сега за подмяна на дограмата, което е една възможност поетапно да въведем енергийните мерки в тази сграда. Да припомня само, че инвестирахме в много модерна техника за лечебното заведение на стойност 2 милиона лева по ОП „Региони в растеж“. Болницата в следващите 1-2 години ще придобие европейски вид“, обясни той. До 2 години се очаква мерките за енергийна ефективност в Златоград да бъдат въведени на 100%, прогнозира Мирослав Янчев. Той допълни, че са одобрени и други 4 проекта, с които ще бъдат санирани общо 32 сгради в общината. Добавена стойност на тези проекти е, че Златоград става по-красив и привлекателен за гостите си, но и предлага по-доби условия за своите жители, каза още кметът.  \r\nВиктория МЕСРОБОВИЧ-КУВЕНДЖИЕВА", "date": "2019.02.27", "title": "Мирослав Янчев, кмет на Златоград: Златоград работи с рекордна за последните 12 години инвестиционна програма от над 8 млн. лева"}
{"url": "http://www.focus-news.net/news/2019/02/27/2628493/komisiyata-po-transport-i-turizam-kam-stolichniya-obshtinski-savet-obsazhda-problemite-na-shofyorite-v-gradskiya-transport.html", "text": "Комисията по транспорт и туризъм към Столичния общински съвет обсъжда проблемите на шофьорите в градския транспорт. Очаква се ресорната комисията да изслуша служители на градския транспорт в София. \r\nНад 1 200 от работещите в сектора внесоха подписка срещу лошите условия на труд и ниското заплащане. Те са недоволни и от липсата на кадри, което налага полагането на извънреден труд. Те настояват да бъдат изслушани в присъствието на кмета Йорданка Фандъкова. \r\nОт КНСБ излязоха с писмо, в което освен тези искания на членовете си, искат и спиране на нощния транспорт и освобождаване на бус лентите от нарушители. Те се обявяват за криминализиране на агресията срещу водачите в градския и обществен транспорт.", "date": "2019.02.27", "title": "Комисията по транспорт и туризъм към Столичния общински съвет обсъжда проблемите на шофьорите в градския транспорт"}
{"url": "http://www.focus-news.net/news/2019/02/27/2628498/sliven-regionalnata-zdravna-inspektsiya-organizira-informatsionna-sreshta-na-tema-morbili-simptomi-i-preventsiya.html", "text": "Регионалната здравна инспекция организира информационна среща на тема „Морбили – симптоми и превенция“. Това съобщиха от  РЗИ - Сливен . Срещата ще се състои заради големия обществения интерес и с цел повишаване информираността на населението по отношение на Морбили. Събитието ще започне от 15.30 часа в офиса на Център за майчино и детско здраве на бул. „Ст. Караджа” 2, ДКЦ 2, ет. 1. Дискусията и лекцията ще се изнесе от епидемиолог на РЗИ - Сливен. Входът е свободен.", "date": "2019.02.27", "title": "Сливен: Регионалната здравна инспекция организира информационна среща на тема „Морбили – симптоми и превенция“"}
{"url": "http://www.focus-news.net/news/2019/02/27/2628512/smolyan-slab-snyag-vali-po-visokite-chasti-v-oblastta-patishtata-sa-prohodimi-pri-zimni-usloviya.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, слаб сняг вали по високите части в областта. Пътните настилки са мокри и на места заснежени. Извършени са почистване и обработка срещу заледяване. През нощта няма регистрирани инциденти в пътищата в областта. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3.5 тона. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин в района на село Грохотно се осъществява в лявата пътна лента чрез изчакване. Мястото, което е с дължина около 10 метра, е обозначено с пътни знаци. Очаква се движението да бъде нормализирано в средата на април. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян вали сняг, пътните настилки са мокри. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.27", "title": "Смолян: Слаб сняг вали по високите части в областта, пътищата са проходими при зимни условия"}
{"url": "http://www.focus-news.net/news/2019/02/27/2628513/ruse-narodniyat-predstavitel-plamen-nunev-prisastva-na-parvata-kopka-po-rehabilitatsiya-na-patya-kv-gara-byala-bosilkovtsi-pavel.html", "text": "Народният представител Пламен Нунев присъства на първата копка по проекта за реконструкция и рехабилитация на част от четвъртокласен път Павел – Босилковци – кв. „Гара Бяла” от общинската мрежа. Това съобщиха от пресцентъра на  ПП ГЕРБ . Става дума за 10 километра (от км 2+000 до км 12+000). Той приветства работата на екипа на Димитър Славов – кмет на Община Бяла, благодарение на който се подобрява инфраструктурата в града и връзката му със съседните населени места. Той изтъкна ролята на европейското финансиране при успешното осъществяване на приоритетите от управленската програма на г-н Славов в интерес на местните жители. Депутатът изтъкна ,че благодарение подобрената транспортна свързаност се осигурява безопасността на движение, но се създават предпоставки за привличане на инвеститори и нови работни места. Той припомни, че текат процедури и предстои изграждането на магистралата Русе – Велико Търново, чието трасе ще бъде в близост до обновения участък. \r\nСъбитието бе уважено от председателя на Общински съвет Бяла Мариан Антонов, общински съветници, кметове на кметства от Община Бяла, представители на фирмата - изпълнител и граждани. \r\nПроектът има за цел възстановяване и подобряване на транспортно-експлоатационните качества и носимоспособността на настилката и пътното тяло с оглед осигуряване условия на безопасност на движението, комфорт на пътуващите и добро отводняване на пътя в определения участък, сподели кметът на Община Бяла Димитър Славов. \r\nПредвиден е локален ремонт на отделни пътни участъци, предварителен ремонт на повредите на настилката, възстановяване на пътната настилка и тип пътно покритие, банкетите и откосите, отводняване и доставка и монтаж на отводнителни съоръжения, сигнализация и маркировка, предпазни съоръжения, изграждане на телекомуникационен колектор за оптична кабелна мрежа и др. \r\nФинансирането е осигурено по Подмярка 7.2. „Инвестиции в създаването, подобряването или разширяването на всички видове малка по мащаби инфраструктура“ от Мярка 7 „Основни услуги и обновяване на селата в селските райони“ от ПРСР 2014-2020 г. \r\nОбщият размер на финансовата помощ е 5 585 735.65 лв. без ДДС. Срокът за изпълнение на проекта е 36 месеца, като изпълнението започна днес.", "date": "2019.02.27", "title": "Русе: Народният представител Пламен Нунев присъства на първата копка по рехабилитация на пътя кв. „Гара Бяла“ – Босилковци - Павел"}
{"url": "http://www.focus-news.net/news/2019/02/27/2628510/pregled-na-osnovnite-temi-v-dobrudzhanskiya-pechat.html", "text": "„Съдебни охранители ползват незаконен паркинг под носа на окръжния прокурор“, съобщава на първа страница вестник  „Добруджанска трибуна“ . Началникът на Съдебна охрана, който е обект на проверка от следствието, твърди, че не го интересува какво правят подчинените му. Незаконен паркинг до сградата на Съдебната палата е обособен от години. Вестникът е сезирал компетентните органи за случая. „Иво Пенчев остава председател на Общинския съвет в Добрич“, съобщава изданието. Почти две трети от общинските съветници са гласували вчера против прекратяване на правомощията му. След проведено тайно гласуване 25 съветници са гласували „против“, двама - с „въздържал се“ и девет – „за“ отстраняването му. В рубриката „Новини“ – „Краткосрочен кредит от 600 000 лева за блок „Добрич“ ще тегли Общината“, съобщава изданието. Разликата ще бъде доплатена с бъдеща общинска собственост. Кметът е поискал съветниците да определят параметрите на обществената поръчка за заема. Сагата с дострояването на жилищния блок е приключила. Само един „въздържал се“ и 38 общински съветници „за“ са гласували за поемане на краткосрочен кредит. Решението е за поемане на заем в размер на 600 000 лв. Жилищният блок се строи три десетилетия.  \r\n„Надежди, таланти, майстори“ ще е от 9 до 13 септември, съобщава на първа страница другият регионален вестник  „Нова добруджанска трибуна“ . Международният музикален конкурс ще се проведе за 23-ти път в Добрич, организатор е Общината. Според регламента участниците са разпределени в пет категории и различни възрастови групи. Провежда се под патронажа на кмета на града. Констатиран е случай на Африканска чума в региона на Тервел, съобщава изданието. Референтната лаборатория в София е потвърдила наличието на вируса във взетите проби. Сигналът за умряло диво прасе е получен на 22 февруари в Областната дирекция по безопасност на храните в Добрич. Очаква се да бъде свикано заседание на Областната епизоотична комисия за да бъдат разпоредени мерки. Това е шестият случай в България и втори в областта на Добрич. „България помни“, под този наслов ще преминат тържествата в Община Добричка по повод 3 март, съобщава всекидневникът. Всеки първокласник в общината ще получи книжка „Патриотичен буквар“ с поздравителен адрес от кмета. Във всички учебни заведения са организирани тържества, рецитали, изложби, тематични конкурси.", "date": "2019.02.27", "title": "Преглед на основните теми в добруджанския печат"}
{"url": "http://www.focus-news.net/news/2019/02/27/2628511/le-figaro-evropa-tryabva-da-prestrukturira-sigurnostta-si.html", "text": "На Запад станаха промени: Северноатлантическият алианс се превърна в неравен брак. Състоялата се на 15-17 февруари Конференция по сигурността в Мюнхен окончателно потвърди този факт. Тя бе създадена през 1963 година като храм на култа към НАТО, но сега тя се е превърнала в мавзолей, който увековечава разрушаването на световния ред и прекъсването на трансатлантическите връзки, пише  френското издание Le Figaro  в материал, представен без редакторска намеса. \r\nСблъсъкът между Ангела Меркел и Майк Пенс стана символ на кризата в отношенията между двата бряга на Атлантика. Въпреки че Германия е най-верният съюзник на Съединените щати от 1949 г., покровителствали нейното възстановяване, а след това и обединението, канцлерът не се ограничаваше до призиви за многостранен подход. Тя разкритикува несъгласуваността на външната политика на Доналд Тръмп: търговската война не само срещу Китай, но и срещу съюзниците, оттеглянето от Транстихоокеанското споразумение (това развързва ръцете на Пекин в Азия), изоставянето на иранската ядрена сделка и изтеглянето на американските войски от Сирия и Афганистан (това дава Близкия Изток в ръцете на Русия и Иран). След катастрофалната среща на върха на НАТО в Полша, която само потвърди изолацията на Съединените щати по въпроса за Близкия изток, Пенс започна да чете на съюзниците проповеди за Иран и техните военни разходи. Тази риторика, достойна за Варшавския договор, беше посрещната с ледено мълчание. \r\nДа се разчита, че САЩ ще се върне към ролята си на доброжелателен лидер на свободния свят би било голямо заблуждение. Америка от 1945 година е мъртва. Този факт води след себе си изключително сериозни последствия за Европа, която се сблъсква със стратегически вакуум в период на възраждане на заплахите за нейната сигурност. Заплахата от китайския тоталитарен капитализъм, който използва финансова шокова сила и държавни предприятия, за да поеме контрола върху стратегически активи на континента. Заплахата от Русия, която притиска Европа в хватката между възстановяването на плашещ стратегически арсенал и популистките движения, които подкрепя. Заплахата от Турция и Иран, които се стремят да я подчинят на законите на политическия ислям. \r\nЕвропа се оказа обезоръжена пред лицето на тези заплахи. Тя повече не може да разчита на териториална стабилност, след нарушенията на хелзинския договор от 1975 година за ненарушимостта на границите от Русия в Крим и Донбас. Тя не може да разчита на установения ядрен ред, след като Русия разположи ракети с двойно назначение 9М729, което предизвика излизането на САЩ от Договора за ликвидация на ракетите със среден и малък обсег (ДРСМО) и не обещава нищо добро за START след неговото изтичане през 2021 година. И накрая, тя вече не може да разчита на уверенията на Съединените щати, които отварят вратите на „демократурите“, подчертавайки виртуалния характер на техните задължения към съюзниците. \r\nНа базата на горепосоченото, Европа няма друг избор, освен да защитава своите ценности, както и икономическия и социален модел, като си набави необходимите средства. С други думи, тя трябва да преосмисли себе си и постепенно да стане политическа сила и стратегически играч. \r\nЕвропейската армия е илюзия в отсъствието на обща визия, споразумение за жизненоважни интереси и единна операционна култура. Във всеки случай, това по никакъв начин не пречи на създаването на европейска стратегия за сигурност с редица специфични стълбове: развитието на военни способности, съвместни операции, програми за обучение, военно-промишления комплекс, изследователски дейности (особено в областта на изкуствения интелект) с финансиране от европейски фонд от 13 милиарда евро. Трябва да има три направления. Независима стратегия в областта на борбата с тероризма, защитата на ключовите инфраструктури, граничния контрол (като се започне от Средиземноморието), космическото и киберпространството. Преориентирането на Северноатлантическия алаинс с интензифицирането на сдържането на Русия, но без разполагане на нови ядрени ракети в Европа, което би могло да влоши различията и да предизвика публични протести, какъвто беше случаят по време на европейската ракетна криза. Формиране на съюз на демокрациите за многостранен подход към разоръжаването, търговията и борбата срещу затоплянето на климата, който трябва да включва Европа, Индия, Япония, Канада, Мексико, Колумбия, Австралия и Нова Зеландия. \r\nНависналите над демокрацията заплахи подчертават необходимостта от спешни действия на европейското ръководство и граждани. Всички трябва да са съгласни с инвестициите в сигурността, както и да поемат политически и морални задължения за защита на свободата. \r\nПревод и редакция:", "date": "2019.02.27", "title": "Le Figaro: Европа трябва да преструктурира сигурността си"}
{"url": "http://www.focus-news.net/news/2019/02/27/2628514/pregled-na-osnovnite-temi-v-burgaskiya-pechat.html", "text": "„70-годишни дилъри зарибяват децата“ е водещото заглавие от първата страница на вестник  „Черноморски фар“ . „Синтетичните дроги – все по-голям проблем днес“, „Ще се търсят законови промени за по-бързото им идентифициране“, „Втора среща на Герб по темата с дрогата и превенцията се проведе в Бургас“ са подзаглавията на статията. „Колеги на зверски убития инженер: Жалко за човека, беше много възпитан“ е друго заглавие от страниците на ежедневника. „Бруталния случай от 1 август 2014 година потресе Бургас и цяла България. Обвинена за убийството на  инженера е неговата бивша съпруга, пише още вестникът. „Телефон на потребителя на български език откриха в Одрин“ е друго заглавие от страниците на „Черноморски фар“. „От препарати до разтегателни дивани и плочки за баня се пазаруват от комшиите“ е подзаглавието на статията. След като в социалните мрежи се оформиха редица групи, подпомагащи с логистика и превод всички, които пътуват до южната ни съседка на пазар, сега властите в Одрин са открили линия за жалби на български език за нашите туристи и търговци, пояснява материалът. „Стана ясно кой е хвърлил камъка по офиса на БСП в Бургас“ е още едно заглавие от страниците на вестника. 15-годишен младеж е хвърлил камъка по информационния офис на Делегацията на българските социалисти в Европейския парламент в Бургас, уточнява статията. „Деца с увреждания закичиха мартеници на полицейски началници“ е друго заглавие от страниците на ежедневника. С пожелание за здраве, късмет и много щастие, децата от училището за деца с ментални увреждания „Отец Паисий“ в Бургас закичиха с ръчно изработени мартенички началниците на различни управления в Областната дирекция на МВР – Бургас, пише още вестникът.", "date": "2019.02.27", "title": "Преглед на основните теми в бургаския печат"}
{"url": "http://www.focus-news.net/news/2019/02/27/2628516/pazardzhik-okrazhniyat-sad-shte-gleda-delo-sreshtu-mazh-obvinen-za-naneseni-materialni-vredi-na-vik-velingrad.html", "text": "Окръжният съд ще гледа дело за нанесени материални вреди на „ВиК – Велинград“, съобщават от пресцентъра на  Съда . Делото е образувано по внесен обвинителен акт от Окръжната прокуратура срещу длъжностно лице. Подсъдимият е обвинен за това, че на 12 февруари 2013 г. като управител на „Водоснабдяване, канализация и териториален инженеринг“ ЕООД гр. Велинград съзнателно е сключил неизгодна сделка като е договорил закупуването на товарен автомобил за сумата от 17 000 лв., а реалната цена е била 8 600 лв. От деянието му са настъпили значителни вреди за дружеството в размер на 8 400 лв. Началото на съдебното заседание е  в 13.30 часа, съдия-докладчик е Коста Стоянов.", "date": "2019.02.27", "title": "Пазарджик: Окръжният съд ще гледа дело срещу мъж, обвинен за нанесени материални вреди на „ВиК – Велинград“"}
{"url": "http://www.focus-news.net/news/2019/02/27/2628515/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.02.27", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/02/27/2628519/sofiya-bozhestvena-sveta-liturgiya-be-otsluzhena-v-hram-sv-nikolay-za-proslavyane-na-pametta-na-sv-serafim-arhiepiskop-bogucharski.html", "text": "На 26 февруари с Божествена света Литургия в Подворието на Светейшия патриарх Московски и на цяла Русия, храм „Св. Николай“ (Руската църква), бе прославен  св. Серафим архиепископ Богучарски, Софийски чудотворец, предаде репортер на  Агенция „Фокус“ .  \r\nВ деня на празника с благословеението на Светейшия Руски Патриарх Кирил,Божествената св. Литургия в Руската църква оглави Негово високопреосвещенство Владимирски и Суздалски митрополит Тихон. В съслужение с него бе Негово преосвещенство Белоградчишки епископ Поликарп - викарий на Софийския митрополит, Негово високопреподобие архимандрит Василий - протосингел на Софийска света митрополия, предстоятеля на храма Негово високопреподобие архимандрит Васиан, Негово високопреподобие архимандрит Атанасий - протосингел на Западно и Средноевропейска епархия и др.   \r\nНа св. Литургия присъства Негово превъзходителство посланика на Руската федерация в България Анатолий Макаров. По време на богослужението се отправиха и  молитви за постигане на мир в Украйна.  \r\nНикола ПЕТКОВ", "date": "2019.02.27", "title": "София: Божествена света Литургия бе отслужена в храм „Св. Николай“ за прославяне на паметта на св. Серафим архиепископ Богучарски"}
{"url": "http://www.focus-news.net/news/2019/02/27/2628503/pravna-komisiya-shte-razgleda-predlozheniyata-za-promeni-v-pravilnika-na-parlamenta-za-otsastviyata-i-zaplatite-na-deputatite.html", "text": "Правна комисия ще разгледа предложенията за промени в Правилника на парламента за отсъствията и заплатите на депутатите. Това предвижда програмата за работа на  Правна комисия . Заседанието ще се проведе от 14.30 ч. в зала 238 на Народното събрание. Промените в Правилника бяха една от най-обсъжданите теми миналата седмица след решението на БСП да напусне пленарна зала в знак на протест срещу промените в Изборния кодекс. В тази връзка управляващото мнозинство обяви, че обмисля промени в Правилника с цел отсъстващите депутати да не получават пари от парламента.   Председателят на Правната комисия и депутат от ГЕРБ Данаил Кирилов  е внесъл предложение при неоправдано отсъствие от проверка на кворума да се прави удръжка в размер на 750 лв. от месечното възнаграждение. Кирилов предлага още всяка парламентарна група да има право до три процедурни въпроса, които се отнасят до начина на водене в рамките на едно гласуване. Сходно е предложението и на  ВМРО , които предлагат на депутатите, които не са участвали в повече от половината регистрации за откриване в рамките на един месец или в повече от половината поименни проверки, да се прави удръжка в размер на 2/3 от основното им възнаграждения.  Лидерът на НФСБ  Валери Симеонов и депутатът Христиан Митев  предлагат при неоправдано отсъствие от три поредни или общо 5 пленарни заседания за съответния месец на народния представител се прави удръжка равна на месечното му възнаграждение, и Народното събрание да не поема допълнителните му възнаграждения. От НФСБ предлагат, когато депутатът е участвал в по-малко от половината гласувания в пленарно заседание, да му се прави удръжка, равна на 1/2 от дневното му възнаграждение На 26 февруари е внесена сходна промяна в правилника от  лидера на „Атака“ Волен Сидеров и група народни представители . Предложението на „Атака“ не е включено в предварителния дневен ред на комисията.  \r\nПравна комисия ще разгледа и предложението на  ПГ на „БСП за България“  за намаляване на депутатските заплати и замразяването им до новото от края на 43-тото Народно събрание. БСП предлагат депутатите да получават възнаграждение в размер на 2 976 лв. и настояват министърът на финансите в двумесечен срок от приемането на настоящото решение да изготви предложение за нов начин на определяне на размера на месечното възнаграждение, получавано от народните представители.", "date": "2019.02.27", "title": "Правна комисия ще разгледа предложенията за промени в Правилника на парламента за отсъствията и заплатите на депутатите"}
{"url": "http://www.focus-news.net/news/2019/02/27/2628520/ministar-krasimir-valchev-izpitat-sled-10-klas-ne-e-matura.html", "text": "Изпитът след 10. клас не е матура. Това каза министърът на образованието Красимир Вълчев в Сутрешния блок на  БНТ . Искаме да ориентираме децата и към уменията, заяви министърът. Това, според него, предполага да бъде пренастроена цялата система към по-креативните учители, които насърчават децата да мислят. \r\nКомпетентностният подход е приет и със закон от 2016 г., промяната обаче предстои да се случи, тъй като това е постоянен процес, каза още Вълчев. „Тази промяна предполага по-малко да се следва учебника, повече да се насочи образованието към уменията, всички инструменти - квалификацията и оценяването трябва да бъдат променени, контролът“, добави той. \r\nИзпитът след 10. клас не е елиминаторен, подчерта Вълчев. От него не зависи продължаването в 11. клас, той не е матура. \r\nИзпитът ще даде свидетелство след 10. клас, което ще е необходимо, ако децата искат да кандидатстват в друго училище, тъй като ще има допълнителен план прием. \r\nВълчев каза още, че продължава работата по това учителските заплати да нарастват, като целта е да достигне средно ниво от около 1500 лв. през 2021 г.", "date": "2019.02.27", "title": "Министър Красимир Вълчев: Изпитът след 10. клас не е матура"}
{"url": "http://www.focus-news.net/news/2019/02/27/2628521/plovdiv-s-moleben-v-hram-sv-bogoroditsa-shte-zapochne-tarzhestvenata-programa-za-otbelyazvaneto-na-141-vata-godishnina-ot-osvobozhdenieto-na-balgariya-na-3-mart.html", "text": "С молебен в храм „Св. Богородица” ще започне тържествената програма за отбелязването на 141-вата годишнина от Освобождението на България на 3 март. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. В 11.00 часа в Катедрален храм „Св. Богородица” Пловдивският митрополит Николай ще отслужи молебен. В 12.00 часа на Паметника на руските освободители – Бунарджика ще се проведе тържествено отбелязване на 141-вата годишнина от Освобождението на България. Официално слово ще произнесе проф. д-р Запрян Козлуджов – ректор на Пловдивския университет „Паисий Хилендарски“, а водещ ще бъде Христо Христов. Там ще се състои церемония по полагане на венци и цветя с участието на представителен взвод, венценосци и военен духов оркестър. В 13.00 часа на Паметника на опълченците на Централните гробища ще има панихида за загиналите български опълченци. Ще бъдат положени венци и цветя. Ще участват представителен взвод и военен духов оркестър . \r\nВ 12.00 часа на пл. „Стефан Стамболов“ ще се проведе концерт на Духов оркестър – Пловдив с диригент Николай Гешев, а в 16.00 часа на същото място ще започне празничен концерт на Представителният духов оркестър на ВВС с ръководител майор Михаил Младенов. \r\nПразничната програма по повод Националния празник на България ще завърши в 18.30 часа на пл. „Съединение“ с тържествена заря-проверка с участието на военни формирования от гарнизон Пловдив. Водещ ще бъде актьорът Петър Тосков.", "date": "2019.02.27", "title": "Пловдив: С молебен в храм „Св. Богородица” ще започне тържествената програма за отбелязването на 141-вата годишнина от Освобождението на България на 3 март"}
{"url": "http://www.focus-news.net/news/2019/02/27/2628517/ministar-krasimir-valchev-ne-tryabva-da-ima-dzhendar-ideologiya-v-uchilishte-no-reaktsiyata-na-anketata-ot-instrumenta-selfie-beshe-preuvelichena.html", "text": "Не трябва да има джендър идеология в училище, но реакцията на анкетата от инструмента SELFIE беше преувеличена. Това каза министърът на образованието Красимир Вълчев в Сутрешния блок на  БНТ . „Този инструмент е за измерване и самооценка на дигиталната подготвеност на училищата, не е за определяне на пола. 1 от 90 въпроса изискват да се отговори какъв е полът. Този въпрос не е задължителен от гледна точка на целите на анкетата“, обясни Вълчев. \r\nТой обясни, че служителят в МОН, който отговаря за информационните технологии е прегледал въпросите, но не му е направило впечатление - не е проявил необходимата чувствителност. „Не сме получавали нито един сигнал през това време. В предходни случаи, когато сме получавали сигнали за спорни анкети и допитвания, сме ги спирали. Аз самият неведнъж съм казвал, че не трябва да има джендър идеология в българското училище под каквато и да е форма. Не го подкрепям като министър и като родител“, каза още той. \r\n„Всички сме виновни, не искаме да се оправдаваме със служител. Аз лично мисля, че реакцията беше преувеличена предвид това, че на никой не му беше направило впечатление, но трябва да реагираме на всеки един подобен опит, затова поискахме от ЕК да промени анкетата и дотогава сме препоръчали да не се попълва“, коментира министърът. \r\nИначе това е един много полезен инструмент и трябва да остане, но не е необходимо да бъде полезен. Темата за дигитализацията и възпитанието е важна, не трябва да компрометираме инструмента и разговора за развитието на системата и какво очакваме от образованието, добави Красимир Вълчев.", "date": "2019.02.27", "title": "Министър Красимир Вълчев: Не трябва да има джендър идеология в училище, но реакцията на анкетата от инструмента SELFIE беше преувеличена"}
{"url": "http://www.focus-news.net/news/2019/02/27/2628523/mvr-20-dushi-sa-postradali-pri-katastrofi-v-stranata-prez-izminaloto-denonoshtie.html", "text": "20 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 16 тежки пътнотранспортни произшествия. В София са регистрирани 44 леки и 4 тежки катастрофи, при които са пострадали 7 души.", "date": "2019.02.27", "title": "МВР: 20 души са пострадали при катастрофи в страната през изминалото денонощие"}
{"url": "http://www.focus-news.net/news/2019/02/27/2628524/kyustendil-poradi-svlichane-na-zemna-masa-e-vavedena-vremenna-organizatsiya-na-dvizhenieto-v-uchastak-ot-patya-bobov-dol-zhedna.html", "text": "Поради свличане на земна маса е въведена временна организация на движението в участък от пътя Бобов дол – Жедна. Това съобщи за  Радио „Фокус” – Кюстендил  дежурният в Областно пътно управление – Кюстендил. По път III-623 Бобов дол – Жедна, при километър 15, движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 29 март. Продължават ремонтните дейности на асфалтовата настилка по пътя Горна Козница – Бобов дол. Водачите на моторни превозни средства трябва да се движат с повишено внимание. Срокът е до 28 февруари. Движението между село Пастра и Рилския манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Срокът е до 28 февруари 2019 година. Движението по автомагистрала „Струма“, международен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.02.27", "title": "Кюстендил: Поради свличане на земна маса е въведена временна организация на движението в участък от пътя Бобов дол – Жедна"}
{"url": "http://www.focus-news.net/news/2019/02/27/2628526/s-kvorum-ot-122-narodni-predstaviteli-zapochna-plenarnoto-zasedanie.html", "text": "С кворум от 122 народни представители започна пленарното заседание, предаде репортер на  Агенция \"Фокус\".   Необходимите за кворума са 121 депутати. Вече пореден пленарен ден ПГ на \"БСП за България\" не присъства на заседанията.  \r\nДеница КИТАНОВА", "date": "2019.02.27", "title": "С кворум от 122 народни представители започна пленарното заседание"}
{"url": "http://www.focus-news.net/news/2019/02/27/2628527/burgas-apelativniyat-sad-shte-razgleda-zhalbata-na-bankovata-sluzhitelka-ot-nova-zagora-obvinena-za-prisvoyavane-na-nad-445-000-leva.html", "text": "Апелативният съд ще разгледа жалбата на банковата служителка от Нова Загора, обвинена за присвояване на над 445 000 лева. Това съобщиха от  Апелативен съд - Бургас . Заседанието ще започне в 14.00 часа. Жалбата на банковата служителка с инициали Б.М. е срещу определението на Окръжен съд – Сливен, с което ѝ е наложен постоянен арест.  \r\nБ.М. е обвинена за това, че през периода 28 ноември 2018 г. – 01 февруари 2019 г. в град Нова Загора при условията на продължавано престъпление е използвала без съгласието на титуляра платежни инструменти – дебитни карти с титуляри двама мъже от гр. Нова Загора. Тя е извършила общо 105 операции „теглене“ от банкомати в града, като по този начин е получила общата сума от 45 200 лева. Тя е обвинена и за това, че през периода от месец юни 2016 г. до 05 февруари 2019 г. в гр. Нова Загора като банков служител е присвоила пари, собственост на банката – сумата от 400 000 лева, като длъжностното присвояване е в особено големи размери и случаят е особено тежък.", "date": "2019.02.27", "title": "Бургас: Апелативният съд ще разгледа жалбата на банковата служителка от Нова Загора, обвинена за присвояване на над 445 000 лева"}
{"url": "http://www.focus-news.net/news/2019/02/27/2628530/pss-dobri-sa-usloviyata-za-turizam-v-niskite-chasti-na-planinite.html", "text": "Добри са условията за туризъм в ниските части на планините. Това съобщиха за  Агенция „Фокус“  от  Планинската спасителна служба (ПСС)  при БЧК. Във високите части на планините е мъгливо, заради което има опасност от загубване. Натрупало е и голямо количество нов сняг, което затруднява придвижването. Висока е лавинната опасност. Времето е облачно. Добри са условията за ски в курортите, лифтовите съоръжения навсякъде работят съобразно зимния си график. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.02.27", "title": "ПСС: Добри са условията за туризъм в ниските части на планините"}
{"url": "http://www.focus-news.net/news/2019/02/27/2628529/varna-obshtinskiyat-savetnik-ot-gerb-ivo-ivanov-shte-se-sreshtne-s-grazhdani.html", "text": "Общинският съветник от ГЕРБ Иво Иванов ще се срещне с граждани. Това съобщиха от пресцентъра на  ПП ГЕРБ . Приемното време на общинския съветник ще бъде от 14.00 часа до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.", "date": "2019.02.27", "title": "Варна: Общинският съветник от ГЕРБ Иво Иванов ще се срещне с граждани"}
{"url": "http://www.focus-news.net/news/2019/02/27/2628531/kmetat-miroslav-yanchev-zlatograd-ima-potentsial-za-razvitie-na-balneoturizma.html", "text": "Златоград има потенциал за развитие на балнеотуризма. Това каза за сутрешния блок „Добро утро, България“ на  Радио „Фокус“  кметът Мирослав Янчев. По думите му минералната вода на Златоград създава условия за целогодишен туризъм. Той открои основния проблем през последните години – за интегрираното използване на минералната вода е необходимо дофинансиране, но водата не попада в нито една от оперативните програми на ЕС. Тя би могла да се използва и за отопление на сгради, както и в балнеолечението, обърна внимание кметът. Освен с водното си богатство, Златоград привлича гости и с богатата си културна програма, каза още Мирослав Янчев. „Много богата е културната програма, която сме подготвили за местното население и гостите. Традиционните Дельови празници се провежда през септември- възстановка на един пазарен ден. На 4-5-6 май е празникът на „Златоградското чеверме“. Също много интересно събитие. Освен, че е кулинарен, той е и културен празник, защото е изцяло изпълнени с български фолклор. Каня всички българи да се дойдат и да се насладят на родопската гайда, на кулинарните изкушения, които Златоград предлага. Разбира се, тържествено ще отбележим и 3-ти март с поднасяне на цветя и венци на всички паметници в Златоград. Освен това за втора поредна година ще направим една интересна възстановка в стария град“, обясни той.  Според Мирослав Янчев с такава богата културна програма и многообразие от събития Златоград става все по-привлекателен за туристи от Гърция, Турция и Румъния. Част от програмата на 4 май част от празника ще стане и гръцки състав, което е знак за това, че чужденците имат все по-голямо желание да вземат активно участие в типично българските празници и традиции, допълни кметът на Златоград.  \r\nВиктория МЕСРОБОВИЧ-КУВЕНДЖИЕВА", "date": "2019.02.27", "title": "Кметът Мирослав Янчев: Златоград има потенциал за развитие на балнеотуризма"}
{"url": "http://www.focus-news.net/news/2019/02/27/2628509/blagoevgrad-40-sa-zabolelite-ot-morbili-v-oblastta.html", "text": "До момента случаите на морбили в областта са 40. Това съобщиха за  Радио „Фокус“ – Пирин  от Регионална здравна инспекция – Благоевград. Новоприети болни на 25 февруари са 8 лица, от тях 5 случая са от град Разлог. Става дума за момчета и мъже на възраст 10 месеца, 2 години и 10 месеца, 5 години, 11 години и 19 години. Два от случаите са от село Баня. Заболелите са момичета на 7 месеца и на 5 години. Един новорегистриран пациенти с морбили има в Белица – момиче на 2 години и 5 месеца. Всички лица са от ромски произход. Трима от заболелите са хоспитализирани в „Инфекциозното отделение“ на МБАЛ – Гоце Делчев, четири са хоспитализирани в „Инфекциозното отделение“ на МБАЛ – Благоевград и един е хоспитализиран в „Инфекциозното отделение“ на МБАЛ „Св. Анна\" в София. До момента издирените контактни са 416 лица. Обхванати с ваксина са 204 контактни лица и лица с пропуски в имунизацията срещу морбили и такива които подлежат на 12 годишна възраст, но се обхващат по – рано. Продължават проверките за изпълнение на връчените на общопрактикуващите лекари предписания за издирването и обхващането на лица с пропуски в имунизацията срещу морбили.  \r\nПо данни от Регионалната здравна инспекция до този момент са съставени 3 броя акта на лични лекари за деца с нередовни имунизации в пациентската листа, болни от морбили.  \r\nПродължават и проверките в здравните кабинети на детските заведения и училищата относно имунизационния статус на децата като е санкциониран един директор, за допуснато дете в детска градина без задължителна имунизация. Извършени са епидемиологични проучвания на новорегистрираните случаи и предприети мерки спрямо контактните лица. Епидемиологичното проучване продължава. Продължава и издирването на контактите лица на хоспитализираните деца, и уточняване на имунния им статус. \r\nЛивия НИНОВА", "date": "2019.02.27", "title": "Благоевград: 40 са заболелите от морбили в областта"}
{"url": "http://www.focus-news.net/news/2019/02/27/2628532/sofiya-vremenno-dvizhenieto-se-osashtestvyava-samo-v-aktivnata-lenta-po-avtomagistrala-trakiya-ot-km-17-do-km-19-v-posoka-burgas-poradi-montirane-na-predpazni-ogradi.html", "text": "Временно движението се осъществява само в активната лента по автомагистрала „Тракия“ от км 17 до км 19 в посока Бургас поради монтиране на предпазни огради. Това съобщиха от пресцентъра на  Агенция „Пътна инфраструктура“ .  Шофьорите трябва да се движат с повишено внимание и съобразена скорост, спазвайки пътната сигнализация.", "date": "2019.02.27", "title": "София: Временно движението се осъществява само в активната лента по автомагистрала „Тракия“ от км 17 до км 19 в посока Бургас поради монтиране на предпазни огради"}
{"url": "http://www.focus-news.net/news/2019/02/27/2628534/sv-sinod-na-balgarskata-pravoslavna-tsarkva-shte-dari-konsumativi-za-klinikata-po-detska-onkohematologiya-kam-bolnitsa-isul-tsaritsa-yoanna.html", "text": "От 14.00 часа Св. Синод на Българската православна църква ще дари консумативи за Клиниката по детска онкохематология към болница „ИСУЛ - Царица Йоанна“, закупени със средства, събрани от кампанията „Деца рисуват за деца - 2018 г.“, предаде репортер на  Агенция „Фокус“ . Кампанията се проведе за втора поредна година, а в тазгодишното издание бяха събрани над 5000 лв. от две благотворителни изложби през 2018 г. \r\nНикола ПЕТКОВ", "date": "2019.02.27", "title": "Св. Синод на Българската православна църква ще дари консумативи за Клиниката по детска онкохематология към болница „ИСУЛ - Царица Йоанна“"}
{"url": "http://www.focus-news.net/news/2019/02/27/2628533/vidin-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата във Видинска област, съобщиха за  Радио „Фокус“ – Видин  от Областно пътно управление. Пътните настилки са сухи, на места има заледени участъци, които са обработени. Трафикът по главен път Е-79 в посока Дунав мост 2 е интензивен, движат се предимно тежкотоварни автомобили. Най-натоварен е участъкът между Видин и Дунавци. Към останалите два гранични пункта в областта - Връшка чука и Брегово, трафикът е с нормална интензивност.  \r\nВъв Видин повече автомобили се движат в централната градска част, по бул. „Панония“ и по входно изходните артерии. \r\nАнна ЛОЗАНОВА", "date": "2019.02.27", "title": "Видин: Проходими при зимни условия са пътищата в областта"}
{"url": "http://www.focus-news.net/news/2019/02/27/2628535/yordanka-fandakova-kmet-na-sofiya-ochakvame-8-metrostantsii-ot-tretata-liniya-na-metroto-da-badat-gotovi-do-kraya-na-godinata.html", "text": "Очакваме 8 метростанции, 8 км от третата линия на метрото, да бъдат готови до края на годината. Това каза кметът на София Йорданка Фандъкова в предаването „Тази сутрин“ по  бТВ . „Днес тунелопробивната машина приключва своята работа, излиза на метростанцията на „Малък градски театър зад канала“, очакваме това да стане днес до обяд. Това означава, че сме почти на финала. 88 % от първия етап на метрото са готови. Машината прокопа 7 км двупосочен тунел от ж.к „Красно село до „Малък градски театър зад канала“, обясни тя. „Очакваме 8 метростанции, 8 км от третата линия на метрото, да бъдат готови до края на годината. Вторият етап с 4 км от ж.к „Овча купел“ до „Околовръстния път“ на Горна Баня очакваме да са готови до средата на следващата година“, обяви Фандъкова. Тя отбеляза, че проектът на третия лъч на метрото е много сложен и труден, но това е и най-важният проект за града. „Строим изключително бързо, за 10 години сме построили 30 км, от общо 40, а сега предстои да пуснем 12, които се строят отделно. За мен е много важно метрото да не спира да се строи“, посочи кметът на София. „Тази година сме планирали общо 16 по-големи проекта. Всички улици са главни и важни за кварталите“, допълни тя.", "date": "2019.02.27", "title": "Йорданка Фандъкова, кмет на София: Очакваме 8 метростанции от третата линия на метрото да бъдат готови до края на годината"}
{"url": "http://www.focus-news.net/news/2019/02/27/2628536/vidin-nivoto-na-reka-dunav-pri-novo-selo-se-e-povishilo-s-36-sm-za-poslednoto-denonoshtie.html", "text": "Нивото на Дунав в началото на българския участък на реката, при Ново село, за последното денонощие се е повишило с 36 см, водният стоеж там е 286 см, съобщиха от местната  Хидрометеорологична станция - Ново село . Нивото на реката край Видин е 318 см, регистрираното повишение е от 33 см. При Лом през последното денонощие водният стоеж се е повишил с 22 см и е достигнал 333 см. Нивото на реката край Оряхово е 207 см. Там е регистрирано повишение с 6 см. \r\nТемпературата на водата при Ново село е 4.7  градуса, а край Оряхово - 6.3 градуса", "date": "2019.02.27", "title": "Видин: Нивото на река Дунав при Ново село се е повишило с 36 см за последното денонощие"}
{"url": "http://www.focus-news.net/news/2019/02/27/2628528/haralambi-anchev-preferentsiite-sazdavat-useshtaneto-che-vseki-ima-silata-da-promeni-neshtata-no-i-distsiplinira-partiite-da-predlagat-dobri-kandidati.html", "text": "Преференциите създават усещането, че всеки има силата да промени нещата, от една страна, а от друга – дисциплинира партиите да предлагат смислени, интелигентни, харизматични кандидати, а не апаратчици. Това каза за предаването „Вече 30 години-времето е наше“ на  Радио „Фокус“  Хараламби Анчев- вицепремиер и министър на правосъдието в служебното правителство на Стефан Софиянски, както и бивш секретар на ЦИК. Според него въпреки възможните злоупотреби, всъщност пренареждането на участниците във вота повишава доверието у гражданите. Това води и до по-голяма активност и по-добра представителност, което е изключително важно за изборния процес, обясни Анчев. Той определи отхвърлянето на друг от основните елементи, засягащи предстоящото ходене до урните – машинното гласуване, като неоснователно. Според него това не е панацея, тъй като и с най-добрия механизъм може да се злоупотреби, но е още един инструмент за повишаване на гражданското доверие и активност, особено при такива относително непопулярни избори, каквито са европейските. „Има доста други въпроси, които не бяха приети. Поставянето на камери, например, което от една страна би дисциплинирало комисиите в секциите, а от друга – отново би повишило доверието на гражданите. Не се прие и отпадането на номерата в бюлетините, което беше едно „намигване“ към образователния ценз за избори – според мен съвършено необходим. Промени се и мнозинството за вземане на решения, премахна се една цяла инстанция за съдебен контрол и отново бе отложено прочистването на избирателните списъци“, коментира Хараламби Анчев. Според него категорично има нужда от промяна на качеството на законодателния процес. Според него в България има достатъчно специалисти от всички партийни нюанси, които за един ден биха могли да влязат в проблематиката на изборния процес и да продължат действията на досегашната ЦИК, така че избирането на нова не би било проблем. Крайният ефект от всички тези промени е вече видимият нов драстичен спад на доверието, отчаянието сред избирателите, че нищо не зависи от гласа на всеки от тях, обясни Анчев.  \r\nВиктория МЕСРОБОВИЧ-КУВЕНДЖИЕВА", "date": "2019.02.27", "title": "Хараламби Анчев: Преференциите създават усещането, че всеки има силата да промени нещата, но и дисциплинира партиите да предлагат добри кандидати"}
{"url": "http://www.focus-news.net/news/2019/02/27/2628522/sergey-lavrov-rusiya-sledi-za-opitite-na-sasht-da-sazdadat-predlog-za-voenna-namesa-vav-venetsuela.html", "text": "Русия следи внимателно за безпардонните опити на САЩ да създадат изкусвен предлог за военна намеса във Венецуела, заяви в сряда руският министър на външните работи Сергей Лавров след края на преговорите с външните министри на Индия и Китай Сушма Сварадж и Ван И, предава  ТАСС . \r\n„Следим внимателно за съобщенията, какво всъщност се случва там. Виждаме как се предприемат абсолютно безпардонни опити да се създаде изкуствен предлог за военна намеса“, заяви Лавров. „Чуваме директни заплахи от Вашингтон, че всички варианти остават на масата. Материалното въплъщение на тези заплахи е концентрирането на военна техника и подготовката на (американски) спецназ“. \r\n„Ние, също така, отбелязваме непрекъснати провокации с опити границата да се пробие със сила под предлога за доставка на хуманитарна помощ, като се разчита на жертви“, обърна внимание той. „Тогава, при един добре използван сценарий, ще има истерични писъци и вече ще има опит за военна намеса“. \r\nМосква, продължи министърът, активно работи с всички страни, които са не по-малко загрижени от перспективата за военно решение. „Не е случайно, че ръководството на Бразилия вече заяви, че няма да участва и ще предостави своята територия на САЩ за агресия срещу Венецуела“, каза той. „Не съм чувал същите изявления от ръководството на Колумбия, но изхождам от факта, че страните, включително членовете на така наречената Група от Лима, които активно подкрепят предсрочните президентски избори и подкрепят [лидера на опозицията, който се обяви за президент на страната] Хуан Гуайдо , не са изказвали подкрепа за военната намеса“. \r\nЛавров призова САЩ да се вслушат в мнението на страните от региона. \r\n„На първо място, препоръчваме да се съсредоточим върху идеите на „Механизма Монтевидео“, който предполага национален диалог с участието на всички политически сили“, обясни министърът. „Президентът на Венецуела Никола Мадуро многократно е изразявал готовността си за такъв диалог. За съжаление, господин Гуайдо и неговото обкръжение отхвърлят такива предложения и изискват само удовлетворяване на техния ултиматум за предсрочни президентски избори“. \r\nВъншният министър обърна внимание на още едно тревожно изявление: „Вашингтон, заявявайки публично, че дните на президента Мадуро са преброени, казва директно, че Куба и Никарагуа ще бъдат следващите по ред“. „Доктрината на Монро“, че американците не трябва да допускат никого в Южна Америка, бледнее пред доктрината, която сега се оформя пред очите ни“, отбеляза той. „Тя [доктрината] означава, че САЩ узурпират правото да използват сила, където пожелаят и да свалят режимите, които не ги устройват“. \r\nПо неговите думи, по този начин ще бъде подкопано международното право, което САЩ се опитват да заменят с „ред, основан на правила“. „Правете си изводите какви правила са приготвили САЩ за латиноамериканския регион“, резюмира той. \r\nПревод и редакция:", "date": "2019.02.27", "title": "Сергей Лавров: Русия следи за опитите на САЩ да създадат предлог за военна намеса във Венецуела"}
{"url": "http://www.focus-news.net/news/2019/02/27/2628540/sofiya-v-grada-shte-se-provede-bibleyska-beseda-na-tema-vazmezdieto-i-proshkata-v-stariya-i-noviya-zavet.html", "text": "От 18.30 часа в книжарница „Къща за птици“ на ул. „Проф. Асен Златаров“ 22 ще се проведе библейска беседа на тема „Възмездието и прошката в Стария и Новия Завет“, предаде репортер на  Агенция „Фокус“ . Лектор ще бъде прот. Илиян Алексиев, председател на столичния храм „Рождество Богородично“.  \r\nНикола ПЕТКОВ", "date": "2019.02.27", "title": "София: В града ще се проведе библейска беседа на тема „Възмездието и прошката в Стария и Новия Завет“"}
{"url": "http://www.focus-news.net/news/2019/02/27/2628539/stolichna-obshtina-testva-pilotna-initsiativa-za-nasarchavane-na-razdelnoto-sabirane-na-otpadatsi-ot-domakinstvata.html", "text": "Столична община стартира пилотна инициатива за насърчаване на разделното събиране на отпадъци от домакинствата, в която са включени 300 домакинства от район „Надежда“. Това съобщиха от пресцентъра на  Столична община . В рамките на инициативата Общината ще тества система за разделно събиране и извозване на хранителни отпадъци от домакинствата до Инсталацията за био отпадъци на София, където от хранителните отпадъци ще бъдат произведени електричество и компост. \r\nВ рамките на проекта, участниците ще получат безплатен комплект домашни контейнери за разделно събиране на отпадъците.  \r\nВсички домакинства, заявили желанието си за участие, ще получат своите контейнери на 27 февруари, 28 февруари, 6 март и 7 март между 17.30 и 19.30 часа пред блок 152 в кв. „Надежда“.  \r\nСтолична община реализира пилотната инициатива в рамките на проект за  „Стимулиране на гражданското участие в процеса на рециклиране – Benefit-As-You-Save“, който ще подпомогне Столична община в усилието ѝ да стимулира гражданското участие в процеса по разделно събиране на отпадъците. Той се фокусира върху разработването на пилотна система за събиране на хранителни отпадъци и отпадъци от опаковки. В инициативата са заявили желание да се включат 300 домакинства, на които ще бъдат предоставени условия за стимулиране на разделното събиране. Всяко домакинство получава комплект домашни контейнери за разделно събиране на отпадъци и чували за събиране на био отпадъци. В близост до домовете, са изградени споделени ограждения с ограничен достъп до контейнерите за опаковки и био отпадъци, които да бъдат използвани от домакинствата. Пилотният проект с участието на граждани ще продължи 12 месеца.  \r\nЦелта е информацията, придобита в хода на проекта, да бъде използвана при формирането на бъдещи политики на Столична община, свързани с управлението на отпадъците. \r\nПроектът се реализира по Програма за транснационално сътрудничество „Балкани – Средиземно море“ (2014 – 2020). \r\nПодробна информация за проекта, можете да намерите  .", "date": "2019.02.27", "title": "Столична община тества пилотна инициатива за насърчаване на разделното събиране на отпадъци от домакинствата"}
{"url": "http://www.focus-news.net/news/2019/02/27/2628541/ministar-petya-avramova-mrrb-e-investiralo-nad-75-mln-lv-vav-vik-infrastruktura-za-4-godini.html", "text": "Министерството на регионалното развитие и благоустройството е инвестирало над 75 млн. лв. във ВиК инфраструктурата през последните 4 години. За същия период над 332 млн. лв. са реинвестираните от самите ВиК оператори средства, събрани от техните абонати и вложени обратно за подобряване на системите. Данните за обема на инвестициите по отделните региони в страната за периода 2015 г. - 2018 г. бяха предоставени на народни представители в отговор на техни въпроси към министър Петя Аврамова, съобщиха от пресцентъра на  Министерство на регионалното развитие и благоустройството . \r\nДо края на 2020 г. предстои в сектора да бъдат инвестирани нови 1.3 млрд. лв. през Оперативна програма “Околна среда 2014-2020“ за изграждане на пречиствателни станции за питейни и отпадъчни води, за реконструкция на съществуващи и построяване на нови водопроводи и съоръжения. Обектите и подобектите са над 350 и са определени след изготвяне на регионални прединвестиционни проучвания. „ВиК“ ООД – гр. Русе вече подаде предсрочно първото проектно предложение за финансиране по оперативната програма. Крайният срок за представяне на проекти в Министерството на околната среда и водите е 23 април 2019 г.  \r\nПо оперативна програма „Околна среда 2007 - 2013“ бяха построени 51 пречиствателни станции и над 2500 км ВиК мрежа. \r\nДанните показват, че за първи път в последните години ВиК отрасълът е изведен до един от основните приоритети в страната, след като в продължение на близо 30 г. преди това в него не са правени никакви инвестиции, освен за аварийни ремонти. Водопроводните и канализационните мрежи на територията на страната са с дължина над 90 000 км., като за привеждането им в добро експлоатационно състояние е необходим огромен финансов ресурс. За сравнение – републиканската пътна мрежа в България, която се поддържа от Агенция „Пътна инфраструктура“, е с дължина около 20 000 км. \r\nЗа разлика от останалите икономически субекти, възвръщаемостта във ВиК сектора поради социалното му значимост е ограничена. Всички дружества, предоставящи ВиК услуги на съответните територии функционират в условията на регулиран пазар. Това означава, че крайната цена на услугата не се диктува от обичайните търговски условия, а се определя административно от Комисията по енергийно и водно регулиране съгласно разпоредбите на Закона за регулиране на водоснабдителните и канализационните услуги. Горните граници на цените са формално ограничени от нормативно определената социална поносимост, но на практика размерите се съобразяват с още по-ниската обществена търпимост. Затова ВиК дружества не са свободни в пазарното си поведение и те не могат да определят цената на услугите самостоятелно, а самата цена не е обвързана с размера на необходимите инвестиции. ВиК дружествата могат да разчитат единствено на приходи, които са предварително ограничени от установените цени. Възможностите за реализиране на по-висока печалба се свеждат до два начина: чрез намаляване на загубите и чрез намаляване на разходите за външни услуги. От своя страна оптимизирането на процеса чрез намаляването на загубите е свързано именно с инвестиции, каквито се правят в последните години, но все още недостатъчно. В условията на законоустановено определяне на горна граница на цени, съобразени с определена норма на търпимост и липса на алтернативен финансов ресурс, те не могат да разчитат на достатъчна капитализация, за да осигурят устойчив инвестиционен процес в нужния обем. \r\nЗа да може да бъде привлечено европейско финансиране, в отрасъла беше реализирана една от най-мащабните реформи в страната за последните години. Нейната основна цел е да се постигне съответствие с европейските директиви в областта на питейните и отпадъчните води, ВиК инфраструктурата да е публична собственост на държавата и общините, да се повиши ефективността при предоставяне на ВиК услугите и поддържането на системите, като се запази социална поносимост на цените. Това определи и приемането на подхода на хибридно финансиране – привличане на различни източници за инвестиране във ВиК отрасъла. В момента той се финансира със средства от държавния и общинските бюджети, от оперативни програми на Европейския съюз, от ПУДООС, от ВиК дружествата, както и заем от Световната банка. Той е в размер на малко над 130 млн. лв. и е насочен за изграждане на два язовира за питейна вода – „Пловдивци“ и „Луда Яна“, както и за рехабилитация на стената на аз. „Студена“. Строителството на язовири за питейни води се случва за първи път от близо 25 години насам.", "date": "2019.02.27", "title": "Министър Петя Аврамова: МРРБ е инвестирало над 75 млн. лв. във ВиК инфраструктура за 4 години"}
{"url": "http://www.focus-news.net/news/2019/02/27/2628538/vmro-zapochva-podgotovka-za-samostoyatelno-uchastie-na-evroizborite.html", "text": "ВМРО започва подготовка за самостоятелно участие на евроизборите. Това съобщиха от пресцентъра на  партията . За председател на предизборния щаб е избран Юлиан Ангелов. \r\n\"Ние държим на обединението на формациите, които милеят за патриотичната идея, но сме категорични, че личните битки и боричкания лишават държавата от реалната възможност да имаме адекватни и работещи представители в следващия Европейски парламент. Ето защо оставаме в страни от тях и продължаваме дългогодишната си битка за отстояване на реалните ценности на Европа\", посочиха от ВМРО. \r\n\"Българските граждани вече направиха своя избор в лицето на Ангел Джамбазки, който е най – разпознаваем, най-успешен и работещ, според проучванията и класациите на ЕП. КП „Обединени патриоти“ заедно постигнахме нещо много добро за държавата – консолидирахме се в името на Родината и показахме сила. Нейната еманация бяха изборите за президент преди 3 години. Тогава получихме подкрепата на над 500 хил. българи и доказахме едно – един лозунг, който стои на фасадата на парламента – „Единството прави силата“, съобщиха от партията. \r\n\"Днес, все по-често даваме разнопосочни сигнали на сънародниците си – тъжно и жалко, но е факт. Не веднъж, ние Патриотите от ВМРО, подавахме ръка на нашите партньори и го правим и до днес, в желанието си да сме единни, да се борим за България. Водени сме от неизменния дълг към хората, които гласуваха за нас, на които обещахме, че ще изпълним предизборната програма, че ще изпълним програмата за управление. Ние сме във властта за това. Заради хората и заради това, което поехме като ангажименти сме категорични, че въпреки всичко няма да отстъпим от тях\", заявиха от ВМРО. \r\n\"Водени от желанието си да запазим устоите на традициите, да отстояваме националните интереси и да продължим да се борим за една по–справедлива и равна за всички нова Европа, Националното ръководство на ВМРО – БНД на заседанието си вчера взе следните решения: \r\n- Приема Харта на патриотичните ценности „Друга Европа е възможна“, като основополагащ документ за явяване на изборите за Европейски парламент. \r\n- ВМРО направи много опити за запазване единството на КП „Обединени патриоти“ като цяло и за явяване с обща листа на изборите за Европейски парламент. Включително и днес, (бел.ред – 26.02.19г.) Патриотите от ВМРО, направихме опит за разговори в Съвета на коалицията. За съжаление, обаче, отново опитът за диалог беше неуспешен.  \r\n- В този контекст искаме да подчертаем, че именно, ние Патриотите от ВМРО, многократно инициирахме разговори с нашите коалиционни партньори, без нито едно предварително условие, предложихме прозрачни процедури за избор на водач на листата, така че това да бъде човек максимално полезен за коалицията. Ние продължаваме да бъдем сигурни и няма да се откажем от нашето предложение това да е човек, избран с вътрешни избори в коалицията. Предлагаме това да са избори, които да се проведат на 07 април 2019 г., навсякъде, където има клубове и организации на поне една от трите формации, като членове на изборните комисии да бъдат по двама представители от всяка партия. \r\nНие Патриотите от ВМРО предлагаме в тези избори право на участие да имат не само членовете на партиите от ОП, а и всички симпатизанти на патриотичната идея.  \r\n- Ние от ВМРО считаме, че единството на Патриотите е основна ценност и то не може да бъде заложник на личностни или партийни антагонизми. В избори, които ще решат курса на ЕС и са шанс за скъсване с идеологията на либерално–розовия фашизъм, ние призоваваме за максимално единение на всички партии, НПО, граждански структури, личности, които изповядват патриотично-консервативни ценности и идеали. Готови сме във всеки момент да възобновим разговорите, както в КП „Обединени патриоти“, така и във всеки по-широк формат. \r\n- ВМРО започва самостоятелна подготовка за участие в изборите за Европейски парламент и създава Централен предизборен щаб с председател Юлиан Ангелов. \r\n- Структурите на ВМРО, а и широката общественост, вече номинираха за водач на листата си най–активния и одобряван от българите евродепутат, Ангел Джамбазки, който е и най-автентичният говорител на ценностите, които изповядваме.  \r\nПриемаме и приканваме всеки, приемащ себе си като радетел за българщината и за запазване на ценностите, върху които се гради Европа, да ни подкрепи. Единни само можем да отстоим на пълзящия розов фашизъм и на фалша, които предлагат, не само в говоренето си, но и в политиките си, левите и десните евро лицемери, в лицето на ПЕС и ЕНП.  \r\nВ националната идея, в патриотизма е бъдещето на България и на Европейския съюз!\", посочиха от ВМРО.", "date": "2019.02.27", "title": "ВМРО започва подготовка за самостоятелно участие на евроизборите"}
{"url": "http://www.focus-news.net/news/2019/02/27/2628543/sliven-5-mashini-sa-pochistvali-ot-snyag-patishtata-na-teritoriyata-na-oblastta-tazi-nosht.html", "text": "5 машини са почиствали от сняг пътищата на територията на Сливенска област тази нощ, съобщиха от  Областното пътно управление . Две от тях са работили на автомагистрала „Тракия“, останалите – в планинските участъци в района на Котел и Твърдица, където и в момента има слаб снеговалеж. Планинските пътищата в Сливенска област са почистени и опесъчени. В равнинната част пътните настилки са сухи, а движението е натоварено. \r\nЗатворени за тежкотоварни автомобили над 10 т целогодишно са проходите Твърдишки и Вратник. В участък от прохода Твърдица – Елена движението се осъществява в едната лента заради ремонт. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари. Няма въведени допълнителни ограничения.", "date": "2019.02.27", "title": "Сливен: 5 машини са почиствали от сняг пътищата на територията на областта тази нощ"}
{"url": "http://www.focus-news.net/news/2019/02/27/2628544/varna-patnite-nastilki-v-oblastta-sa-mokri-vidimostta-e-dobra.html", "text": "Пътните настилки във Варна и областта са мокри, видимостта е добра, предаде репортер на  Радио „Фокус“ - Варна . Към момента във Варненска област няма валежи от дъжд.  \r\nДо края на месец март движението по автомагистрала „Черно море“ от км 0 до км 8 се осъществява двупосочно в платното в посока Бургас поради ремонтни дейности. Движението по път I-9 в участъка Кранево – Варна при км 83 е ограничено за моторни превозни средства над 10 тона. Обходният маршрут е през Кичево и Оброчище. Очаква се нормалното преминаване в този участък да бъде възстановено до края на февруари. \r\nБояна АТАНАСОВА", "date": "2019.02.27", "title": "Варна: Пътните настилки в областта са мокри, видимостта е добра"}
{"url": "http://www.focus-news.net/news/2019/02/27/2628545/poslanikat-na-sasht-v-atina-zadalbochavaneto-na-otnosheniyata-mezhdu-sasht-i-gartsiya-ima-silna-dvupartiyna-podkrepa-vav-vashington.html", "text": "Посланикът на САЩ в Атина Джефри Пайет приветства започването на Стратегическия диалог между страната му и Гърция, като момент, който отбелязва първата годишнина от стратегическия напредък в отношенията между съюзниците от НАТО, като подчерта, че укрепването на двустранните връзки се радва на двупартийна подкрепа във Вашингтон, пише  електронното издание на вестник Kathimerini . \r\n„Задълбочаването на връзките между САЩ и Гърция има двупартийна подкрепа във Вашингтон“, заяви Пайет късно във вторник на мероприятие за геополитическата роля на Гърция и гръко-американските отношения, организирано от Гръцката фондация за европейска и външна политика (ELIAMEP). \r\nЩо се отнася до Стратегическия диалог САЩ-Гърция, който бе стартиран от (тогава заместник) външния министър на Гърция Йоргос Катругалос и държавния секртар на САЩ Майк Помпео, Пайет посочи, че този процес „издигна и институционализира нашите отношения по начин, отговарящ на визията за съюза между САЩ и Гърция на много от дългогодишните приятели на посолството“. \r\nПосланикът подчерта, че във Вашингтон има „силно признание“ за ролята на Гърция като стълб на стабилността в по-широкия регион и „впечатляващия принос“ на страната по време на миграционната криза, както и прилагането на Преспанския договор. \r\n„Днес, отношението към отношенията между САЩ и Гърция във Вашингтон е по-добро от отколкото е било в продължение на много години“, заяви Пайет, като добави, че това е отразено в безпрецедентно голямата американска делегация, която ще бъде на форума в Делфи този уикенд. \r\nПревод и редакция:", "date": "2019.02.27", "title": "Посланикът на САЩ в Атина: Задълбочаването на отношенията между САЩ и Гърция има силна двупартийна подкрепа във Вашингтон"}
{"url": "http://www.focus-news.net/news/2019/02/27/2628546/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-28-fevruari.html", "text": "„Софийска вода” временно ще прекъсне водоснабдяването в някои части на столицата на 28 февруари. Това съобщиха от пресцентъра на  дружеството . \r\nВъв връзка с монтаж на спирателен кран на ул. „Проф. Джовани Горини“ в кв. „Подуяне“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Джовани Горини“ от ул. „Русалка“ до ул. „Оборище“; ул. „Русалка“ от ул. „Алеко Константинов“ до ул. „Мърфи“; ул. „Мърфи“ от ул. „Русалка“ до ул. „Оборище“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Русалка“ №10. \r\nВъв връзка с реконструкция на уличен водопровод на ул. „Фердинанд Урбих“ в кв. „Манастирски ливади - запад“, се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Иван Сусанин“ от ул. „Ген. Стефан Тошев“ до ул. „Родопски извор“; ул. „Родопски извор“, ул.“Мур“, ул. „Ралевица“, ул. „Българска легия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родопски извор“ ъгъла с ул. „Фердинанд Урбих“. \r\nВъв връзка с изпълнение на инвестиционен проект за реконструкция на уличен водопровод на ул. „Без име“ в жк. „Западен парк“ се налага спиране на водоподаването от 09.00 до 21.00 часа на клиентите на „Софийска вода”, живеещи в: бл. 90, бл. 92, бл. 93, бл. 94, бл. 95 и цех пред бл. 93. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: прд бл. 93. След възстановяване на водоснабдяването е възможно временно повишаване  мътността на водата. \r\nВъв връзка с изпълнение на инвестиционен проект за реконструкция на уличен водопровод на бул. „Ген. Едуард Тотлебен“ в кв. „Крива река“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: бул. „Ген. Едуард Тотлебен“ (южен локал) от бул. „Академик Иван Гешов“ до бул. „Пенчо Славейков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред Министерство на отбраната. \r\nСлед възстановяване на водоснабдяването е възможно временно повишаване  мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на спирателни кранове на ул. „Св. Иван Рилски“ и бул. „Пенчо Славейков“ в кв. „Център“, Красно село, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Св. Иван Рилски“ от бул. „Пенчо Славейков“ до бул. „Ген. Скобелев“ и бул. „Пенчо Славейков“ от бул. „Прага“ до ул. „Люлин планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Иван Рилски“ на ъгъла с бул. „Пенчо Славейков“. \r\nВъв връзка с монтаж на спирателен кран на ул. „Сава Михайлов“ в жк. „Гевгелийски“ се налага спиране на водоподаването от 10.00 до 20.00 часа на клиентите на „Софийска вода”, живеещи в района на: ул. „Сава Михайлов“ №57, бл. 8 вх. В, вх. Г, вх. Е, вх. Д, вх. Ж. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сава Михайлов“ ъгъла с ул. „Иван Карасулски“. \r\nВъв връзка с изграждане на сградно водопроводно отклонение на ул. „Каменоделска“ в НПЗ „Хаджи Димитър“ се налага спиране на водоподаването от 10.00 до 15.00 часа на клиентите на „Софийска вода”, живеещи в района на: ул. „Каменоделска“ от ул. „Първа Българска армия“ до ул. „Кожарска“, ул. „Малашевска“, ул. „Кожарска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кожарска“ пред №2. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.27", "title": "„Софийска вода” временно ще прекъсне водоснабдяването в някои части на столицата на 28 февруари"}
{"url": "http://www.focus-news.net/news/2019/02/27/2628537/the-brussels-times-flandriya-gotvi-dekret-za-izvanredna-situatsiya-v-sluchay-na-brekzit-bez-sdelka.html", "text": "Фламандски депутати, подкрепяни от правителството, в момента изработват декрет, който да подготви Фландрия за сценарий на Брекзит без сделка. Текстът му ще бъде внесен на пленарно заседание на 13 март, денят след крайния срок, в който британският премиер Тереза Мей може да предложи на британските депутати отлагане на излизането на Европейския съюз, пише  електронното издание The Brussels Times . \r\n„Този декрет е необходим, за да бъдем готови за всичко, защото днес никой не може да предвиди какво ще се случи“, заяви премиерът на Фландрия Геерт Буржоа. \r\nДекретът ще се отнася до взаимните права на гражданите и конкретно до достъпа до работа, образование и сектора за хората с увреждания. \r\nОбединеното кралство трябва теоретично да напусне ЕС на 29 март 2019 г. \r\nПревод и редакция:", "date": "2019.02.27", "title": "The Brussels Times: Фландрия готви декрет за извънредна ситуация в случай на Брекзит без сделка"}
{"url": "http://www.focus-news.net/news/2019/02/27/2628549/api-do-28-fevruari-dvizhenieto-se-osashtestvyava-samo-v-izprevarvashtata-lenta-po-avtomagistrala-trakiya-ot-km-160-do-km-165-v-posoka-burgas-poradi-remont.html", "text": "До 28 февруари т. г. движението се осъществява само в изпреварващата лента по автомагистрала „Тракия“ от км 160 до км 165 в посока Бургас поради ремонт на асфалтовата настилка. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки пътната сигнализация.", "date": "2019.02.27", "title": "АПИ: До 28 февруари движението се осъществява само в изпреварващата лента по автомагистрала „Тракия“ от км 160 до км 165 в посока Бургас поради ремонт"}
{"url": "http://www.focus-news.net/news/2019/02/27/2628548/kyustendil-pisatelyat-kalin-terziyski-shte-gostuva-v-grada.html", "text": "Писателят Калин Терзийски ще гостува в Кюстендил. Това съобщи за  Радио „Фокус” – Кюстендил  Виолета Атанасова, председател на читалище „Асклепион” – Кюстендил. Творческата среща ще започне от 17.30 часа в залата на Възрожденското училище. Младите актьори от кюстендилския театър Николай Брънзалов и Денислава Николова ще въведат публиката към срещата й с „Мечката“, а след това авторът ще продължи сам в диалог с читателите. На срещата ще има и музика в изпълнение на Павел Чавдаров, както и много книги с автограф от автора.  \r\nНа 48-годишна възраст писателят Калин Терзийскски има впечатляващ брой книги  – стихосбирки, романи и сборници с разкази. През 2011 година той е удостоен с наградата за литература на Европейския съвет за книгата си „Има ли кой да ви обича“, а само преди три седмици в Цюрих за превода  си на неговия роман „Лудост“ младата българска преводачка Виктория Попова е получила престижната награда в областта на културата „Конрад Фердинанд  Майер“, която се връчва  на културни дейци с принос към изкуството в най-големия швейцарски град. \r\nВенцеслав ИЛЧЕВ", "date": "2019.02.27", "title": "Кюстендил: Писателят Калин Терзийски ще гостува в града"}
{"url": "http://www.focus-news.net/news/2019/02/27/2628525/yordanka-fandakova-kmet-na-sofiya-problemite-s-remontite-idvat-ot-loshi-proektantski-resheniya-i-nepodgotveni-stroitelni-kadri.html", "text": "Проблемите с ремонтите идват от лоши проектантски решения и неподготвени строителни кадри. Това каза кметът на София Йорданка Фандъкова в предаването „Тази сутрин“ по  бТВ . Тя определи като безумно решението да има шахта в корените на дърво на ул. „Граф Игнатиев“. „Тази шахта е съществувала от 30 години насам. Дървото също е било до шахтата. Въпросът е, че на този капак не му е мястото там. Вчера възложих да се търси и някакво друго решение“, отбеляза тя. Според нея хората, които се възмущават са си в правото да го правят. По думите й подобни случаи компрометират проекти, при които са вложени огромни усилия. „Преди години един такъв детайл на бул. „Владимир Вазов“ само заради едни асфалтирани дънери, компрометира целия проект“, припомни тя. „Проблемите с ремонтите, които коментираме непрекъснато, са лоши проектантски решения и неподготвени строителни кадри. Това мисля, че е валидно за всички“, коментира Фандъкова. „Моята задача е да не платя нито 1 лв. от обществените средства, от парите на хората, за некачествена работа“, уточни тя. „Санкциите са много сериозни, когато изчете срокът по договора, особено за този (ул. \"Граф Игнатиев\") беше 300 дни по договор, имаше спиране заради климатичните условия, това нещо се изчислява от строителния надзор, но в края на краищата, когато се приключи накрая, трябва да бъде прието, само ако е добре. Ако не е добре, отново ще бъде връщано“, допълни Фандъкова. „И надзорът, и контролните органи минават и отбелязват, даже скоро имаше подкрепа и от гражданите, като бяха отбелязали плочи, които не са равни, това нещо изпълнителят трябва да го отстрани преди да мине приемателната комисия, ако не го отстрани проектът, няма да бъде приет“, заяви тя. „Текат му срокове, 240 хил. лв. на ден е санкцията за забавяне, отделно 1, 200 млн. е за качество. Това са сериозни средства, които респектират изпълнителите, и те са длъжни да си свършат работата“, допълни кметът на София.", "date": "2019.02.27", "title": "Йорданка Фандъкова, кмет на София: Проблемите с ремонтите идват от лоши проектантски решения и неподготвени строителни кадри"}
{"url": "http://www.focus-news.net/news/2019/02/27/2628542/valeri-simeonov-nfsb-nito-na-gerb-nito-na-bsp-im-stiska-da-vnesat-promeni-v-pravilnika-koito-biha-udarili-i-po-tehnite-deputati.html", "text": "Нито на ГЕРБ, нито на БСП им стиска да внесат промени в правилника, които биха ударили и по техните депутати. Това каза лидерът на НФСБ Валери Симеонов пред журналисти в Народното събрание във връзка с промените в Правилника за организацията и дейността на Народното събрание, предложени от НФСБ, предаде репортер на  Агенция „Фокус“.  Той обърна внимание, че битката между ГЕРБ и БСП продължава повече от седмица. „Нито на едните, нито на другите им стиска да внесат едни промени, които биха ударили по техни депутати. Ние го правим, защото всички тези хора са избрани, за да работят съгласно Правилника на Народното събрание. Те не работят по този правилник. Има масови случаи на отсъствие, има случаи на сутрешно регистрирани и неоставане на заседание, което също е форма на неспазване на работното време и изборните ангажименти“, заяви Симеонов. Той представи предложенията на НФСБ, а именно тези, които не присъстват на пет заседания за един месец не получават никакво заплащане. „Нито трудово възнаграждение, нито допълнителни възнаграждения, които са така наречените представителни. Считаме, че по този начин ще се постигне дисциплиниращият ефект“, обясни Симеонов. По думите му малко от депутатите спазват работното време, както е нормативно определено от правилника. „Заложили сме преодоляването на една друга хитрост, при която сутринта се прави регистриране. На депутата му се води работен ден, но той не участва в гласуването просто защото след регистрирането изчезва. Или идва някъде по средата на работния ден, гласува по някоя точка. По този начин той се регистрира за деня, че е присъствал и получава пълно възнаграждение за деня. Това също е несправедливо. Нека да бъде така добър да присъства на повечето от половината гласувания“, допълни още Симеонов. \r\nДеница КИТАНОВА", "date": "2019.02.27", "title": "Валери Симеонов, НФСБ: Нито на ГЕРБ, нито на БСП им стиска да внесат промени в правилника, които биха ударили и по техните депутати"}
{"url": "http://www.focus-news.net/news/2019/02/27/2628551/zhivko-todorov-gerb-s-53-mln-lv-po-regioni-v-rastezh-promenihme-oblika-na-stara-zagora.html", "text": "Бизнес и инвестиции без инфраструктура не се правят. Някои политици казват, че асфалт не се яде, а в същото време 90% от хората ни питат точно за това. Искат магистрали, добри пътища, нови ВиК мрежи, модерни училища и детски градини, паркове. Това каза Живко Тодоров, кмет на Стара Загора и член на Изпълнителната комисия на ГЕРБ, по време на проведения в Стара Загора граждански диалог „Европа в нашия дом” на тема регионално развитие и благоустройство, съобщиха от пресцентъра на  ПП ГЕРБ . В събитието участие взеха Петя Аврамова - министър на регионалното развитие и благоустройството, Андрей Новаков – евродепутат от ЕНП/ГЕРБ, Емил Христов общински ръководител на ГЕРБ и зам.-председател на Народното събрание, Пламен Йорданов - областен координатор на партията, народните представители Борис Кърчев и Радостин Танев, областният управител Гергана Микова, кметове и общински съветници от областта, представители на бизнеса, неправителственият сектор и граждани.  \r\n„Благодарение на европейската солидарност преодоляхме важни проблеми и очакваме през тази година да бъде подписан проект за отвеждащ водопровод, който е много важен за Стара Загора, посочи Живко Тодоров. Той подчерта, че в общината са реализирани всички намерения по „Региони в растеж“ на стойност 53 млн. лв., които са променили облика на града. Сред тях са разширението на моста над жп линиите, образователната инфраструктура, парк „Митрополит Методий Кусев“ - Аязмото, пешеходната зона, транспортният проект, който включва автобуси, спирки, автоматична система за таксуване, видеонаблюдение и „умни“ светофари. „Ако трябва да се правят всички тези подобрения с общински пари ще чакаме десетилетия, затова благодаря на екипа на МРРБ за добрата работа“, категоричен бе кметът на Стара Загора.  \r\nМинистър Петя Аврамова представи най-важните проекти, по които работи МРРБ през настоящата година, сред които изграждането на магистрали, важни първокласни пътища, ВиК проекти и др. На територията на област Стара Загора за подобряване на пътната инфраструктура са инвестирани 11 млн. лв. от бюджета и още 41.7 млн. лв. от Оперативна програма „Региони в растеж“ 2014-2020. За региона тя обобщи, че е завършен 30-километровият път от Раднево до Стара Загора, който е изключително важен за енергийния комплекс „Марица - изток“. Рехабилитира се и отсечката Чирпан – Симеоновград, която не е ремонтирана от 40 години. В Стара Загора, Казанлък, Чирпан и Раднево ще бъдат вложени 99 млн. лв. за модернизация на ВиК мрежата. Средствата са по Оперативна програма „Околна среда 2014-2020 г.“. „След Стара Загора нови автобуси ще има и в Казанлък, МРРБ ще отпусне средства за финансиране на проекта за водоснабдяване на гр. Гурково“, съобщи Петя Аврамова. Тя посочи, че е изготвен технически проект за разширението на отсечката между АМ „Тракия“ и Стара Загора, но той е от преди 12 години и трябва да бъде актуализиран. „Факт е, че много пъти е обещавано двулентовият път да бъде реновиран в четирилентов, извършени са всички отчуждителни процедури, ще търсим вариант за изпълнението на проекта“, пое ангажимент министърът на регионалното развитие. Тя коментира още тунелът под Шипка, както и програмата за енергийно обновяване на българските домове. „75 са завършените сгради в Стара Загора, 19 са в Казанлък, по 7 са в Раднево и Гълъбово, по 1 са в Павел баня и Николаево. Обмислят се различни варианти за продължаване на програмата“, обясни министър Аврамова след множеството зададени въпроси по темата. \r\nСпоред евродепутатa от ЕНП/ГЕРБ Андрей Новаков фалшива новина е, че парите от Европа спират след 2020 г.  „През следващия програмен период средствата за България не само, че не спират, а дори точно обратното - увеличават се, особено за регионалния, кохезионния и социалния фонд, категоричен бе Новаков. Той коментира и един от най-важните въпроси за старозагорски регион – бъдещето на енергийния комплекс „Марица - изток“. „През изминалия мандат в Европейския парламент, заедно с Владимир Уручев, подкрепяхме безрезервно работата на мините. Личното ми мнение е, че те трябва да работят докато има въглища“, категоричен бе евродепутатът.  \r\n„Регионът ни е с много различен профил за всяка една община. Енергетика, селско стопанство, IT сектор, машиностроене, промишленост“, посочи Пламен Йорданов, областен координатор на ГЕРБ. Той припомни, че общо девет общини от областта са получили през изминалите години помощ от националния бюджет, за решаване на инфраструктурни проекти.", "date": "2019.02.27", "title": "Живко Тодоров, ГЕРБ: С 53 млн. лв. по „Региони в растеж“ променихме облика на Стара Загора"}
{"url": "http://www.focus-news.net/news/2019/02/27/2628552/pregled-na-osnovnite-temi-vav-varnenskiya-pechat.html", "text": "„Новата Математическа гимназия ще е най-модерното училище в страната“, е водещото заглавие на вестник  „Черно море“ . „Напредваме с каузата за новата сграда за Математическата гимназия. Убеден съм, че това касае много възпитаници на гимназията, знаете и за традициите, и за успехите в международните и националните състезания. В момента се дели сграда с Основно училище „Захари Стоянов“, проблемът е от десетилетия и се радвам, че с усилен труд получихме преди 3 г. от правителството терен на бул. „Сахаров“ с площ 7,5 декара. С второ решение на Министерския съвет от тези дни получаваме още 14 декара. Или общо тези 22 декара са отредени за новата сграда“, каза за медийна група „Черно море“ кметът на Варна Иван Портних.  \r\n„Варна трета в страната по брой на работещите“, е друго заглавие във вестника. През четвъртото тримесечие на 2018 г. област Варна е на трето място след областите София (столица) и област Пловдив по брой на заетите лица, а по коефициент на заетост – на осмо място след областите София  столица Благоевград, Пловдив, Стара Загора, София, Бургас и Смолян. Общият брой на заетите лица на 15 и повече навършени години в област Варна е 209 300, от които 119 900 са мъже, а 89 400 са жени. В сравнение с четвъртото тримесечие на 2017 г. общият брой на заетите лица се увеличава с 2,6 %, съобщават от пресцентъра на Териториално статистическо бюро – Североизток.  \r\n„Регистрираха първи случай на морбили от 2011 г. насам“, съобщава още в изданието. Във Варна бе регистриран първият случай на морбили от 2011 г. насам. Пациентът е жена на 40 г., която е настанена в Инфекциозната клиника на УМБАЛ „Света Марина“. Тя е в добро състояние, съобщи д-р Янка Драганова, шеф на дирекция „Надзор на заразните болести“ в Регионална та здравна инспекция. Всички, които са имали контакт с нея, са под медицинско наблюдение, някои се издирват. 40-годишната жена не е била имунизирана срещу морбили. В здравния й картон е било написано, че е преболедувала заразата, но липсват данни кога е станало това. Диагнозата е доказана клинично, изпратен е серум за потвърждение в специализирана лаборатория в София.  \r\n„Криза за водни спасители няма да има“, е заглавие от трета страница. Криза за водни спасители няма и няма да има. Това увери във Варна председателят на БЧК акад. Христо Григоров. Той дойде в морския ни град, за да участва в годишното отчетно събрание на областната червенокръстка организация. Продължаваме обучението на водни спасители по европейска програма. След полагане на изпитите те придобиват сертификат, с който могат да работят в цяла Европа. За съжаление, повечето от тях избират да упражняват професията по света, където финансовите условия са по-добри.  \r\n„Още над 30 незаконни къщи предстои да се съборят в „Максуда“, е друга тема във вестника. „В „Максуда“ миналата година съборихме 19 къщи. Те бяха със стари заповеди отпреди няколко години с оглед да се разчистят местата около канала, да се насипе земя за новия пробив на бул. „Васил Левски“, каза в предаването „Европейска Варна“ по тв „Черно море“ Христо Христов, кмет на район „Младост“. С цел да се обезпечи големият инфраструктурен проект, дейностите по събарянето ще продължат и тази година.", "date": "2019.02.27", "title": "Преглед на основните теми във варненския печат"}
{"url": "http://www.focus-news.net/news/2019/02/27/2628553/kyustendil-trafikat-na-gkpp-gyueshevo-e-s-normalna-intenzivnost-patnite-nastilki-sa-suhi.html", "text": "Трафикът на ГКПП „Гюешево” е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили към момента е нормален, преминаването се извършва без голямо изчакване. \r\nВенцеслав ИЛЧЕВ", "date": "2019.02.27", "title": "Кюстендил: Трафикът на ГКПП „Гюешево” е с нормална интензивност, пътните настилки са сухи"}
{"url": "http://www.focus-news.net/news/2019/02/27/2628554/razgrad-chetirima-mazhe-sa-zadarzhani-za-pritezhanie-na-golyamo-kolichestvo-amfetamin.html", "text": "Четирима мъже са задържани за притежание на голямо количество амфетамин. Това съобщиха от  ОДМВР - Разград . Около 14.00 часа на 26 февруари на паркинг пред хипермаркет в Разград е установен лек автомобил „Пежо“ с плевенска регистрация, управляван от 36-годишен руски гражданин, постоянно пребиваващ в България на адрес в град Искър. В колата пътували още трима мъже – 46-годишен от град Искър, област Плевен, 33-годишен от село Ясен, област Плевен, и 39-годишен от град Севлиево. В краката на последния посочен, возещ се отзад, са открити над 5 000 таблетки наркотик. Дрогата, поставена в черна найлонова чанта, е с общо тегло килограм и половина. При извършения нарко-полеви тест иззетите хапчета реагирали положително на амфетамин. По случая се води разследване за престъпление по чл.354 А, ал.1 от НК. Продължава работата по изясняване и документиране на престъпното деяние под ръководството на Окръжна прокуратура. Четиримата задържани са криминално проявени и осъждани.", "date": "2019.02.27", "title": "Разград: Четирима мъже са задържани за притежание на голямо количество амфетамин"}
{"url": "http://www.focus-news.net/news/2019/02/27/2628557/smolyan-v-obshtinata-shte-se-provede-preskonferentsiya-po-povod-predstoyashtiya-rozhenski-sabor.html", "text": "В Общината ще се проведе пресконференция по повод предстоящия Роженски събор. Това съобщиха от пресцентъра на  Община Смолян . Пресконференцията ще се състои на 1 март от 11.00 часа в 247 зала на Общината. Участие ще вземат кметът Николай Мелемов и Симеон Караколев от Сдружение „Рожен - наследство в бъдещето“.", "date": "2019.02.27", "title": "Смолян: В Общината ще се проведе пресконференция по повод предстоящия Роженски събор"}
{"url": "http://www.focus-news.net/news/2019/02/27/2628558/konstitutsionniyat-sad-e-obyavil-razporedbi-ot-zakona-za-sadebnata-vlast-za-protivokonstitutsionni.html", "text": "Конституционният съд е обявил разпоредби от Закона за съдебната власт за противоконституционни. Това съобщи председателят на Народното събрание Цвета Караянчева, предаде репортер на  Агенция „Фокус“ . Отменената разпоредба предвиждаше  магистратите да бъдат отстранявани от длъжност в случаите, когато са привлечени като обвиняеми за престъпление при осъществяване на съдебната власт. Преписът от решението е постъпил на 25 февруари 2019 г. в Народното събрание. Решението от Конституционния съд е от 21 февруари 2019 г. „Конституционния съд се произнася по искане на ВКС и обявява за противоконституционни разпоредбите на чл. 230 ал. 1 и чл. 230 ал. 2 в частта извън случаите по ал. 1 от Закона за съдебната власт“, обясни Караянчева.  \r\nДеница КИТАНОВА", "date": "2019.02.27", "title": "Конституционният съд е обявил разпоредби от Закона за съдебната власт за противоконституционни"}
{"url": "http://www.focus-news.net/news/2019/02/27/2628561/kyustendil-kvartalite-bistritsa-i-lyulyak-v-dupnitsa-sa-bez-voda-zaradi-remont-na-magistralen-vodoprovod.html", "text": "Няколко жилищни квартала в Дупница са без водоподаване заради ремонт на магистрален водопровод. Това съобщиха за  Радио „Фокус” – Кюстендил  от Община Дупница. По информация на общинското дружество „Водоснабдяване и канализация” водоподаването ще бъде възстановено в 15.00 часа. В момента без вода са жителите на кварталите „Бистрица”, „Люляк”, както и на улиците „Велико Търново”, „Бузлуджа” и прилежащите й преки. \r\nВенцеслав ИЛЧЕВ", "date": "2019.02.27", "title": "Кюстендил: Кварталите „Бистрица” и „Люляк” в Дупница са без вода заради ремонт на магистрален водопровод"}
{"url": "http://www.focus-news.net/news/2019/02/27/2628556/mariyan-yankov-firma-mani-taksimetrovite-kompanii-imat-nay-golyama-polza-ot-sistemata-mobilay-pri-tyah-investitsiyata-se-vazvrashta-nay-barzo.html", "text": "Таксиметровите компании имат най-голяма полза от системата „Мобилай“ – при тях инвестицията се възвръща най-бързо. Това каза за сутрешния блок „Добро утро, България“ на  Радио „Фокус“  Мариян Янков, собственик на фирмата „Мани“, отговаряща за разпространението на „Мобилай“. Той обясни, че системата дава спокойствие и безопасност на шофьора както в градски, така и в извънградски условия. „Тя алармира при всякакви неизправности, а при мъгла вижда по-добре дори и от шофьора. „Мобилай“ оценява както риска в конкретната ситуация, така и цялостното поведение на шофьора на пътя. Вече няколко месеца разполагаме с тази система в превозните средства на нашата компания. Пробно сме я вградили и при някои от нашите клиенти, а те останаха доволни“, разказа Мариян Янков. Според него ползата от „Мобилай“ е голяма, тъй като намалява рисковете на пътя с цели 25%. Заради това, че намалява рисковете от катастрофи, застрахователните компании са готови да дадат големи отстъпки за застраховките на самите пътни превозни средства“, допълни той. Според Янков сред основните плюсове на „Мобилай“ са и начините, по които намалява инцидентите и съответно загубите за транспортните фирми, обърна внимание Янков. „Системата има и друга ключова функция – да вижда шофьорите как карат чрез GPS, като по този начин фирмата е запозната с поведението му на пътя, а така се следят и нарушенията на шофьора през деня. Годишно в нашата фирма идват по 2 000 транспортни превозни средства – всички наши клиенти ще бъдат запознати с тези устройства и със сигурност ние ги предлагаме, за да бъдат монтирани в тежкотоварни камиони. Когато едно такова устройство е монтирано в камион, ползата е много голяма заради натоварването на шофьора. Според нас системата „Мобилай“ много бързо ще навлезе в транспортните камиони, защото прави транспорта по-сигурен“, каза още той. Мариян Янков каза още, че системата трябва най-напред да бъде включена при транспортните средства, превозващи пътници. „В Македония преди няколко дни се случи едно пътнотранспортно произшествие с автобус, излязъл от пътя, при което загинаха хора. Ако в този случай беше използвана системата „Мобилай“, може би това нямаше да се случи“, разказа Янков. Той обърна внимание на това, че местните власти все още не са добре запознати с ползите от тази система в помощ на водачите на пътя, но благодарение на медиите те биха могли да разберат как функционира и как работи в помощ на всички участници в движението.  \r\nВиктория МЕСРОБОВИЧ-КУВЕНДЖИЕВА", "date": "2019.02.27", "title": "Мариян Янков, фирма „Мани“: Таксиметровите компании имат най-голяма полза от системата „Мобилай“ – при тях инвестицията се възвръща най-бързо"}
{"url": "http://www.focus-news.net/news/2019/02/27/2628547/kmetat-yordanka-fandakova-vazlozhila-sam-da-se-rekonstruira-obshtezhitie-na-stolichniya-avtotransport-za-hora-koito-ne-sa-ot-sofiya-no-iskat-da-rabotyat-v-obshtestveniya-transport.html", "text": "Възложила съм да се реконструира едно от общежитията на Столичния автотранспорт, за да може да се предложи на хора, които могат да дойдат в София, за да работят в градския транспорт, и да имат за известно време място за живеене. Това каза кметът на София Йорданка Фандъкова в предаването „Тази сутрин“ по  бТВ . „От 10 години ние водим много тежки и трудни диалози със синдикатите. Само преди месец завършихме поредния кръг и постигнахме споразумение и съгласие и отделихме 10 млн. лв. от бюджета на Столична община за увеличаване на заплатите на шофьорите. Само две седмици след това, колегите от БСП започнаха да изваждат различни факти и да разговарят с шофьорите. Да, имаме два проблема. Първият и най-голям е недостигът на шофьори, затова имаме няколко мерки, за които синдикатите настояват от години, а именно подобряване на условията в гаражите и битовите условия на водачите“, обясни тя. „Основното работно място на шофьорите са пътните превозни средства, тази година ще сме подменили 90% от автобусите. Това е важно, защото те работеха при много тежки условия. Дружествата провеждат безплатни обучения и подготовка на водачи на автобуси“, отбеляза тя. \"Възложила съм да се реконструира едно от общежитията на столичния градски транспорт, за да може да се предложи на хора, които могат да дойдат в София да работят в градския транспорт, да имат известно време място за живеене\", уточни Фандъкова.", "date": "2019.02.27", "title": "Кметът Йорданка Фандъкова: Възложила съм да се реконструира общежитие на Столичния автотранспорт за хора, които не са от София, но искат да работят в обществения транспорт"}
{"url": "http://www.focus-news.net/news/2019/02/27/2628563/pregled-na-osnovnite-temi-vav-velikotarnovskiya-pechat.html", "text": "„Декани от ВТУ на бунт срещу сегашното ръководството“, е водещото заглавие от областния всекидневник  „Янтра Днес” . Декани и членове на Академическия съвет на Великотърновския университет (ВТУ) „Св. св. Кирил и Методий” на бунт срещу сегашното ръководство на висшето училище, което, по думите им, не се придържа към академичния дух и законите. ВТУ се нуждае от промяна, обединяваме своите усилия, за да може тя да се случи, заявиха на специална пресконференция народният представител доц. Милен Михов, проф. Мирослав Гълъбов – декан на Факултета по математика и информатика, проф. Венка Кутева, декан на Педагогическия факултет, проф. Борис Желев, декан на Факултета по изобразително изкуство, и историкът проф. Петко Петков, който беше част от предишното ръководство. \r\n„Пуснаха сигнал до прокуратурата срещу строеж на жилищен блок“, е друга тема от ежедневника. Сигнал срещу строеж на жилищен блок е изпратен до Районната прокуратура във Велико Търново. Той е заради стартиралия проект за застрояване на терен на ул. „Беляковско шосе“ и унищожаването на зелената площ в силно урбанизирания район. Сигналът е подаден и до кмета на Велико Търново инж. Даниел Панов. \r\n„Млади екскурзоводи изработваха мартенички с четвъртокласници от ОУ „Патриарх Евтимий“, е акцент от страница три на ежедневника. „Местни учени изобретяват нов апарат за сърдечни изследвания и софтуер за незрящи“ четем на страници четири. На страница шест е публикуван материал със заглавие „Търновски котки – първенци в национален конкурс“. \r\nНа спортната страница на вестник „Янтра Днес“ четем: „Етър-64“ пак загуби в Свиленград“. \r\n„Страх и безпаричие цари във ВТУ, шумно афиширани проекти за над 20 млн. без реализация от години“, е заглавие от първа страница на другия областен ежедневник -  „Борба“ . Шумно афиширани грандиозни проекти на ВТУ „Св. Св. Кирил и Методий“ за повече от 20 млн. лв. останаха нереализирани за четирите години, в които настоящото ректорско ръководство управлява ВУЗА. Това съобщиха на скандална пресконференция вчера членове на академичната общност, които категорично заявиха, че промяна във ВТУ е крайно необходима. \r\n„Пет села край старата столица с шанс за газифициране“, е друга тема от ежедневника. Възможностите за газификация на пет села край Велико Търново – Арбанаси, Шемшево, Леденик, Беляковец и Малки чифлик, бе основна тема на работна среща между представители на местната власт и на фирма „Овергаз“. Заместник-кметът на общината проф. Георги Камарашев подчерта, че и петте населени места имат висок потенциал за изграждане на мрежа. В разговорите участваха и кметовете на селата. \r\n„Номинираха учителката Мариана Пенчева за Жена на десетилетието“, „71-годишна председателка на кооперацията в Миндя обвинена в присвояване на 102 750 лв. за 8 години“, „Търновски учени обединяват усилия в създаването на ново кардиологично устройство и софтуер четец за незрящи“, са други заглавия от страниците на всекидневника. \r\n„Хандбалистките паднаха в Свиленград, деветте гола на Кристина Караманлиева не стигнаха“, „17-годишните етърци взеха точка на „Славия“ в София, по-малките загубиха нелепо“, „Четири поредни победи донесоха първо място на „Изгрев 93“ на „Сандански къп“, са акцентите от спортната страница на изданието.", "date": "2019.02.27", "title": "Преглед на основните теми във великотърновския печат"}
{"url": "http://www.focus-news.net/news/2019/02/27/2628555/haralambi-anchev-iskanata-ot-sds-promyana-v-konstitutsiyata-e-trudna-no-vazmozhna-stiga-osnovnite-sili-da-nameryat-konsensus.html", "text": "Исканата от СДС промяна в Конституцията е трудна и дискусионна, но възможна – стига основните сили да намерят консенсус. Това каза за предаването „Вече 30 години-времето е наше“ на  Радио „Фокус“  Хараламби Анчев – вицепремиер, министър на правосъдието в служебното правителство на Стефан Софиянски, както и бивш секретар на ЦИК. Той уточни, че през последните 5 години всички политически партии в един или друг момент са заявявали нуждата от такава промяна или изцяло нова Конституция. „Уви, по действащия регламент това е почти невъзможно да се случи, освен при много широк консенсус от страна на основните политически сили у нас“, коментира той. Промяната на Конституцията, която СДС неведнъж ясно е заявявала, е необходима, най-малкото за да се промени начинът, по който някои важни промени в Конституцията стават възможни в момента, обясни Хараламби Анчев. Той коментира конкретните промени, които са необходими към този момент у нас, както и какъв ефект биха имали върху функционирането на обществото ни. „Трябва да отпадне самият орган Велико Народно събрание, както и да бъде променен начинът, по който се формира българският парламент. От друга страна идеята на СДС за двукамерен парламент ще съчетае плюсовете и на пропорционалната, и мажоритарната система. Това от своя страна ще създаде сериозен баланс и приемственост, ако бъдат разминати мандатите на двете камари. Една такава плавна промяна в състава на парламента би донесла балансираност и стабилност в тази институция“, обясни Хараламби Анчев. Според него правомощията на президента би трябвало да бъдат увеличени. Той припомни и за предложението, което е част от проекта за Конституция на Стефан Софиянски. „Необходима е промяна и в начина, по който се управляват и набират публичните финанси: 20% от парите от данъци трябва да останат по места, за да работят за данъкоплатците; 40% - да останат в областта, а другите 40% - да отидат на централно ниво, където да се разходват по строго законово регламентирани рамки, ако е налице излишък“, уточни Хараламби Анчев. Според него трябва да се помисли за ново райониране на страната. Сред основните въпроси, които остават на дневен ред, е и необходимостта от това Прокуратурата да е по-независима, по-отговорна и по-отчетна, обърна внимание Анчев. \r\nВиктория МЕСРОБОВИЧ-КУВЕНДЖИЕВА", "date": "2019.02.27", "title": "Хараламби Анчев: Исканата от СДС промяна в Конституцията е трудна, но възможна – стига основните сили да намерят консенсус"}
{"url": "http://www.focus-news.net/news/2019/02/27/2628560/v-spetsializiranata-prokuratura-shte-se-sastoi-brifing-vav-vrazka-s-razbita-organizirana-prestapna-grupa-za-imotni-izmami.html", "text": "От 11.00 часа в сградата на „Черковна“ 90 в София ще се проведе брифинг на СДВР и Специализираната прокуратура във връзка с неутрализиране на организирана престъпна група за имотни измами. Това съобщиха от пресцентъра на  Апелативна специализирана прокуратура .", "date": "2019.02.27", "title": "В Специализираната прокуратура ще се състои брифинг във връзка с разбита организирана престъпна група за имотни измами"}
{"url": "http://www.focus-news.net/news/2019/02/27/2628567/kaloyan-metodiev-politolog-tova-narodno-sabranie-e-izcherpano-kato-obshtestveno-doverie-kato-produkt-i-kato-moral.html", "text": "Това Народно събрание е изчерпано - като обществено доверие, като продукт и като морал. Това каза за сутрешния блок „Добро утро, България“ на  Радио „Фокус“   политологът Калоян Методиев. Той добави, че опитът за присвояване на изборите е станал достояние на цяла България. По думите му това, което се случва е една агония и няма смисъл Народното събрание да продължава своето съществуване. Политологът определи пасивността, която се случва в България, за притеснителна. Той добави още, че е по-добре опозицията да не се връща в парламента. „Опозицията няма място в този парламент, който е изчерпан от обществено доверие, като продукт и като морал. Поне някой да измие позора на народното примиренчество. В момента, казано в контекста на това, което се случва в региона и сравнението вече с европейски страни, да не се сравняваме западно- и източноевропейски, а да се сравняваме с регионалните, но не може да продължава така. Агония - не виждам смисъл от нея. Старото СДС би постъпило по същия начин, ако някой се опитва да открадне изборите, ако не може да се генерира достатъчно обществено доверие, само заради това, че го прави БСП. Въпросът тук е принципен, не може по този начин да се опитват да се отнемат права, да се присвояват избори, да не кажа - откраднат, но това, което се случва е регрес на демокрацията и това примиренчество в обществото, това мълчание ме притеснява“, каза Методиев. Той добави, че хората нищо не печелят при това Народно събрание. Според него опасното е, че със законови средства може да се отнеме най-важното – свободния избор, честните избори и това да стане по законен ред. Политологът каза още, че ГЕРБ водят целенасовена негативна кампания срещу президента Радев, която е минала всякакви граници, а в същото време държавният глава се опитва да е коректив на случващото се. При този агресивен тон, който върви в политиката, няма чуваемост, замърсена е средата. Има проблем с демократичния характер на институциите, с медиите и други показатели, добави още той. Заиграването с ИК или ще отврати окончателно публиката и ще намали избирателната активност до критични нива, или ще доведе до недоволство, коментира още Калоян Методиев. \r\nВиктория МЕСРОБОВИЧ-КУВЕНДЖИЕВА", "date": "2019.02.27", "title": "Калоян Методиев, политолог: Това Народно събрание е изчерпано - като обществено доверие, като продукт и като морал"}
{"url": "http://www.focus-news.net/news/2019/02/27/2628550/valeri-simeonov-nfsb-narodnoto-sabranie-mozhe-da-raboti-i-bez-bsp-negativite-ot-tazi-glupotevina-shte-se-ponesat-ot-tyah.html", "text": "Народното събрание може да работи и без БСП, негативите от тази глупотевина ще се понесат от тях. Това каза лидерът на НФСБ Валери Симеонов пред журналисти в Народното събрание във връзка с промените в Правилника за организацията и дейността на Народното събрание, предложени от НФСБ, предаде репортер на  Агенция „Фокус“.  „Много зле говори за тях. Тези хора са избрани от техните избиратели да работят в Народното събрание. Такава форма на неприсъствие в Народното събрание не е предвидена, няма и не бива да се счита като някакъв гениален политически ход. Същото се отнася и за невлизането в зала на ГЕРБ в по-предното Народно събрание. Аз не одобрявам този начин на изразяване на политичeско отношение към опозиция или към управляващи. Всички са избрани за да работят в Народното събрание“, заяви Симеонов. По думите му в самото Народно събрание има начини да изразиш своята позиция. „Какво означава няма да се явяват в Народното събрание. Това означава отказ от изпълнение на служебни задължения. Тъй като аз идвам от бизнеса, не мога да си представя, че някой мой работник или някой мой служител ще каже, че ще протестира срещу методите на работа във фирмата, като не присъства на работа. Като не присъстваш на работата, ти трябва да бъдеш уволнен“, заяви още Симеонов. По думите му трудовите взаимоотношения са по-различни, но те трябва да носят отговорността на своето присъствие.  \r\nПопитан за отношенията в „Обединени патриоти“, Симеонов заяви, че има други негови колеги, които са по коментирането. \r\nДеница КИТАНОВА", "date": "2019.02.27", "title": "Валери Симеонов, НФСБ: Народното събрание може да работи и без БСП, негативите от тази глупотевина ще се понесат от тях"}
{"url": "http://www.focus-news.net/news/2019/02/27/2628564/pleven-patnite-nastilki-na-teritoriyata-na-oblastta-sa-suhi-i-prohodimi-izvarsheni-sa-obrabotki-protiv-zaledyavane.html", "text": "Пътните настилки на територията на областта са сухи и проходими, извършени са обработки против заледяване. Това съобщиха за  Радио ,,Фокус\"  от ОПУ - Плевен. Пътните настилки са сухи, обработени и проходими при зимни условия. Няма данни за заледявания и мъгла. Температурите са над нулата. Временно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 поради демонтиране на стоманен мост над река Искър преди с. Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла - Ботевград от гр. Луковит транзитно през гр. Червен бряг към с. Чомаковци, началото на обхода е кръстовище с път III-306, в гр. Луковит, км 138+767, оттам отбивният маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срокът е до 04 юли 2019 г. \r\nВиолета КРЪСТЕВА", "date": "2019.02.27", "title": "Плевен: Пътните настилки на територията на областта са сухи и проходими, извършени са обработки против заледяване"}
{"url": "http://www.focus-news.net/news/2019/02/27/2628566/burgas-18-filma-shte-se-boryat-za-nagradata-na-obshtinata-srebrista-chayka-v-ramkite-na-festivala-sofiya-film-fest-na-brega.html", "text": "18 филма ще се борят за наградата на Община Бургас „Сребриста чайка“, като жури с председател проф. Георги Дюлгеров и членове Йорданка Ананиева, Борислав Чакринов, Лорис Мануелян, Мария Бенчева, Христо Димитров - Хиндо, Стефани Райчева, Слави Георгиев и Александра Ингилизова ще определи победителя. Това съобщиха от пресцентъра на  Община Бургас . \r\nПресконференцията преди старта на феста ще бъде на 1 март, петък, от 15.00 часа в Камерната зала на театъра. \r\nФестивалът ще се проведе от 14 до 22 март в общинско кино „АБ“ в сградата на ДТ „Адриана Будевска“. \r\nУспоредно с това публиката гласува след всеки филм по шестобалната система, а филмът с най-висока оценка ще вземе наградата на публиката „Сребриста чайка“. \r\nОсвен българските късометражни филми от конкурсната програма „Джеймисън“ в рамките на фестивала ще бъдат показани българските филми - „Живи комини“ (2018), „Прасето“ (2018), „Ирина“ (2018), „Áга“ (2018), „Миниатюра за пиано“ (2017) - вход свободен. \r\nЗа втора година младежко жури ще гледа и оценява късометражните филми от програмата „Джеймисън“. Фаворитът ще получи Наградата на областния управител - грамота и златен плакет. Още един от късометражните филми ще получи награда на „Зонта Клуб“ - Бургас в размер на 1000 лв., той ще бъде обявен от журито с председател проф. Георги Дюлгеров. Наградата се връчва за втора година. \r\nЗа първи път „София филм фест на брега“ организира киноклас, воден от режисьора Надежда Косева. Кинокласът ще се проведе в 3 етапа и ще предостави възможност на участниците да създадат своя интерпретация на епизоди от филма „Ирина“ на Надежда Косева, който ще бъде показан в първия етап на кинокласа.", "date": "2019.02.27", "title": "Бургас: 18 филма ще се борят за наградата на Общината „Сребриста чайка“ в рамките на фестивала „София филм фест на брега“"}
{"url": "http://www.focus-news.net/news/2019/02/27/2628565/v-narodnoto-sabranie-se-provezhda-sreshta-mezhdu-gerb-i-obedineni-patrioti.html", "text": "В Народното събрание се провежда среща между ГЕРБ и „Обединени патриоти“, предаде репортер на  Агенция „Фокус“ . Коалиционните партньори са се събрали в стаята на „Обединени патриоти“ в Народното събрание. В срещата участват председателят на ПГ на ГЕРБ Цветан Цветанов, лидерът на „Атака“ Волен Сидеров, лидерът на НФСБ Валери Симеонов и заместник-председателят на ВМРО Искрен Веселинов.  \r\nДеница КИТАНОВА", "date": "2019.02.27", "title": "В Народното събрание се провежда среща между ГЕРБ и „Обединени патриоти“"}
{"url": "http://www.focus-news.net/news/2019/02/27/2628559/nikolay-tsonkov-bsp-preferentsiyata-e-vazhna-zashtoto-tya-dava-izbor-na-horata.html", "text": "Преференцията е изключително важна, защото тя дава избор на хората. Тя е израз на най-висша форма на демократичност в изборния процес\". Това заяви народният представител от ПГ на \"БСП за България\" Николай Цонков в сутрешния блок на БСТВ, съобщиха от пресцентъра на  НС на БСП . \"За съжаление, през последните 2 години виждаме систематично грубо погазване на парламентаризма и на законите в България. Промените в Изборния кодекс се правят целенасочено в последния момент, като имат за цел чрез тях да се осъществят изборни манипулации\", категоричен бе социалистът. По думите му ГЕРБ знаят, че хората не искат управлението им, все още изпитват страх, заради рекетите, които се случват в страната.  \r\n\"На всички е ясно, че с машинното гласуване няма как да манипулират вота на българския избирател. Нужно е също да изчистим \"мъртвите души\" от избирателните списъци\", коментира още Цонков. По думите му списъкът, който наброява милион и половин избиратели, обслужва интересите на управляващите. \"За да бъде изчистен от \"мъртвите души\", е нужно да се създаде публичен електронен регистър, с който да се знае къде живее всеки български избирател и къде ще гласува - дали е в България, или не\", изрази мнение Цонков. По думите му двете картини - тази на ГРАО и тази, която НСИ прави всяка година на демографската ситуация в България, не съвпадат. \"Машинното гласуване трябва да обхване всички избирателни секции. Важно е също как се вземат решенията в комисиите, а към момента - вместо с квалифицирано, те се решават с обикновено мнозинство\", констатира народният представител. \r\nПо повод ситуацията в София, Цонков коментира, че евросредствата се концентрират в централната част на града, а в периферията, където живеят повече хора, остават проблемите с благоустройството, комуникациите, транспортът и екологията. \"Виждаме, че макар да се увеличава бюджетът на София, той не се използва по предназначение\", каза още народният представител.", "date": "2019.02.27", "title": "Николай Цонков, БСП: Преференцията е важна, защото тя дава избор на хората"}
{"url": "http://www.focus-news.net/news/2019/02/27/2628571/burgas-obshtinata-vavezhda-alternativna-optsiya-za-zaplashtane-na-pochasovo-plateno-parkirane-v-sinya-i-zelena-zona-chrez-mobilnoto-prilozhenie-urbo-parking-ot-mart.html", "text": "От март 2019 г. Община Бургас започва да предоставя нова електронна услуга – алтернативна опция за заплащане на почасово платено паркиране в синя и зелена зона. Това съобщиха от пресцентъра на  Общината . В допълнение към добре познатите хартиен талон и SMS, жителите и гостите на града ще могат да използват и мобилното приложение URBO Parking. То предлага лесно и удобно заплащане на паркинг зона с банкова карта (кредитна или дебитна) или предварително зареден ваучер. Приложението може да се свали безплатно от Google Play и App Store и вече почти година работи успешно на територията на други големи градове. Едно от най-важните предимства на URBO PARKING е липсата на допълнителни такси, начислявани върху услугата – заплаща се единствено стойността на паркирането в съответната зона. Това е поредна технологична стъпка, следваща визията и стратегията на Бургас да бъде част от концепцията „интелигентни градове“ (Smart Cities).", "date": "2019.02.27", "title": "Бургас: Общината въвежда алтернативна опция за заплащане на почасово платено паркиране в синя и зелена зона чрез мобилното приложение URBO Parking от март"}
{"url": "http://www.focus-news.net/news/2019/02/27/2628573/volen-siderov-ataka-obedineni-patrioti-i-gerb-obsazhdame-vetoto-na-prezidenta-varhu-izborniya-kodeks.html", "text": "Обсъждаме ветото на президента върху Изборния кодекс. Това каза пред журналисти лидерът на ПП „Атака“ Волен Сидеров, предаде репортер на  Агенция „Фокус“ . Сидеров посочи, че мнозинството ще излезе с решение утре. Попитан дали е коментирана смяната му като председател на ПГ на „Обединени патриоти“, той обясни, че това не е поставяно като въпрос. \r\nДеница КИТАНОВА", "date": "2019.02.27", "title": "Волен Сидеров, „Атака“: „Обединени патриоти“ и ГЕРБ обсъждаме ветото на президента върху Изборния кодекс"}
{"url": "http://www.focus-news.net/news/2019/02/27/2628572/veliko-tarnovo-s-12-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 12 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 226 см, а температурата на водата - 4.6 градуса.  \r\nОблачността в Дунавската равнина ще бъде предимно значителна. Ще има слаби валежи от дъжд. Максимални температури – между 4° и 9°, в Свищов – 8°.", "date": "2019.02.27", "title": "Велико Търново: С 12 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/02/27/2628574/kaloyan-metodiev-politolog-balkanskiyat-region-se-sblaskva-s-problemi-koito-byaha-aktualni-v-nachaloto-na-90-te-godini.html", "text": "Балканският регион се сблъсква с проблеми, които бяха актуални в началото на 90-те години. Това каза за сутрешния блок „Добро утро, България“ на  Радио „Фокус“  политологът Калоян Методиев. Според него проблемите, които засягат политическия живот у нас – свободата на медии и изразяване и най-вече честни избори – връщат обществото ни в изходна точка. Това е ясен знак, че демократичните достижения след промените от 1989 година днес са загубени, коментира политологът. „Вижте в Албания какво стана – опозицията напусна Парламента и се отказа от мандата си. В Сърбия – цялата опозицията: леви, десни и националисти – заедно напуснаха Народното събрание – навън са. Общинските съветници напуснаха съветите поради същите причини, които и у нас водят до политическо напрежение“, коментира политологът. Калоян Методиев обърна внимание, че тези процеси се случват и в страни в рамките на ЕС. Освен проблемите на политическата сцена у нас, той даде за пример и съседна Румъния, където подобни проблеми също стоят на дневен ред. Това е регионален процес, общ за страните от Балканите, в който пасивността на страната ни е притеснителна, уточни политологът. \r\nВиктория МЕСРОБОВИЧ-КУВЕНДЖИЕВА", "date": "2019.02.27", "title": "Калоян Методиев, политолог: Балканският регион се сблъсква с проблеми, които бяха актуални в началото на 90-те години"}
{"url": "http://www.focus-news.net/news/2019/02/27/2628576/api-vremenno-e-ogranicheno-dvizhenieto-na-tezhkotovarni-avtomobili-nad-12-tona-po-pat-ii-86-asenovgrad-bachkovo-poradi-avarien-remont-na-portalna-ramka.html", "text": "Временно е ограничено движението на тежкотоварни автомобили над 12 тона по път II-86 Асеновград - Бачково поради авариен ремонт на портална рамка. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост по обходен маршрут по път III-866 Девин - Кричим.", "date": "2019.02.27", "title": "АПИ: Временно е ограничено движението на тежкотоварни автомобили над 12 тона по път II-86 Асеновград - Бачково поради авариен ремонт на портална рамка"}
{"url": "http://www.focus-news.net/news/2019/02/27/2628575/kardzhali-obshtinskiyat-savet-shte-prieme-otcheta-za-izpalnenieto-na-kulturniya-kalendar-na-obshtina-kardzhali-za-2018-g-i-shte-glasuva-kalendara-za-2019-g.html", "text": "Общинският съвет ще проведе заседание на 28 февруари 2019 от 10.00 часа в голямата зала на „Бизнес инкубатора“. Това съобщиха от пресцентъра на  Община Кърджали . Дневният ред включва важни за града теми, които ще бъдат представени пред общинските съветници за обсъждане и вземане на решения по тях. Ще се разисква по отчета за дейността на Общинския съвет по наркотични вещества през 2018 г. и планът за дейността през 2019 г. Ще бъде обсъдена спортната и културна дейност в Общината. Предвижда се приемане на отчет за 2018 г. за развитието на детско-юношеския, училищния, спорт за всички и спорт за високи постижения в Община Кърджали. Очаква се да бъдат приети план–програма и Спортен календар за 2019 година. Общинският съвет ще приеме отчета за изпълнението на Културния календар на Община Кърджали за 2018 г. и ще се приеме Културен календар на Общината за 2019 година. \r\nАдминистрацията предлага да се предостави безвъзмездна финансова помощ на проекта ,,Областен информационен център в град Кърджали – Заедно с информираните граждани”, финансиран по процедура ,,Осигуряване функциониране на националната мрежа от 27 областни информационни центрове през периода 2019-2021 г.” по Оперативна Програма ,,Добро управление” 2014-2020 г.  \r\nЩе бъде гласувана нова Наредба за реда за придобиване, управление и разпореждане с общинско имущество на Община Кърджали. \r\nЧувствителна е темата по предложенията за избор на обществен посредник на община Кърджали. \r\nНа заседанието ще се определи нов състав на Местната комисия по Закона за уреждане правата на граждани с многогодишни жилищно-спестовни влогове. \r\nОбщинските съветници ще трябва да дадат съгласието си за продажба на имоти частна общинска собственост, включени в Програмата за управление и разпореждане с общинска собственост за 2019 г., и ще определят пазарните цени и начина на продажба на имотите.", "date": "2019.02.27", "title": "Кърджали: Общинският съвет ще приеме отчета за изпълнението на Културния календар на Община Кърджали за 2018 г. и ще гласува календара за 2019 г."}
{"url": "http://www.focus-news.net/news/2019/02/27/2628570/varna-zadarzhan-e-41-godishen-mazh-prebil-do-smart-saprugata-si.html", "text": "Задържан е 41-годишен мъж, пребил до смърт съпругата си. Борислав Н. е бил привлечен като обвиняем късно вчера за убийството на съпругата си, извършено по особено мъчителен начин и с особена жестокост. Това съобщиха от пресцентъра на  Апелативна прокуратура - Варна . Той е бил задържан за срок до 72 часа от наблюдаващия делото прокурор. До изтичането на срока на предварителното задържане Окръжната прокуратура във Варна ще внесе искане в съда за вземане мярка за неотклонение „Задържане под стража“ на Борислав Н. \r\nНа 24 февруари тази година в жилището, наето от семейството, Борислав пребил съпругата си. Двамата били женени от няколко години, но бракът им не вървял. За поредна вечер между съпрузите, които били в развод, избухнал скандал, който продължил с жесток побой над 40-годишната жена от домашния насилник. След като оставил съпругата си в безпомощно състояние, Борислав позвънил на майка си и я повикал да дойде, за да изнесе багажа си. След това майка и син напуснали жилището, без да се интересуват за състоянието на пребитата жена.  \r\nСлед като 40-годишната жена не отговаряла на телефонните повиквания на майка си, бил подаден сигнал в Първо районно управление на МВР във Варна. Изпратени били служители на МВР и на пожарната на адреса, които успели да влязат в заключеното жилище през балкона на 25 февруари. Там било открито тялото на убитата. Незабавно бил извършен оглед на местопроизшествието от разследващи полицаи в ОДМВР - Варна под ръководството на дежурен прокурор от Окръжната прокуратура във Варна. \r\nИзвършената аутопсия показала, че смъртта е настъпила от масивен кръвоизлив в мозъка, причинен чрез множество удари в главата със или върху твърди тъпи предмети.   \r\nДействията по разследването показват, че малтретираната жена е подавала няколко  жалби за домашно насилие срещу агресивния си съпруг през годините на брака им. Борислав е бил предупреждаван с полицейски протоколи за наказателната отговорност, която носи за заплахите и причинените телесни повреди на съпругата си. Впоследствие обаче жената съобщавала в полицията, че отношенията помежду им са се подобрили. На 26 февруари тази година е било насрочено бракоразводното дело на семейството във Варненския районен съд.  \r\nНа 22 февруари 2019 г. бяха публикувани промени в Наказателния кодекс. Една от тях криминализира убийство, извършено при условията на домашно насилие, като го наказва със същия срок лишаване от свобода, както за предумишлено убийство – от 15 до 20 години, доживотен затвор или доживотен затвор без замяна. Промените в Наказателния кодекс обаче влязоха в сила на 26 февруари, или два дни след убийството във Варна.", "date": "2019.02.27", "title": "Варна: Задържан е 41-годишен мъж, пребил до смърт съпругата си"}
{"url": "http://www.focus-news.net/news/2019/02/27/2628579/izlozhbata-posvetena-na-140-godini-ot-uchreditelnoto-sabranie-i-priemaneto-na-tarnovskata-konstitutsiya-beshe-predstavena-v-smolyan.html", "text": "Заседанието на Учредителното събрание във Велико Търново преди 140 години и приемането на Конституцията на 16 април 1879 г. дава ясната заявка, че България ще пребъде. Това заяви заместник областният управител Андриян Петров на откриването на изложбата в Смолян, съобщиха от пресцентъра на  Народното събрание . Той подчерта, че принципите на Търновската конституция носят духа на времето си и са голям успех в борбата за демократично устройство и осигуряване на национална независимост. Още преди Освобождението титаните на родната политическа и революционна  мисъл основават програмите си на подобни хуманни и прогресивни принципи, припомни Андриян Петров. Раковски, Каравелов, Левски, Ботев поставят толерантността, религиозната и етническа търпимост, личната свобода, социалното равенство като условие за просперитета на бъдещата самостоятелна държава, добави той.  \r\nИнициативата за представителната експозиция, която ще обиколи всички областни центрове на страната, е на Народното събрание на Република България и на Държавна агенция „Архиви“.   \r\nНа официалното откриване в Смолян присъстваха също народният представител Дора Янкова, секретарят на община Смолян Момчил Николов, общинският съветник Димитър Кръстанов, ръководителят на  Държавен архив – Смолян Милка Матушева, представители на държавни институции, директори и преподаватели от образователни институции, ученици, общественици, граждани.  \r\nИзложбата ще може да бъде разгледана до 7 март 2019 г. в Изложбената зала на Държавен архив – Смолян.", "date": "2019.02.27", "title": "Изложбата, посветена на 140 години от Учредителното събрание и приемането на Търновската конституция, беше представена в Смолян"}
{"url": "http://www.focus-news.net/news/2019/02/27/2628578/zamestnik-ministar-nikolay-nankov-shte-poseti-ruse.html", "text": "Заместник-министърът на регионалното развитие и благоустройството Николай Нанков днес ще участва в граждански диалог на тема „Европа в нашия дом” в град Русе. Това съобщиха от пресцентъра на  Министерство на регионалното развитие и благоустройството . \r\nСъбитието, което е с фокус към регионалното развитие, ще се проведе от 16.00 часа в зала 2 на Канев център.", "date": "2019.02.27", "title": "Заместник-министър Николай Нанков ще посети Русе"}
{"url": "http://www.focus-news.net/news/2019/02/27/2628569/ria-novosti-pakistanskite-voenni-svaliha-dva-samoleta-na-indiyskite-vvs.html", "text": "Пакистанската армия свали два индийски самолета, нарушили въздушното пространство на страната в спорния регион Кашмир, предава  РИА Новости . \r\n„Един от самолетите падна на територията на Азад Кашмир, а другия – в района на Контролната линия“, написа в своя „Туитър“ началникът на пресслужбата на Въоръжените сили на Пакистан генерал майор Асиф Гафур. \r\nПилотът на единия от свалените индийски самолети е арестуван. \r\nОт външното министерство на Пакистан съобщиха, че Исламабад е демонстрирал способностите си за самоотбрана. Изостряне на противопоставянето \r\nОтношенията между Ню Делхи и Исламабад са напрегнати традиционни. Между страните има политически, исторически и териториални разногласия, конкретно за статута на областта Кашмир. \r\nКашмир е спорна територия, чието разделяне не е закрепено с договор. Там действат активно сепаратисти, обявяващи се за независимост или присъединяване към Пакистан. \r\nНю Делхи обвинява пакистанските власти, че подкрепят въоръжените сепаратисти, а Исламабад отхвърля подобни твърдения. \r\nКризата се изостри на 14 февруари, когато атентатор самоубиец се взриви до колона на индийска военизирана полиция. Загинаха 45 души. Отговорност за атаката пое ислямистката групировка „Джайш е Мохамед“. \r\nВъв вторник самолети на индийските ВВС нанесоха удар по лагер на „Джайш е Мохамед“ в пакистанската част на Кашмир. В резултат от въздушния ред бяха унищожени множество бойци, както и принадлежащите им транспортни средства, оръжие и боеприпаси. \r\nПървият заместник-министър на външните работи на Индия Виджай Гокхале заяви, че това е било „абсолютно необходимо“, защото групировката е подготвяла нови атаки с участие на самоубийци. \r\nОсвен това, по мнението на Ню Делхи, Пакистан и досега не е предприел никакви практически мерки за ликвидирането на инфраструктурата на терористите на своята територия. \r\nПревод и редакция:", "date": "2019.02.27", "title": "РИА Новости: Пакистанските военни свалиха два самолета на индийските ВВС"}
{"url": "http://www.focus-news.net/news/2019/02/27/2628577/kyustendil-obshtina-dupnitsa-kandidatstva-s-dva-proekta-za-renovirane-na-detski-katove-za-finansirane-po-programata-chista-okolna-sreda.html", "text": "Община Дупница кандидатства с два проекта за реновиране на детски кътове за финансиране по програмата „Чиста околна среда”. Това съобщи за  Радио „Фокус” – Кюстендил  Христо Апостолов, пресаташе на Община Дупница. Детските кътове, които са предвидени са на улица „Фенерка“ и в жилищен комплекс „Елица“. След 15 март се очаква да излезе класирането и да се разбере дали Предприятието за управление на дейностите по опазване на околната среда (ПУДООС)  ще финансира двата детски къта, като максималната стойност е до 10 000 лева. Предвиждат се нови детски съоръжения, места за отдих, ограда и други подобрения в района, като Община Дупница има готовност да осигури и допълнително финансиране при необходимост за разширяване на местата за игра на децата и отдих. \r\nВенцеслав ИЛЧЕВ", "date": "2019.02.27", "title": "Кюстендил: Община Дупница кандидатства с два проекта за реновиране на детски кътове за финансиране по програмата „Чиста околна среда”"}
{"url": "http://www.focus-news.net/news/2019/02/27/2628585/dragomir-stoynev-bsp-zasega-parlamentarizma-tryabva-da-go-zashtitavame-izvan-parlamenta.html", "text": "\"Два законопроекта - ето какво ще работи Народното събрание тази седмица по програма\". Това написа във Фейсбук зам.-председателят на ПГ на \"БСП за България\" Драгомир Стойнев, съобщиха от пресцентъра на  НС на БСП . По думите му първият е Законопроект за ратифициране на Споразумение за преглед на многостепенното управление между МРРБ и ОИСР, с вносител Министерски съвет, а вторият – Законопроект за преброяване на земеделските стопанства. \"Не подценявам двата документа, проблемът е, че те са единствените в дневния ред на законодателя. Другото е изслушване на министри и регулярни отчети на няколко институции. Исканията за изслушване са от страна на депутатите от мнозинството\", пише още той. Според него ще чуем чудесни неща за магистралите, за инвестициите, икономическия растеж и за лекарствената политика.  \r\n\"Казвам това със съжаление. Като общество и като управленски потенциал загубихме Парламента - най-важния център за правене на политика и реформи, основния инструмент за промяна и напредък, гарант на това, че хората участват и контролират чрез избора си\", казва Стойнев. Според него огромната празнота в дневния ред не е случайна – това е дневният ред на управлението, което иска да се задържи на власт, а не дневният ред на бизнеса, на иновациите, на образованието, на младите и амбициозни българи или на възрастните, болните и бедните. Той коментира, че този дневен ред не е от вчера – той отдавна се е изключен от реалността, а новото сега е, че се опитва да предреши и изборите чрез нови правила, които да гарантират възпроизвеждане на статуквото.  \r\n\"Има обаче и още нещо ново - опозицията отказа да легитимира машинациите на ГЕРБ, като участва в дебати, които само симулират демократичен законодателен процес и напусна парламента.  Към нас се отправят призиви- БСП да се върне обратно в Народното събрание. Да, но това може да стане, само ако мнозинството „освободи“ това Народното събрание от партийно-груповата хватка и се откаже от злоупотребите чрез законодателство. Засега парламентаризма трябва да го защитаваме извън парламента\", пише Драгомир Стойнев.", "date": "2019.02.27", "title": "Драгомир Стойнев, БСП: Засега парламентаризма трябва да го защитаваме извън парламента"}
{"url": "http://www.focus-news.net/news/2019/02/27/2628580/burgas-prozhektsiyata-na-filma-nyama-kade-da-se-skriesh-shte-zakrie-mezhdunarodniya-proekt-za-dokumentalno-kino-kinedok.html", "text": "Международният проект за авторско документално кино „Кинедок“ завършва своя сезон 2018/2019 на 28 февруари, четвъртък, с прожекцията на филма „Няма къде да се скриеш“. Това съобщиха от пресцентъра на  Община Бургас . Лентата, продукция на Норвегия и Швеция от 2016 година, ще бъде излъчена в зала „Петя Дубарова“ на Културен център „Морско казино“ от 18.30 часа при вход свободен. Оригиналното заглавие на филма, който е с времетраене 86 минути, е „Nowhere to Hide“. Неговият режисьор Зарадаш Ахмед е сътворил безспорен шедьовър в селекцията за 2018-та година, изследвайки петгодишната промяна в една от най-опасните зони в света – „триъгълника на смъртта“ в централен Ирак, през камерата на главния протагонист – медика Нори Шариф. Първоначалната ангажираност с оцелелите и надеждите им за по-добро бъдеще след изтеглянето на американските войски постепенно се измества от все по-отчайващо опустошение в град Джалавла, докато накрая всички жители, включително и главният герой Нори, бягат от жестокото настъпление на Ислямска държава.", "date": "2019.02.27", "title": "Бургас: Прожекцията на филма „Няма къде да се скриеш“ ще закрие международния проект за документално кино „Кинедок“"}
{"url": "http://www.focus-news.net/news/2019/02/27/2628581/prof-plamen-pavlov-istorik-predtsite-i-traditsiyata-sa-ni-zaveshtali-che-duhovnata-i-istoricheska-stolitsa-na-balgariya-e-veliko-tarnovo.html", "text": "16 април – Денят на Търновската конституция, да бъде обявен за официален празник в България, а Велико Търново да получи статут на историческа и духовна столица на страната ни. Около тази кауза се обединиха видни великотърновски общественици, които за целта сформираха Инициативен комитет. Предложението ще бъде гласувано в Народното събрание. Това съобщиха от пресцентъра на  Община Велико Търново . \r\nИдеята се ражда във връзка с мащабните чествания и богата програма, посветени на 140-ата годишнина от приемането на Търновската конституция, чиито център ще бъде Велико Търново. Кулминацията на събитията ще бъде на 16 април, когато в старата българска столица ще заседава тържествено 44-ото Народно събрание на Република България. \r\nСпоред историка проф. Пламен Павлов предците и традицията са ни завещали, че духовната \r\nи историческа столица на България е Велико Търново. \"Приемането на Търновската конституция отваря не нова страница, не нова глава, а цял нов том в хилядолетната история на България. Това е оценено по достойнство от съвременниците на този акт, би трябвало да го оценяваме и ние. След пет века отсъствие на държавност, преди 140 години държавата ни възкръсва, макар и с граници, ощетени от Великите сили. И това е възможно именно с приемането на Конституцията в правен смисъл и от гледна точка на ценностната система на модерните хора. В много държави Денят на Конституцията е национален празник. Ние, като членове на инициативния комитет за честванията,  предлагаме 16 април да стане официален празник, защото тази дата има магистрални последици със своята важност, включително и за нашето време\", каза проф. Павлов. \r\n\"Искам да припомня, че след 10-и ноември 1989 година група великотърновски интелектуалци, сред които покойният проф. Петър Горанов, моят колега проф. Милко Палангурски и др., успяха да наложат идеята и тя да бъде приета новото Велико Народно събрание да бъде открито именно във Велико Търново. Тогава витаеше идеята и нагласата, че днешната ни Конституция ще бъде Втората Търновска конституция. За съжаление, поради инфлацията на ценностите или за по-удобно депутатите се преместиха в София и днешната Конституция не се нарича Търновска, въпреки, че реално тя представлява един ъпгрейдван неин вариант, тъй като съдържа основните ѝ послания\", добави той. \r\n\"Без да идеализираме Търновската конституция и без да я критикуваме, тя съдържа политическата мисъл и обществени нагласи на модерно мислещите хора на 19-и век. Много е важно е да не забравяме, че всички важни конституционни и държавни актове в България са извършвани именно във Велико Търново\", каза още историкът. \r\n\"Ще припомня за пореден път, че не само учредяването на държавата и на нейния парламентарен модел се случват тук. Да не забравяме, че признаването на Съединението става именно в нашия град. Княз Александър Батенберг подписва акта в старата столица и независимо, че пътува от Варна за Пловдив, минава специално през Търново, за да спази реда, който всички очакват. Обявяването на Независимостта също неслучайно е извършено в Търново. Това е станало не само по волята на министър председателя Александър Малинов - човек с невероятна ерудиция, и на самия цар Фердинанд, а е плод на цялостното държавническо мислене. Ние сме в дълг на традицията, която са ни завещали нашите деди. В продължение на седем века в представите на българина няма друга столица освен Търново. Това потвърждават много книжовни и исторически паметници. В мисленето на нашите национални водачи – Паисий Хилендарски, Софроний Врачански, Мамарчев, Каравелов, Раковски, Левски  и др. столицата на България е Търново. Решението да имаме нов административен център – София, е взето пак в Търново и това трябва да бъде напомнено\", посочи той. \r\nПо думите му затова Велико Търново заслужава да има специален статут, който да бъде оформен законодателно. \"Може да дадем примери с други държави и те са много. Например в Полша Краков е безспорната историческа столица. У нас може да възникне въпросът какво ще правим в такъв случай с Плиска, Велики Преслав, аз ще допълня и Охрид. Разбира се, ще ги почитаме като стари столици. Но пак подчертавам, че в продължение на най-дълъг период, в съзнанието на нашите предци няма друг център на България, освен Търново\", добави историкът. \r\nПо думите му Велико Търново е духовна столица още от времето, когато Търновската патриаршия влиза в пентархията на петте стъбла на православието в света през 12 - 13 век.  \"Братската ни македонска църква и досега се води Охридска, нищо че нейният архиепископ обикновено е в Скопие. В Полша примас архиепископът е в Краков. Така че идеята Велико Търново да стане духовна столица може да се разшири и с нови решения за църковната ни власт. \r\nСтатутът на Велико Търново в това отношение отдавна е признат чужбина. В Белград, където са били мощите на св. Петка, и досега, като се каже Търново, имат предвид духовната столица на България, а не просто един български град или областен център. В Гърция  наричат града ни  Мегало Търново. Те имат понятието Голямо (Велико) Търново, още преди да го използваме ние. Мои колеги историци правилно защитават тезата, че Търновската митрополия е най-голямата църковна територия в България, тя носи авторитета на Патриаршията. В Русия ни определят като „властител все болгарские земли  – духовният владика на цялата българска земя“, посочи той. \r\n\"Традицията ни задължава градът да получи специален статут на историческа и духовна столица, не за да черпи от това някакви дивиденти – материални или емоционално снобски, а защото това е истината. Търново може би не е най-старият български град, макар че и затова може да се спори, изследвайки находките от праисторията и тракийската епоха, но е най-българският град, градът с най-българско излъчване. И това не е мое мнение, а на хора от целия свят. Даването на такъв статут не бива да остава само една почетна титла, а и да вменява някакви функции. Може да дадем пример с Никополис ад Иструм. Такива градове в Римската империя са имали особена автономия. Затова този статут трябва да има разписани ясни цели - дали ще е по отношение на опазване на историческите и културни паметници, или за вземане на самостоятелни решения, но да бъде определено точно и ясно. \r\nИма и друго -  в България  съществува хиперцентрализъм, който остава, въпреки 30-годишния демократичен модел. Определяното на Велико Търново за историческа и духовна столица е един от пътищата да се излезе от него\", каза още проф. Павлов. \r\nПо думите му сега се обсъждат нови областни центрове. \"Аз самият съм русенец и без да съм предател на родния си град, съм категоричен, че естественият център на региона е Велико Търново. Асеневци защо не са направили столицата в Червен или Русе, въпреки че вероятно са от този район? Има си географски дадености и нашите стари царе са ги виждали. Самата геополитическа карта показва къде да са тези места. Дори по времето на соца управниците, например в лицето на Пенчо Кубадински и Тодор Живков, осъзнаваха какво е Велико Търново за страната ни и какво е особеното място и авторитет на града ни. Примери в това отношение могат да бъдат давани много. Един от тях е със съседната ни  република Гърция, с която сме съизмерими и като територия, и като население. Там след реформа, освен столицата Атина, има състолица – Солун, който на практика ръководи цялата северна част на страната\", заяви проф. Павлов. \r\n\"Затова сега нашите политици трябва да гледат отговорно на историята в това отношение и с перспектива, защото в определянето на статута на Велико Търново като духовен и исторически център има огромен визионерски потенциал. Да не забравяме също, че това е сериозна крачка за развитието на туризма, търговия и на икономиката като цяло. Примерът е до нас, зависи дали ще имаме воля, достатъчно упоритост и сили да променим статуквото и България да признае своята заслужена историческа и духовна столица - Велико Търново\", посочи историкът.", "date": "2019.02.27", "title": "Проф. Пламен Павлов, историк: Предците и традицията са ни завещали, че духовната и историческа столица на България е Велико Търново"}
{"url": "http://www.focus-news.net/news/2019/02/27/2628568/v-tsentralata-na-bsp-shte-bade-dadeno-izyavlenie-sled-sreshta-mezhdu-predstaviteli-na-ns-na-bsp-i-partiyata-na-zelenite.html", "text": "От 12.00 часа в централата на БСП на „Позитано 20“ ще бъде дадено изявление след среща между представители на НС на БСП и Партията на зелените. Това съобщиха от пресцентъра на  НС на БСП . От страната на БСП в срещата ще участват: Корнелия Нинова, Крум Зарков, Георги Свиленски, Филип Попов и Вяра Емилова. Представителите на Партията на зелените ще бъдат: Владимир Николов, Андон Тодоров и Христо Дунчев.", "date": "2019.02.27", "title": "В централата на БСП ще бъде дадено изявление след среща между представители на НС на БСП и Партията на зелените"}
{"url": "http://www.focus-news.net/news/2019/02/27/2628584/v-gd-natsionalna-politsiya-shte-se-provede-operativno-saveshtanie-na-mvr-po-temata-za-protivodeystvie-na-kontrabandata-na-goriva.html", "text": "Оперативно съвещание на МВР ще се проведе от 14.00 часа в сградата на ГД „Национална полиция“ на бул. „Ал. Малинов“ 1. Това съобщиха от пресцентъра на  МВР . Темата на работния формат е противодействие на контрабандата на горива. Кратки изявления са предвидени около 15.00 часа.", "date": "2019.02.27", "title": "В ГД „Национална полиция“ ще се проведе оперативно съвещание на МВР по темата за противодействие на контрабандата на горива"}
{"url": "http://www.focus-news.net/news/2019/02/27/2628562/vecher-makedoniya-sled-izborite-dsi-otiva-v-opozitsiya-a-ottsepnitsite-ot-vmro-dpmne-vlizat-v-pravitelstvoto.html", "text": "След напрегнатата ситуация в междупартийните отношения, които и формално завряха, след като министърът на труда и социалната политика Мила Царвевска обяви, че от пенсионния фонд липсват 19 милиона евро, за които е отговорен функционер на „Демократичния съюз за интеграция“ (ДСИ), се случиха няколко явни инцидента между най-голямата албанска партия и Социалдемократическия съюз за интеграция (СДСМ), които завършиха със скандал в парламента при неуспешния опит да бъде взет депутатския имунитет на бившия председател на Събранието, а сега народен представител от ВМРО-ДПМНЕ, Трайко Веляновски, пише  електронното издание на вестник „Вечер“ . \r\nКакто пише ежедневникът, различията между двете партии в управляващата коалиция на Македония са прекалено големи, за да могат да бъдат решени чрез разговори между председателите Зоран Заев и Али Ахмети. \r\nИзточници на „Вечер“ са потвърдили вече няколко пъти, че и от важното посолство в Скопие вече са на мнение, че ДСИ трябва да излезе от правителството и да се маргинализира, а корупцията е само главната, но не и единствената причина за това. Десетте депутати на партията могат да бъдат компенсирани с осемте народни представители, които бяха изключени от ВМРО-ДПМНЕ и няколко от другите албански партии, преди всичко от БЕСА и „Алтернатива“, а в това ново правителство две места са резервирани за бивши министри от ВМРО-ДПМНЕ, които сега са противници на Християн Мицковски. \r\nВ периода преди изборите, и СДСМ и ДСИ имат интерес да не се явят сами на вота заради риска от лош резултат при малка избирателна активност и именно това е причината да се опитват да се разберат за общ кандидат и с общи сили да спечелят повече гласове от ВМРО-ДПМНЕ, но това ще бъде последното им общо действие в коалиция, пише изданието. След президентските избори - следва раздяла  \r\nСимптоматично е, че днес Али Ахмети говори по същия начин, с един и същ речник, както говореше и при прекратяването на сътрудничеството с ВМРО ДПМНЕ. \r\nЛидерът Али Ахмети съобщи, че в сряда ще се срещне с министър-председателя и лидер на СДСМ Зоран Заев, с когото ще обсъди съвместния кандидат за президент, както и политическата ситуация. \r\nСлед среща във вторник в централата на партията в Скопие с албанския външен министър Гент Чакай, Ахмети изрази увереност, че те ще намерят решение за консенсусен кандидат за президент. \r\nТой каза, че няма никакви проблеми във функционирането на управляващата коалиция, коментирайки изявлението на вицепредседателя на СДСМ Мохамед Зекири, че е възможно правителство без ДСИ. \r\n„Уверявам ви, че няма преписка между коалиционните партньори. Възможно е да има различия по някои въпроси, които не застрашават целостта или морала на ДСИ или СДСМ. Страната се нуждае от повече мир, комуникация и сътрудничество между политическите сили във властта и опозицията“. \r\n„Опозицията също не може да бъде изключена от тези важни процеси. Ако има правителство без ДСИ, бих казал, че това ще бъде голяма грешка, но това може да бъде изявление на член или служител на СДСМ, който няма отговорност за великата историческа мисия, която Република Македония има. В тази ситуация имам отговорност пред гражданите на Македония дали са албанци, македонци, турци, роми, сърби, власи и в тази ситуация не си служа с политически емоции за ежедневна политика, за рейтинг и т.н. Аз съм за националната политика, която е полезна за всички граждани“, каза Ахмети. \r\nПревод и редакция:", "date": "2019.02.27", "title": "„Вечер“ (Македония): След изборите ДСИ отива в опозиция, а отцепниците от ВМРО-ДПМНЕ влизат в правителството"}
{"url": "http://www.focus-news.net/news/2019/02/27/2628588/veliko-tarnovo-s-kragla-masa-v-regionalnata-biblioteka-shte-bade-otbelyazan-mezhdunarodniyat-den-na-gratskiya-ezik.html", "text": "С кръгла маса в Регионална библиотека „П. Р. Славейков“  – Велико Търново ще бъде отбелязан Международният ден на гръцкия език. Това съобщиха за  Радио „Фокус“ – Велико Търново  от библиотеката. Кръглата маса, посветена на гръцкия език и неговото развитие през вековете, ще се проведе от 14.30 часа в читалнята на Регионална библиотека „П. Р. Славейков“. Събитието се организира от Центъра за гръцки език и култура при Великотърновския университет и великотърновската библиотека. Участие в нея ще вземе Н. Пр. Посланикът на Република Кипър в България Мариос Савва Кундуридис, който ще изнесе лекция на тема „Гръцкият език и култура“, и Георгиос Краниас, аташе по културните и образователните въпроси в посолството на Република Гърция в София. Ще бъде открита и изложба „Без граници“ на гръцки книги от XVIII и XXI век и на преведени от гръцки на български език от фондовете на библиотеката и на Библиотечно-информационния център „Гръцки език и култура“ от директора на Регионалната библиотека д-р Иван Александров. Проявата се осъществява с съдействието на Благотворителна фондация „Ал. Онасис“. \r\nНадежда КРЪСТЕВА", "date": "2019.02.27", "title": "Велико Търново: С кръгла маса в Регионалната библиотека ще бъде отбелязан Международният ден на гръцкия език"}
{"url": "http://www.focus-news.net/news/2019/02/27/2628589/kardzhali-zadarzhan-e-28-godishen-mazh-narushil-domashniya-mu-otpusk-ot-zatvora-i-opital-da-napusne-stranata.html", "text": "Задържан е 28-годишен мъж, нарушил домашния му отпуск от затвора и опитал да напусне страната. Това съобщиха от  ОДМВР - Кърджали . Мъжът е нарушил определения му домашен отпуск от затвора в Пазарджик и е обявен за общодържавно издирване. Той е установен от полицаи от Кирково на 26 февруари. При проверка в района на ГКПП „Маказа“ и направена справка станало ясно, че мъжът не се е завърнал от домашен отпуск в затвора и е обявен за издирване. Предаден е в сектор „Арести“ в Кърджали.", "date": "2019.02.27", "title": "Кърджали: Задържан е 28-годишен мъж, нарушил домашния му отпуск от затвора и опитал да напусне страната"}
{"url": "http://www.focus-news.net/news/2019/02/27/2628587/tsvetan-tsvetanov-gerb-shte-prodalzhim-razgovorite-za-vetoto-v-predstoyashtite-dni.html", "text": "Ще продължим разговорите за ветото в предстоящите дни. Това каза председателят на ПГ на ГЕРБ Цветан Цветанов пред журналисти след срещата между ГЕРБ и „Обединени патриоти“ в Народното събрание във връзка с промените в Изборния кодекс и ветото на президента, предаде репортер на  Агенция „Фокус“ . \r\nПопитан дали имат единно становище по промените в Изборния кодекс и президентското вето, Цветанов посочи, че коалиционните партньори ще продължат разговорите в предстоящите дни.  \r\nПредседателят на ПГ на ГЕРБ обясни, че на срещата с патриотите е обсъдено всичко, свързано със законодателната дейност на Народното събрание. Попитан дали ще подкрепи идеята депутатите, които не идват на работа, да не получават пари, Цветанов отговори: „Вие, ако не отидете на работа, ще получите ли заплати от вашите работодатели? Смятате ли, че тези, които не идват на работа, трябва да получават заплати? Смятаме, че трябва да бъдем солидарни с всички тези български граждани, които когато не отидат и не упражнят правото си на работа, нямат право да получават и съответното възнаграждение. Няма престация, която да е осъществена, няма да получаваш и заплата. Това е, което ще предприемем като действия. Смятаме, че това е искрено и истинско пред българските избиратели“.  \r\nВъв връзка с отношенията в малката коалиция, Цветанов добави, че мнозинството е стабилно и това се доказва с регистрацията във всеки пленарен ден.   \r\nДеница КИТАНОВА", "date": "2019.02.27", "title": "Цветан Цветанов, ГЕРБ: Ще продължим разговорите за ветото в предстоящите дни"}
{"url": "http://www.focus-news.net/news/2019/02/27/2628586/premierat-boyko-borisov-se-sreshtna-s-balgarskiya-sastezatel-po-ski-alpiyski-distsiplini-albert-popov.html", "text": "Премиерът Бойко Борисов се срещна с българския състезател по ски алпийски дисциплини Алберт Попов преди началото на днешното правителствено заседание в Министерски съвет, предаде репортер на  Агенция „Фокус“ . Попов подари на министър-председателя две картини и спортен екип с автограф. От своя страна, Борисов пожела успех на българския скиор при следващите състезания. \r\nАлберт Попов участва на две световни първенства и на зимни олимпийски игри – Пьонгянг 2018. На 29 януари 2019 стана едва вторият български скиор-алпиец с класиране в първите 10 от стартове за световната купа 33 години след последното място в десетката на Петър Попангелов от 21 януари 1988. \r\nЦветилена СИМЕОНОВА", "date": "2019.02.27", "title": "Премиерът Бойко Борисов се срещна с българския състезател по ски алпийски дисциплини Алберт Попов"}
{"url": "http://www.focus-news.net/news/2019/02/27/2628582/parlamentat-udalzhi-sroka-za-izgotvyane-na-edinno-zakonodatelstvo-urezhdashto-obshtestvenite-otnosheniya-v-zemepolzvaneto-i-opazvaneto-na-zemedelskite-zemi.html", "text": "Парламентът удължи срока за изготвяне на единно законодателство, уреждащо обществените отношения в земеползването и опазването на земеделските земи, предаде репортер на  Агенция „Фокус“ . Основните мотиви на проекта са да се създаде основа за устойчиво развитие на земеделието и за изготвяне на законодателен акт, уреждащ обществените отношения в земеползването, включващ въпросите относно обществеността, ползването, опазването и управлението на земеделските земи в България. Целта е да се гарантира защита на земеделската земя като национално богатство и да се създаде основа за устойчиво развитие на земеделието. Министърът на земеделието, храните и горите Румен Порожанов трябваше да внесе законопроекта за обществено обсъждане в срок до 28 февруари, а от ГЕРБ предлагат това да се случи до 31 декември 2019 г. Проектът на Закона за собствеността, поземлените отношения и опазването на земеделските земи е публикуван за обществено обсъждане в периода от 17 декември 2018 г. до 16 януари 2019 г. В хода на процедурата са възникнали противоречиви становища от граждани и браншови организации. По този повод в ресорното министерство са провеждани работни срещи с Българската асоциация на собствениците на земеделските земи, Асоциация на земеделските производители в България и Национална асоциация на зърнопроизводителите. Участниците в групата са се обединили около идеята да се предложи от Народното събрание да бъде удължен срокът с най-малко шест месеца и това време да бъде използвано за създаването на работна група, която да изготви единен акт, който да регулира поземлените отношения. За подготовката на документа ще бъдат взети под внимание предложенията от провежданите обществени дебати и становищата на всички заинтересовани страни. \r\nДаяна ДЮЛГЕРОВА", "date": "2019.02.27", "title": "Парламентът удължи срока за изготвяне на единно законодателство, уреждащo обществените отношения в земеползването и опазването на земеделските земи"}
{"url": "http://www.focus-news.net/news/2019/02/27/2628591/sliven-politsiyata-razsledva-opit-za-grabezh-na-hranitelen-magazin-v-nova-zagora.html", "text": "Полицията разследва опит за грабеж на хранителен магазин в Нова Загора. Това съобщиха от  ОДМВР - Сливен . Криминалисти на РУ - Нова Загора издирват заподозрения. На 25 февруари около 20.00 часа в магазин в град Нова Загора е влязъл маскиран мъж с тъмни дрехи, който наредил на продавачката да даде парите от касата. 37-годишната жена заявила, че в касата няма пари и натиснала паник бутон, след което мъжът побягнал в неизвестна посока, без да вземе нищо от магазина. По случая в РУ - Нова Загора е образувано досъдебно производство.", "date": "2019.02.27", "title": "Сливен: Полицията разследва опит за грабеж на хранителен магазин в Нова Загора"}
{"url": "http://www.focus-news.net/news/2019/02/27/2628583/dobrich-postapil-e-vtori-signal-v-oblastnata-direktsiya-po-bezopasnost-na-hranite-za-umryalo-divo-prase-v-rayona-na-tervel.html", "text": "Постъпил е втори сигнал в Областната дирекция по безопасност на храните – Добрич за умряло диво прасе в района на Тервел. Това съобщи на открито заседание на Областната епизоотична комисия д-р Борислав Каменов, директор на ОДБХ - Добрич, предаде кореспондент на  Радио „Фокус” – Варна . „Сигналът е подаден в понеделник и днес се очакват резултатите от взетите проби за установяване евентуално на случай на заразната болест африканска чума по свинете\", каза д-р Каменов. По думите му мерките, които са в сила, не са нови. Те са въведени още миналата година от предишния установен случай в местността Зеленка. „Продължаваме да ги изпълняваме. Основните неща, които трябва да се знаят, са: изпълнение на мерките за биосигурност на обектите за свине и мерките за биосигурност от страна на ловното и горското при ловуването и при намирането на такива случаи какво трябва да предприемат ловците“, каза д-р Каменов. „Необходимо е да бъдат прибрани труповете на умрелите прасета, да се обадят на Агенцията по безопасност на храните, да се вземат проби, да се направи дезинфекция на мястото, където е намерен трупа, загробване и дезинфекция на превозното средство, с което е придвижено прасето\", добави той.  \r\n„По последни данни в съседна Румъния има регистрирани около 800 случая на африканска чума по прасетата, като ще се извършва нова регистрация. За Добричка област случаят е втори, първият беше в землището на село Българево\", посочи още д-р Каменов.  \r\nЖулиета НИКОЛОВА", "date": "2019.02.27", "title": "Добрич: Постъпил е втори сигнал в Областната дирекция по безопасност на храните за умряло диво прасе в района на Тервел"}
{"url": "http://www.focus-news.net/news/2019/02/27/2628595/dobrich-31-godishen-mazh-e-stanal-zhertva-na-poboy-v-selo-feldfebel-denkovo.html", "text": "31-годишен мъж е станал жертва на побой в село Фелдфебел Денково. Това съобщиха от  ОДМВР - Добрич . Сигналът за побоя е подаден на 26 февруари около 21.00 часа. По данни на тъжителя около 20.30 часа неизвестни мъже са влезли в жилището му и са му нанесли побой. Вследствие на инцидента, пострадалия е настанен в МБАЛ - Добрич с фрактура на нос и фрактура на лява ключица и лопатка, без опасност за живота. По случая е образувано досъдебно производство.", "date": "2019.02.27", "title": "Добрич: 31-годишен мъж е станал жертва на побой в село Фелдфебел Денково"}
{"url": "http://www.focus-news.net/news/2019/02/27/2628593/sport-kaziyski-nyama-da-igrae-za-olimpiyskata-kvalifikatsiya.html", "text": "Матей Казийски почти сигурно няма да облече отново фланелката на националния отбор по волейбол. Българският „топ играч“ е взел решение да не се завръща в тима за олимпийската квалификация, на която сме домакини през август. Силвано Пранди, който малко преди Нова година пое за втори път националния отбор, разговаря с Казийски, а той обеща да помисли върху поканата.  \r\nКазийски се оттегли от представителния тим преди олимпийските игри в Лондон през 2012 година. Тогава той подкрепи старши треньора Радостин Стойчев, който влезе в конфликт с федерацията, и отказа да води България на игрите. Двамата поставиха ултиматум, че ще участват само ако се смени цялото ръководство на Федерацията.", "date": "2019.02.27", "title": "Спорт: Казийски няма да играе за олимпийската квалификация"}
{"url": "http://www.focus-news.net/news/2019/02/27/2628592/plovdiv-chetiri-sela-v-oblastta-sa-s-narusheno-vodopodavane-zaradi-avarii.html", "text": "Жителите на четири села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Без вода са населените места Извор, Брестник, Песнопой и Иван Вазово. Не е посочен краен срок за възстановяване на нормалното водоподаване към засегнатите абонати. \r\nЕкипите на водоснабдителното дружество работят по отстраняването на аварии на бул. „Пловдив“ в град Съединение, в района на ул. „Старчовец“ в град Калофер и ул. „Плиска“ в град Калофер. Нарушено е водоподаването и в района на улиците „Тракийски юнак“, „Дрин“ и „Джебел“, както и в района на булевардите „Копривщица“ и „Стефан Стамболов“ в град Пловдив. \r\nТони МИХАЙЛОВ", "date": "2019.02.27", "title": "Пловдив: Четири села в областта са с нарушено водоподаване заради аварии"}
{"url": "http://www.focus-news.net/news/2019/02/27/2628596/bdzh-osiguryava-nad-8-000-dopalnitelni-mesta-vav-vlakovete-za-pochivnite-dni-po-sluchay-treti-mart.html", "text": "„БДЖ-Пътнически превози” ЕООД ще осигури над 8 000 допълнителни места в съставите на някои влакове, които пътуват по основните направления в страната. Това се прави с цел да бъде осигурено удобното придвижване на клиентите по време на почивните дни по повод националния празник на България – Трети март, съобщиха от пресцентъра на  БДЖ . \r\nОт 1 до 4 март включително, с увеличени състави ще пътуват някои влакове по следните маршрути: \r\n- София-Варна-София; \r\n- София-Бургас-София; \r\n- София-Пловдив-София; \r\n- София-Свиленград-София; \r\n- София-Стара Загора-София; \r\n- София-Горна Оряховица-София; \r\n- София-Лом-София; \r\n- София-Видин-София; \r\n- София-Благоевград-София; \r\n- София-Кюстендил-София; \r\n- София-Петрич-София; \r\n- Варна-Пловдив-Варна. \r\nСпециално за празничното честване на националния празник и очакван голям интерес от желаещи да пътуват с теснолинейката, на 3-и март ще бъдат осигурени допълнителни вагони и за влак “Родопи” по направлението Септември-Добринище - Септември. \r\n„БДЖ - Пътнически превози” ЕООД напомня на своите клиенти, че при закупуване на билети за отиване и връщане, могат да ползват от 10 % до 30 % намаление от редовната цена на билета в зависимост от различните търговски оферти на дружеството. \r\nКлиентите на националния железопътен превозвач могат да получат подробна информация за свободните места във влаковете през почивните дни от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2019.02.27", "title": "БДЖ осигурява над 8 000 допълнителни места във влаковете за почивните дни по случай Трети март"}
{"url": "http://www.focus-news.net/news/2019/02/27/2628594/borislav-borisov-gerb-neobhodim-e-darzhaven-fond-koyto-da-podpomaga-finansiraneto-za-lechenie-na-redkite-bolesti.html", "text": "Необходим е държавен фонд, който да подпомага финансирането за лечение на редките болести. Това каза народният представител от ПГ на ГЕРБ Борислав Борисов по време на обсъждането на годишния доклад на НЗОК за 2017 г., предаде репортер на  Агенция „Фокус“ . Той обърна внимание, че през отчетния период се запазва тенденцията за увеличаване на разходите за лекарствени продукти, медицински изделия и храни за специални нужди. „Причините са комплексни. От една страна навлизането на нови по-скъпи молекули, както и ежегодно нарастващия брой на здравноосигурени лица, включващи се към системата на НЗОК. Увеличената продължителност на живота също дава отражение върху разходи за медикаменти. Наблюдава се и нарастване на средния разход на едно здравноосигурено лице, обърнало се към системата. Броят на болните с редки заболявания също се увеличава през отчетния период“, каза още депутатът от ГЕРБ.  \r\nДеница КИТАНОВА", "date": "2019.02.27", "title": "Борислав Борисов, ГЕРБ: Необходим е държавен фонд, който да подпомага финансирането за лечение на редките болести"}
{"url": "http://www.focus-news.net/news/2019/02/27/2628597/sadovi-hirurzi-v-umbal-sv-ekaterina-izvarshiha-slozhna-operatsiya-s-ryadka-patologiya-v-svetovnata-meditsina.html", "text": "В клиниката по Съдова хирургия и ендоваскуларно лечение към УМБАЛ „Св. Екатерина” извършиха сложна операция с много рядка патология дори и за световната медицина. Това съобщиха от пресцентъра на  УМБАЛ „Св. Екатерина” . 57-годишният пациент постъпва с оплаквания от болки в десен долен крайник при изминаване на кратки разстояния. Две години преди това е лекуван ендоваскуларно в кардиологична клиника за хронична артериална недостатъчност на долни крайници, с поставен стент на десен крак в обща илиачна артерия и стент в лява бедрена артерия.  \r\nПри сегашния му прием след направения първичен преглед от съдов хирург е установено, че пациентът има запушени артерии, започващи от коремната кухина. За да се установи вида на необходимата съдова реконструкция, той е приет в клиниката за извършване на допълнителни изследвания. \r\nСлед направения скенер се установява значителна (70%) тромбоза на аортата, запушване на стента на десния крак и стеснение на илиачната артерия на другия крак. Така откритата патология предполага смяна на коремната аорта и увредените илиачни артерии с изкуствена бифуркационна протеза. Като случайна находка обаче, по време на изследването се открива подковообразен бъбрек, който е разположен пред увредените аорта и артерии. Така стандартната оперативна интервенция се оказва изключително рискова, защото може да доведе до увреждане на бъбрека. Подковообразният бъбрек представлява вродено срастване на двата бъбрека пред аортата, като честотата на това заболяване сред новородени е около 0.25 - 0.48%. \r\nПодобна вродена анатомична аномалия на бъбреците е изключително рядко срещана, особено в комбинация с нарушената проходимост на съдовете, хранещи долните крайници. В случая хирурзите под ръководстовото на доц. Валентин Говедарски  извършват екстраанатомичен аортобифеморален байпас към двата долни крайника чрез  разрез отстрани на корема.  \r\nЗа да запазят целостта и функцията на подковообразния бъбрек, те  извършват много сложна интервенция под него и надлежащите органи. По този начин се постига възстановяване на кръвотока и храненето на долните крайници. След операцията, пациентът е в отлично здраве. В световен мащаб са описани много малко случаи на пациенти с подобна патология - подковообразен бъбрек и тромбоза на аортата и артериите, хранещи долните крайници (около 0.02%), които са подложени на успешно оперативно лечение с бързо възстановяване.", "date": "2019.02.27", "title": "Съдови хирурзи в УМБАЛ „Св. Екатерина“ извършиха сложна операция с рядка патология в световната медицина"}
{"url": "http://www.focus-news.net/news/2019/02/27/2628601/plovdiv-50-godishna-zhena-e-skochila-ot-7-miya-etazh-na-zhilishten-blok-ne-e-ustanovena-samolichnostta-y.html", "text": "50-годишна жена е скочила от 7-мия етаж на жилищен блок на ул. „Младежка“ в Пловдив. Това съобщи за  Радио „Фокус“-Пловдив  говорителят на ОДМВР-Пловдив. Сигнал за инцидента е подаден около 09.00 часа тази сутрин на тел. 112. По първоначални данни жената е скочила от междуетажна площадка на 7 етаж. Все още не е установена самоличността й. Според живущите на адреса тя не е тяхна съседка. \r\nЦветана ТОНЧЕВА", "date": "2019.02.27", "title": "Пловдив: 50-годишна жена е скочила от 7-мия етаж на жилищен блок, не е установена самоличността й"}
{"url": "http://www.focus-news.net/news/2019/02/27/2628602/nsi-prez-yanuari-2019-g-poseshteniyata-na-chuzhdentsi-v-balgariya-sa-s-19-poveche-v-sravnenie-s-yanuari-2018-g.html", "text": "През януари 2019 г. посещенията на чужденци в България са с 1.9% повече в сравнение с януари 2018 година. Това сочи  статистика на Националния статистически институт (НСИ) . Пътуванията на български граждани в чужбина през януари 2019 г. са 402.3 хил., или с 3.8% над регистрираните през януари 2018 година. \r\nУвеличение на пътуванията на български граждани в сравнение със същия месец на предходната година е отчетено към: Румъния - с 13.8%, Турция - с 12.0%, Австрия - със 7.5%, Германия - с 6.8%, Испания - с 5.8%, Франция - с 4.9%, Обединеното кралство - с 4.8%, Република Северна Македония - с 1.8%, и други. Същевременно намаляват пътуванията на български граждани към: Швеция - с 20.3%, Словакия - със 17.3%, Швейцария - с 2.6%, Сърбия - с 2.2%, и други.  \r\nВ сравнение с януари 2018 г. e регистрирано увеличение при всички наблюдавани цели: с цел почивка и екскурзия - с 6.5%, със служебна цел - с 4.4%, и с други цели - с 2.1%. Най-голям относителен дял от общия брой пътувания на български граждани в чужбина през януари 2019 г. формират пътуванията с други цели (гостуване, обучение, посещение на културни и спортни мероприятия) - 48.4%, следвани от пътуванията със служебна цел - 25.9%, и пътуванията с цел почивка и екскурзия - 25.7%.  \r\nПрез януари 2019 г. най-голям брой пътувания на български граждани са осъществени към: Гърция - 84.1 хил., Турция - 75.5 хил., Сърбия - 35.2 хил., Република Северна Македония - 26.6 хил., Румъния - 25.0 хил., Германия - 20.2 хил., Испания - 16.6 хил., Австрия - 15.5 хил., Франция - 14.1 хил., Обединеното кралство - 13.4 хиляди. \r\nПрез януари 2019 г. посещенията на чужденци в България са 554.3 хил., или с 1.9% повече в сравнение с януари 2018 година. Регистрирано е увеличение при всички наблюдавани цели: със служебна цел - с 2.4%, с други цели (вкл. гостувания и транзитни преминавания) - с 2.3%, и с цел почивка и екскурзия - с 1.3%. Транзитните преминавания през страната са 23.7% (131.1 хил.) от всички посещения на чужденци в България. \r\nОт общия брой чужденци, посетили България през януари 2019 г., делът на гражданите от Европейския съюз е 48.0%, или с 4.7% повече в сравнение със същия месец на предходната година. Увеличават се посещенията на граждани от Обединеното кралство - с 50.3%, Полша - с 32.1%, Румъния - с 24.2%, Германия - с 2.5%, и други. Същевременно намаляват посещенията на граждани от Австрия - със 17.9%, Италия - с 15.4%, Гърция - с 5.5%, и други.  \r\nПосещенията на граждани от групата „Други европейски страни“ намаляват с 1.3%, като най-голямо е намалението на посещенията на граждани от Турция - с 5.2%. \r\nПрез януари 2019 г. преобладава делът на посещенията с цел почивка и екскурзия - 43.2%, следвани от посещенията с други цели - 39.1%, и със служебна цел - 17.7%. \r\nНай-много посещения в България през януари 2019 г. са реализирали гражданите от: Гърция - 103.7 хил., Турция - 98.4 хил., Република Северна Македония - 67.3 хил., Румъния - 61.9 хил., Сърбия - 39.8 хил., Обединеното кралство - 24.8 хил., Германия - 15.7 хил., Украйна - 14.9 хил., Израел - 14.6 хил., Италия - 11.6 хиляди.", "date": "2019.02.27", "title": "НСИ: През януари 2019 г. посещенията на чужденци в България са с 1.9% повече в сравнение с януари 2018 г."}
{"url": "http://www.focus-news.net/news/2019/02/27/2628598/burgas-tsentarat-za-podkrepa-na-lichnostnoto-razvitie-shte-provede-viktorina-po-bezopasnost-na-dvizhenieto-za-uchenitsi-na-28-fevruari.html", "text": "За поредна година Община Бургас и Център за подкрепа на личностното развитие (ЦПЛР) организират общинска викторина по безопасност на движението – „Да запазим децата на пътя“, със съдействието на Областна дирекция на МВР – Сектор „Пътна полиция“, Съюз на българските автомобилисти-Бургас и Български червен кръст-Бургас. Това съобщиха от пресцентъра на  Общината . Във викторината ще вземат участие ученици от V до VII клас от училищата на територията на община Бургас. Викторината е част от общинската програма за безопасност на движението на подрастващите. Събитието ще се проведе на 28 февруари, четвъртък, в Културен център „Морско казино“, зала „Георги Баев“, с регистрация на отборите от 09.00 часа, конференция от 09.30 часа и откриване на викторината от 10.00 часа.  \r\nОтборите тази година са от осем училища: ОУ „Васил Априлов“, ОУ „Княз Борис“, ОУ „Елин Пелин“, СУ „Константин Преславски“, ОУ „Пейо Яворов“, ОУ „Любен Каравелов“, ОУ „Христо Ботев“- кв. Долно Езерово и ОУ „Антон Страшимиров“. Учениците отборно ще решават теоретичен тест, тест за първа долекарска помощ и практическа задача по темата и ще подреждат пъзели на пътни знаци. Грамоти и награди, осигурени от Община Бургас, СБА и ЦПЛР-Бургас, ще получат всички отбори-участници.", "date": "2019.02.27", "title": "Бургас: Центърът за подкрепа на личностното развитие ще проведе викторина по безопасност на движението за ученици на 28 февруари"}
{"url": "http://www.focus-news.net/news/2019/02/27/2628599/blagoevgrad-yordanka-blagoeva-shte-predstavi-v-gradskata-hudozhestvena-galeriya-knigata-si-bosonogata-kralitsa.html", "text": "Първата българска световна рекордьорка и носителката на олимпийски медали в дисциплината скок на височина Йорданка Благоева ще представи книгата си „Босоногата кралица“, със съдействието на Община Благоевград. Това съобщиха от пресцентъра на  Общината . На 28 февруари от 17.30 часа в Градска художествена галерия обичаната световна шампионка ще разкаже за себе си и за седемте стъпки към върха. Гостите ще имат възможност да чуят истории свързани със славните и трудните моменти от живота ѝ. \r\nКнигата за живота на Йорданка Благоева „Босоногата кралица. Йорданка Благоева и седемте стъпки към върха” е биография на родната спортистка. Книгата е от Юлия Пискулийска, издателството на Тангра ТанНакРа.      \r\nЙорданка Благоева е родена на 19 януари 1947 г. Тя е емблематично име за българската лека атлетика за всички времена. Участвала е в четири олимпиади, има два олимпийски медала и пет световни рекорда на висок скок.", "date": "2019.02.27", "title": "Благоевград: Йорданка Благоева ще представи в Градската художествена галерия книгата си „Босоногата кралица“"}
{"url": "http://www.focus-news.net/news/2019/02/27/2628590/politika-sarbiya-ako-bade-promeneno-imeto-na-republika-srabska-tya-shte-izleze-ot-bih-kakto-i-ako-kosovo-vleze-v-oon.html", "text": "Председателят на Президиума на Босна и Херцеговина (БиХ) Милорад Додик заяви, че ако Конституционният съд на страната одобри инициативата за промяна на името на Република Сръбска (РС), „Република Сръбска ще седне и ще вземе решение за своя статут“ и че той самият е за независимост, пише електронното издание на  белградския ежедневник „Политика“ . \r\nВ рамките на гостуването си на програма на РТС, той заяви, че позицията на властта и опозицията в РС е да се вземе решение за статута, ако инициативата на босненската мюсюлманска „Партия на демократическото действие“ (ПДД) стигне до разглеждане от Конституционния съд на БиХ. \r\nЩе свикаме референдум и ще се отделим от Босна, каза Додик, като увери, че този ход ще бъде подкрепен от поне десет страни. \r\nЛидерът на босненските сърби заяви, че разчита на реакцията на САЩ и Европейския съюз, но този ход със сигурност ще бъде реакцията на РС. Ако Косово има право да се отдели, в БиХ има Република Сръбска и хървати \r\nПредседателят на Президиума на БиХ увери, че решението за Косово ще се отрази и в Република Сръбска, защото „ако някой получи правото да каже, че взима решение за отделянето на Косово от Сърбия, защото това право да нямат и някои други“. \r\n„Ако някой има това право, то ние считаме, че можем да се позовем на това и ще се позовем на това право“, заяви Додик. \r\nТой заяви, че парламента на РС е заявил „в момента, когато Косово се обяви за независимо“, че когато Прищина влезе в ООН, то значи и Баня Лука има право да се отдели. \r\nТой оцени, че при такова развитие на нещата „и хърватите в Босна няма да пропуснат възможността да се отделят“, а и бошняците ще разберат, че това е най-добре за тях. \r\nТой смята, че не може да се стигне до война в Босна, като добави, че армията и СИПА веднага биха се „разпаднали“, докато кантоналната полиция не може да преминава границите на ентитетите. \r\nГоворейки за позицията си в Сараево, той каза, че не е отишъл в Президентството, за да засили Босна, а позицията на РС и че „днес Босна не е нито на небето, нито на земята“. Има много открити въпроси, каза Додик, като отбеляза, че може би в началото е имало грешка, когато Босна е била „заслепена“ от Дейтънското споразумение. \r\nПо неговите думи, може би е трябвало да се проведе разграничение и тогава днес Босна би била по-стабилна. \r\nТой каза, че РС изисква спазването на Дейтънското споразумение и че РС ще укрепи своята Конституция, защото върховният представител (на международната общност) е иззел много от нейните компетенции. \r\nЩо се отнася до инициативата на ПДД за промяна на името на РС, Додик заяви, че РС е „синоним на Западна Сърбия, защото хората се чувстват така“. Без мое съгласие БиХ не може да се присъедини към НАТО - а аз съм против \r\nЛидерът на босненските сърби заяви, че е против членство на БиХ в НАТО, защото този Алианс, по неговите думи, „подкрепи политически мюсюлманите във войната“. \r\nНа забележката на журналист,а че партията на Додик „Съюзът на независимите социалдемократи“ (СНСД) някога е била шампион на членството в НАТО, той заяви, че тя е „действала така в контекста на международните отношения“. \r\n„Отношението се промени, защото НАТО бомбардира Сърбия. НАТО извърши геноцид срещу сърбите чрез бомбардировките през 1999 г.“, подчерта Додик. \r\nТой добави, че официалната му политика до 2005 г. е била демилитаризация, защото БиХ не може да има военна структура. \r\nПревод и редакция:", "date": "2019.02.27", "title": "„Политика“ (Сърбия): Ако бъде променено името на Република Сръбска тя ще излезе от БиХ, както и ако Косово влезе в ООН"}
{"url": "http://www.focus-news.net/news/2019/02/27/2628604/nsi-prez-chetvartoto-trimesechie-na-2018-g-se-nablyudava-uvelichavane-s-33-na-prevozenite-patnitsi-ot-patnicheskiya-transport-v-sravnenie-s-predhodnoto-trimesechie.html", "text": "По предварителни сезонно изгладени данни през четвъртото тримесечие на 2018 г. в сравнение с предходното тримесечие се наблюдава намаление на превозените товари от товарния транспорт с 6.8%. При извършената работа също е регистриран спад от 0.2%. Това сочи  статистика на Националния статистически институт (НСИ) . Превозените пътници от пътническия транспорт (сухопътен, воден и градски електротранспорт) се увеличават с 3.3%, докато извършената работа намалява с 3.0% спрямо третото тримесечие на 2018 година.  \r\nГодишни изменения  \r\nПо предварителни данни през четвъртото тримесечие на 2018 г. в сравнение със съответното тримесечие на 2017 г. е отчетен спад както при превозените товари, така и при извършената работа от товарния сухопътен и воден транспорт.  \r\nПрез четвъртото тримесечие на 2018 г. превозените пътници и извършената работа от пътническия транспорт (сухопътен, воден и градски електротранспорт) намаляват съответно с 3.5 и 4.7% спрямо същия период на предходната година.  \r\nТоварен сухопътен транспорт \r\nПрез четвъртото тримесечие на 2018 г. превозените товари от сухопътния транспорт са 27 995.8 хил. т, или с 11.3% по-малко спрямо съответното тримесечие на 2017 г., което основно се дължи на международните превози при автомобилния транспорт.  \r\nИзвършената работа също намалява и достига 7 531.9 млн. ткм в резултат на по-малкото средно превозно разстояние при международните превози. \r\nТоварен воден транспорт \r\nПревозените товари от речния и морския транспорт през четвъртото тримесечие на 2018 г. намаляват със 115.1 хил. т спрямо съответното тримесечие на 2017 г. в резултат на по-малкото превозени товари от морския транспорт. Извършената работа също намалява и достига 183.7 млн. ткм поради по-кратките разстояния, на които са били превозени товарите от речния транспорт. \r\nПътнически сухопътен транспорт \r\nБроят на превозените пътници от сухопътния транспорт през четвъртото тримесечие на 2018 г. е 112 994.4 хил., или с 4.5% по-малко спрямо същия период на предходната година, което се дължи на намаление на превозените пътници от автобусния транспорт при вътрешните превози. \r\nСъщевременно и извършената работа намалява с 5.3% и достига 2 718.3 млн. пътниккилометра. \r\nПътнически воден транспорт \r\nПрез четвъртото тримесечие на 2018 г. при водния пътнически транспорт се наблюдава намаление на превозените пътници със 17.0%. Извършената работа се увеличава с 410.4 хил. пътниккилометра спрямо четвъртото тримесечие на предходната година.  \r\nГрадски електротранспорт \r\nПрез периода октомври - декември 2018 г. предприятията от градския електротранспорт (трамваен, тролейбусен и метро) общо са превозили 71 905.0 хил. пътници, или с 1 450 хил. пътници по-малко спрямо същия период на предходната година, което се дължи на трамвайните превози. \r\nИзвършената работа, измерена в пътниккилометри, също намалява (с 0.5%) в резултат на по-малкото средно превозно разстояние, на което са били превозени пътниците от трамвайния транспорт.", "date": "2019.02.27", "title": "НСИ: През четвъртото тримесечие на 2018 г. се наблюдава увеличаване с 3.3% на превозените пътници от пътническия транспорт в сравнение с предходното тримесечие"}
{"url": "http://www.focus-news.net/news/2019/02/27/2628607/vitseprezidentat-iliyana-yotova-shte-bade-na-rabotno-poseshtenie-v-saedinenite-amerikanski-shtati.html", "text": "Вицепрезидентът Илияна Йотова ще бъде на работно посещение в Съединените американски щати от 28 февруари до 4 март. Това съобщиха от  Прессекретариата на държавния глава . \r\nНа 3 март в Музея на Холокоста и в Музея на толерантността в Лос Анджелис вицепрезидентът ще открие две възпоменателни плочи за спасяването на българските евреи, поставени благодарение на родолюбиви българи. По случай Националния празник на Република България заедно с българския генерален консул в Лос Анджелис Веселин Вълчев Илияна Йотова ще бъде домакин на официален прием. На него ще присъства и заместник-кметът на Лос Анджелис Нина Хачикян. На събитието са поканени българските генерални консули, представители на американските институции, представители на българската общност. \r\nНа 2 март в българското училище „Св. св. Кирил и Методий“ в Лос Анджелис вицепрезидентът ще участва в тържественото отбелязване на 141 години от Освобождението на България. \r\nПосещението на вицепрезидента в САЩ започва на 28 февруари от Сиатъл. Илияна Йотова ще посети централата на „Майкрософт“, където ще разговаря с Ерик Хорвиц – вицепрезидент и ръководител на изследователския център на технологичната компания. Вицепрезидентът ще се срещне и с българи, заемащи ръководни позиции в „Майкрософт“. \r\nНа остров Вашон Илияна Йотова ще гостува в дома на международно известния етнограф и радетел за популяризирането на българската култура Мартин Кьониг. Във водената от вицепрезидента делегация е и художникът фотограф Иво Хаджимишев – дългогодишен приятел на Кьониг. Заедно с него Илияна Йотова планира през септември изложба, която ще представи фотографии и автентични записи на български фолклор, които Мартин Кьониг прави по време на изследователските си пътувания в България през 60-те години на миналия век. \r\nСрещите с българската общност са акцент в посещението на вицепрезидента в САЩ. На 28 февруари Илияна Йотова ще разговаря със сънародниците ни в Сиатъл, на 1 март – в Лос Анджелис, на 2 март в Ървайн, Ориндж Каунти, вицепрезидентът ще се срещне с българската общност от Южна Калифорния. На тези срещи фотографът етнограф Асен Великов ще представи свои снимки, запечатали народни празници и обичаи в различни части на България, както и от Бесарабия. \r\nНа 1 март вицепрезидентът ще разговаря със заместник-кмета на Сиатъл Шефали Ранганатан. \r\nВъв водената от Илияна Йотова делегация е и Стефан Янев – секретар на президента Румен Радев по сигурност и отбрана.", "date": "2019.02.27", "title": "Вицепрезидентът Илияна Йотова ще бъде на работно посещение в Съединените американски щати"}
{"url": "http://www.focus-news.net/news/2019/02/27/2628610/varna-45-godishna-zhena-e-postradala-pri-katastrofa-na-patya-za-selo-breznitsa.html", "text": "45-годишна жена е пострадала при катастрофа на пътя за село Брезница. Това съобщиха за  Радио „Фокус“-Варна  от пресцентъра на ОДМВР-Варна. На 26 февруари, около 09.30 часа, на пътя за село Бързица е възникнало пътнотранспортно произшествие. 61-годишен водач на лек автомобил от село Бозвелийско, по време на движение, поради несъобразена с релефа на пътя скорост, губи контрол над превозното средство и се блъска в мантинела. 45-годищна жена, пътничка в автомобила, е получила контузни наранявания. Тя е прегледана е и освободена за домашно лечение, без опасност за живота.", "date": "2019.02.27", "title": "Варна: 45-годишна жена е пострадала при катастрофа на пътя за село Брезница"}
{"url": "http://www.focus-news.net/news/2019/02/27/2628609/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Председателят на Президиума на Босна и Херцеговина (БиХ) Милорад Додик заяви, че ако Конституционният съд на страната одобри инициативата за промяна на името на Република Сръбска (РС), „Република Сръбска ще седне и ще вземе решение за своя статут“ и че той самият е за независимост, пише електронното издание на  белградския ежедневник „Политика“ . \r\nВ рамките на гостуването си на програма на РТС, той заяви, че позицията на властта и опозицията в РС е да се вземе решение за статута, ако инициативата на босненската мюсюлманска „Партия на демократическото действие“ (ПДД) стигне до разглеждане от Конституционния съд на БиХ. \r\nЩе свикаме референдум и ще се отделим от Босна, каза Додик, като увери, че този ход ще бъде подкрепен от поне десет страни. \r\nЛидерът на босненските сърби заяви, че разчита на реакцията на САЩ и Европейския съюз, но този ход със сигурност ще бъде реакцията на РС. Ако Косово има право да се отдели, в БиХ има Република Сръбска и хървати \r\nПредседателят на Президиума на БиХ увери, че решението за Косово ще се отрази и в Република Сръбска, защото „ако някой получи правото да каже, че взима решение за отделянето на Косово от Сърбия, защото това право да нямат и някои други“. \r\n„Ако някой има това право, то ние считаме, че можем да се позовем на това и ще се позовем на това право“, заяви Додик. \r\nТой заяви, че парламента на РС е заявил „в момента, когато Косово се обяви за независимо“, че когато Прищина влезе в ООН, то значи и Баня Лука има право да се отдели. \r\nТой оцени, че при такова развитие на нещата „и хърватите в Босна няма да пропуснат възможността да се отделят“, а и бошняците ще разберат, че това е най-добре за тях. \r\nТой смята, че не може да се стигне до война в Босна, като добави, че армията и СИПА веднага биха се „разпаднали“, докато кантоналната полиция не може да преминава границите на ентитетите. \r\nГоворейки за позицията си в Сараево, той каза, че не е отишъл в Президентството, за да засили Босна, а позицията на РС и че „днес Босна не е нито на небето, нито на земята“. Има много открити въпроси, каза Додик, като отбеляза, че може би в началото е имало грешка, когато Босна е била „заслепена“ от Дейтънското споразумение. \r\nПо неговите думи, може би е трябвало да се проведе разграничение и тогава днес Босна би била по-стабилна. \r\nТой каза, че РС изисква спазването на Дейтънското споразумение и че РС ще укрепи своята Конституция, защото върховният представител (на международната общност) е иззел много от нейните компетенции. \r\nЩо се отнася до инициативата на ПДД за промяна на името на РС, Додик заяви, че РС е „синоним на Западна Сърбия, защото хората се чувстват така“. Без мое съгласие БиХ не може да се присъедини към НАТО - а аз съм против \r\nЛидерът на босненските сърби заяви, че е против членство на БиХ в НАТО, защото този Алианс, по неговите думи, „подкрепи политически мюсюлманите във войната“. \r\nНа забележката на журналист,а че партията на Додик „Съюзът на независимите социалдемократи“ (СНСД) някога е била шампион на членството в НАТО, той заяви, че тя е „действала така в контекста на международните отношения“. \r\n„Отношението се промени, защото НАТО бомбардира Сърбия. НАТО извърши геноцид срещу сърбите чрез бомбардировките през 1999 г.“, подчерта Додик. \r\nТой добави, че официалната му политика до 2005 г. е била демилитаризация, защото БиХ не може да има военна структура. \r\n*** След напрегнатата ситуация в междупартийните отношения, които и формално завряха, след като министърът на труда и социалната политика Мила Царвевска обяви, че от пенсионния фонд липсват 19 милиона евро, за които е отговорен функционер на „Демократичния съюз за интеграция“ (ДСИ), се случиха няколко явни инцидента между най-голямата албанска партия и Социалдемократическия съюз за интеграция (СДСМ), които завършиха със скандал в парламента при неуспешния опит да бъде взет депутатския имунитет на бившия председател на Събранието, а сега народен представител от ВМРО-ДПМНЕ, Трайко Веляновски, пише  електронното издание на вестник „Вечер“ . \r\nКакто пише ежедневникът, различията между двете партии в управляващата коалиция на Македония са прекалено големи, за да могат да бъдат решени чрез разговори между председателите Зоран Заев и Али Ахмети. \r\nИзточници на „Вечер“ са потвърдили вече няколко пъти, че и от важното посолство в Скопие вече са на мнение, че ДСИ трябва да излезе от правителството и да се маргинализира, а корупцията е само главната, но не и единствената причина за това. Десетте депутати на партията могат да бъдат компенсирани с осемте народни представители, които бяха изключени от ВМРО-ДПМНЕ и няколко от другите албански партии, преди всичко от БЕСА и „Алтернатива“, а в това ново правителство две места са резервирани за бивши министри от ВМРО-ДПМНЕ, които сега са противници на Християн Мицковски. \r\nВ периода преди изборите, и СДСМ и ДСИ имат интерес да не се явят сами на вота заради риска от лош резултат при малка избирателна активност и именно това е причината да се опитват да се разберат за общ кандидат и с общи сили да спечелят повече гласове от ВМРО-ДПМНЕ, но това ще бъде последното им общо действие в коалиция, пише изданието. След президентските избори - следва раздяла  \r\nСимптоматично е, че днес Али Ахмети говори по същия начин, с един и същ речник, както говореше и при прекратяването на сътрудничеството с ВМРО ДПМНЕ. \r\nЛидерът Али Ахмети съобщи, че в сряда ще се срещне с министър-председателя и лидер на СДСМ Зоран Заев, с когото ще обсъди съвместния кандидат за президент, както и политическата ситуация. \r\nСлед среща във вторник в централата на партията в Скопие с албанския външен министър Гент Чакай, Ахмети изрази увереност, че те ще намерят решение за консенсусен кандидат за президент. \r\nТой каза, че няма никакви проблеми във функционирането на управляващата коалиция, коментирайки изявлението на вицепредседателя на СДСМ Мохамед Зекири, че е възможно правителство без ДСИ. \r\n„Уверявам ви, че няма преписка между коалиционните партньори. Възможно е да има различия по някои въпроси, които не застрашават целостта или морала на ДСИ или СДСМ. Страната се нуждае от повече мир, комуникация и сътрудничество между политическите сили във властта и опозицията“. \r\n„Опозицията също не може да бъде изключена от тези важни процеси. Ако има правителство без ДСИ, бих казал, че това ще бъде голяма грешка, но това може да бъде изявление на член или служител на СДСМ, който няма отговорност за великата историческа мисия, която Република Македония има. В тази ситуация имам отговорност пред гражданите на Македония дали са албанци, македонци, турци, роми, сърби, власи и в тази ситуация не си служа с политически емоции за ежедневна политика, за рейтинг и т.н. Аз съм за националната политика, която е полезна за всички граждани“, каза Ахмети. \r\n***  Посланикът на САЩ в Атина Джефри Пайет приветства започването на Стратегическия диалог между страната му и Гърция, като момент, който отбелязва първата годишнина от стратегическия напредък в отношенията между съюзниците от НАТО, като подчерта, че укрепването на двустранните връзки се радва на двупартийна подкрепа във Вашингтон, пише  електронното издание на вестник Kathimerini . \r\n„Задълбочаването на връзките между САЩ и Гърция има двупартийна подкрепа във Вашингтон“, заяви Пайет късно във вторник на мероприятие за геополитическата роля на Гърция и гръко-американските отношения, организирано от Гръцката фондация за европейска и външна политика (ELIAMEP). \r\nЩо се отнася до Стратегическия диалог САЩ-Гърция, който бе стартиран от (тогава заместник) външния министър на Гърция Йоргос Катругалос и държавния секртар на САЩ Майк Помпео, Пайет посочи, че този процес „издигна и институционализира нашите отношения по начин, отговарящ на визията за съюза между САЩ и Гърция на много от дългогодишните приятели на посолството“. \r\nПосланикът подчерта, че във Вашингтон има „силно признание“ за ролята на Гърция като стълб на стабилността в по-широкия регион и „впечатляващия принос“ на страната по време на миграционната криза, както и прилагането на Преспанския договор. \r\n„Днес, отношението към отношенията между САЩ и Гърция във Вашингтон е по-добро от отколкото е било в продължение на много години“, заяви Пайет, като добави, че това е отразено в безпрецедентно голямата американска делегация, която ще бъде на форума в Делфи този уикенд. \r\n*** Президентът и премиерът на Косово Хашим Тачи и Рамуш Харадинай имат две различни версии за дължината на границата на страната със Сърбия, като държавният глава твърди, че тя е 430 км, докато министър-председателят – 381 км, пише  прищинският ежедневник „Коха Диторе“ . \r\nВ няколко случая Тачи заяви, че Прищина трябва да направи демаркация на границата със Сърбия, която е дълга 430 км, но във вторник Харадинай представи документ с карти, според който дължината на границата е 381 км. \r\nВ документа се посочва, че граничната линия, описана в него, съответства на тази от 31 декември 1988 г. като тази на тогавашната Социалистическа автономна провинция Косово и същото е потвърдено в Конституцията от 1974 г. Освен това документът добавя, че същата граница е призната от Военно-техническото споразумение между НАТО и бившата Съюзна република Югославия през 1999 г. „Косово определи границите със Сърбия, успя в това и го потвърди в деня на обявяването на независимост на 17 февруари 2008 г. Това са международно признатите границите на Косово със Сърбия“, заяви Харадинай, когато представи документа. „Тези граници не могат да бъдат променяни едностранно, те са маркирани, координатите на всички зони са тук“, добави той. Премиерът подчерта, че Косово няма териториални претенции към никого: „Ако цената за признаване е отстъпване на територия, можем да изчакаме, можем да минем и без споразумение“.", "date": "2019.02.27", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/02/27/2628608/iskren-veselinov-vmro-za-nas-e-vazhno-da-ima-garantsiya-che-preferentsiite-shte-ostanat-v-stariya-vid.html", "text": "За нас е важно да има гаранция, че преференциите ще останат в стария вид. Това каза заместник-председателят на ВМРО Искрен Веселинов пред журналисти, предаде репортер на  Агенция „Фокус“ . „Търсим единно решение по президентското вето за Изборния кодекс“, каза заместник-председателят на ВМРО. Веселинов обясни, че за ВМРО е важно да има гаранция, че преференциите ще останат в стария вид. „Всички останало може да се говори“, коментира той.  \r\nДеница КИТАНОВА", "date": "2019.02.27", "title": "Искрен Веселинов, ВМРО: За нас е важно да има гаранция, че преференциите ще останат в стария вид"}
{"url": "http://www.focus-news.net/news/2019/02/27/2628611/burgas-obshtinata-e-podgotvila-bogata-tarzhestvena-programa-za-otbelyazvaneto-na-treti-mart.html", "text": "Общината е подготвила богата тържествена програма за отбелязването на Трети март. Това съобщиха от пресцентъра на  Община Бургас . Събитията в празничната програма ще започнат на 28 февруари с изложба на картини от фонда на БХГ „Петко Задгорски\" и лекция за Левски на видния ни историк проф. Пламен Павлов. На 1 март от 18.00 часа в КЦ „Морско казино\" ще бъде открита изложба с лични оръжия на български революционери, която досега не е гостувала в Бургас. \r\nНа 3 март в центъра на града ще се проведат няколко събития с масов характер, които да покажат, че Бургас помни миналото и пази традициите. От 11.00 до 13.30 часа на площад „Тройката\" няколко обособени тематични къта ще представят „Пътя на свободата\". Там всеки ще може да се снима с Райна Княгиня и да развее знамето с надпис „Свобода или смърт\", да застане до подполковник Калитин и да прегърне Самарското знаме. Пред умалено копие на паметник „Шипка\" ще можете да се здрависате с руски опълченец и да вдигнете високо Националния ни флаг. Отряд на българските революционери ще вдъхнови малки и големи да пазят и прославят България. Всеки, който се разходи по Пътя на Свободата, ще получи някое от българските знамена - Самарското, „Свобода или смърт\" или Националния флаг.   \r\nОт 11.00 до 12.00 часа млади бургаски таланти ще имат възможността със стихове и песен да възпеят Свободата на сцената „Възпявам тебе, майко Свобода\". \r\nОт 12.00 до 13.00 часа над 20 състава от община Бургас ще вземат участие в Празничното хоро. Заедно те ще поздравят жителите и гостите на Бургас с 40-минутна хоротека. На площада ще бъдат представени хора (танци) от всички краища на България. Всеки ансамбъл ще бъде отличен от кмета Димитър Николов за съхраняване на старите български традиции. \r\nЧестването на Трети март ще завърши с концерт-спектакъл в Операта от 18.00 часа.  \r\nЦялата програма на събитията е публикувана на сайта на Община Бургас.", "date": "2019.02.27", "title": "Бургас: Общината е подготвила богата тържествена програма за отбелязването на Трети март"}
{"url": "http://www.focus-news.net/news/2019/02/27/2628615/burgas-pomorie-shte-otbelezhi-tarzhestveno-141-godini-ot-osvobozhdenieto-na-balgariya.html", "text": "141-та годишнина от Освобождението на страната ни от османско иго ще бъде тържествено отбелязана в Поморие. Това съобщиха от пресцентъра на Община Поморие. Честването на 3 март 2019 г. (неделя) ще се състои в центъра на града, от 11.00 часа пред паметните плочи на участниците в Освободителната война. Свещениците от храм „Свето Рождество Богородично“ ще отслужат благодарствен молебен, а по-късно ще бъдат поднесени венци и цветя. Участие в програмата ще вземат Детски фолклорен танцов ансамбъл „Раковина“ с ръководител Владимир Данаилов и Общинският духов оркестър с диригент Ангел Панцирков. Празничната програма ще продължи на площад „Св. Св. Кирил и Методий“, където от 12.00 ч. ще започне „Пробуждане с хоро“. Това е традиционна световна инициатива на Сдружение „Азбукари“ и „Българи за България“ с цел възраждане на българщината. Съорганизатор е Ротари клуб – Поморие.  \r\nВ навечерието на празника децата от Детска градина „Теменуга“ - Ахелой също ще поздравят своите съграждани. Концертът им ще се проведе от 17.00 часа на 28 февруари 2019 г. в залата на Народно читалище „Светлина 1934“ - Ахелой.  \r\nОбщина Поморие кани всички жители и гости на града да се присъединят към инициативите в памет на величието на героите в Освободителната война.", "date": "2019.02.27", "title": "Бургас: Поморие ще отбележи тържествено 141 години от Освобождението на България"}
{"url": "http://www.focus-news.net/news/2019/02/27/2628612/prokuror-vanya-krasteva-chetirima-dushi-sa-privlecheni-kato-obvinyaemi-za-uchastie-v-prestapna-grupa-izvarshvala-imotni-izmami-na-teritoriyata-na-stolichna-obshtina.html", "text": "Четирима души са привлечени като обвиняеми за участие в престъпна група, извършвала имотни измами на територията на Столична община. Това каза наблюдаващият разследването прокурор Ваня Кръстева на брифинг на СДВР и Специализираната прокуратура във връзка с неутрализирането на организирана престъпна група за имотни измами, предаде репортер на  Агенция „Фокус“ . \r\n\"Специализираната прокуратура наблюдава досъдебното производство от началото на миналата година. То касае организирана престъпна група, извършвала измами. Характерно е, че те са се насочвали към възрастни лица или такива с психични проблеми, които лесно могат да бъдат манипулирани или рядко поддържат връзка с роднините си. Членове на групата са осъществявали контакти с тях и са ги карали да им подписват пълномощни, които после са използвали за прехвърляне на техни недвижими имоти, които потърпевшите са загубвали\", обясни прокурорът.  По думите й на този етап е установено, че групата е генерирала значителен финансов ресурс. \"Към момента имаме четирима привлечени като обвиняеми. Има множество събрани веществени доказателства – документи, нотариални актове и пълномощни за значителен брой измами\", допълни тя, като уточни, че в някои от случаите измамите са били предотвратени от служители на СДВР. \"Предприети са действия по претърсвания и изземвания както на членове на групата, така и на техни близки. Специализираната прокуратура ще входира искане за взимане на постоянни мерки за задържане под стража за 72 часа\", каза още прокурор Кръстева.  \r\nДиректорът на СДВР ст. комисар Георги Хаджиев уточни, че в хода на операцията за били задържани 10 лица. „Преди около 7-8 месеца е  постъпил оперативен сигнал за група, която се занимава с неправомерно придобиване на имоти на територията на Столична община“, посочи той, като допълни, че става въпрос за 23 неправомерно придобити имота чрез заблуждаване на собствениците им. По думите му за 9 имота е било предотвратено неправомерното прехвърляне в следствие на действия на служители от СДВР.", "date": "2019.02.27", "title": "Прокурор Ваня Кръстева: Четирима души са привлечени като обвиняеми за участие в престъпна група, извършвала имотни измами на територията на Столична община"}
{"url": "http://www.focus-news.net/news/2019/02/27/2628614/d-r-nigyar-dzhafer-dps-2017-g-e-vremeto-na-absolyutnata-zakonodatelna-vakhanaliya-v-oblastta-na-zdraveopazvaneto.html", "text": "2017 г. е времето на абсолютната законодателна вакханалия в областта на здравеопазването. Това каза заместник-председателят на Народното събрание и депутат от ДПС д-р Нигяр Джафер по време на, предаде репортер на  Агенция „Фокус“ . По думите ѝ в този отчет е описано, че често променящата се нормативна среда е пречка. „В тази зала има поне няколко души, които знаят, че този доклад за дейността на НЗОК трябва да върви с един друг по-важен доклад, по-важен отчет – за бюджета на НЗОК, където са същинските проблеми. Задаваме отново въпроса – г-жо Стоянова, кога Комисията по бюджет и финанси ще благоволи да разгледа докладите за 2016 и 2017 г. Комисията по здравеопазване направи необходимото. Нима всичко в системата на здравеопазването е добре, всичко е подредено и няма нужда от анализ? Целта на законодателното усилие да се изискат такива отчети и да се направи анализ в този период“, обясни д-р Джафер. Тя допълни, че през 2017 г. се сменят трима управители на НЗОК. По думите ѝ този отчет препотвърждава това, че не се представя финансовото състояние на здравната система. Това е годината, в която се оформя проблемът с огромния размер на неразплатените разходи към лечебни заведения в чужбина“, обърна внимание д-р Джафер. Според нея, ако принципите на обективност са водещи, Комисията по бюджет и финанси е трябвало да разгледа този бюджет и да не го приеме. „Може би затова не внасяте този отчет и не го разглеждате“, допълни народният представител от ДПС. Тя попита също какво надзирава всъщност Надзорния съвет на Касата, както и какво става със здравноосигурителния модел и кога той ще бъде обсъден и приет.  \r\nДеница КИТАНОВА", "date": "2019.02.27", "title": "Д-р Нигяр Джафер, ДПС: 2017 г. е времето на абсолютната законодателна вакханалия в областта на здравеопазването"}
{"url": "http://www.focus-news.net/news/2019/02/27/2628616/pazardzhik-do-1300-chasa-dvizhenieto-se-osashtestvyava-samo-v-aktivnata-lenta-po-avtomagistrala-trakiya-pri-km-87-v-posoka-sofiya-poradi-remont-na-ogranichitelna-sistema.html", "text": "До 13.00 часа днес движението се осъществява само в активната лента по автомагистрала „Тракия“ при км 87 в посока София поради ремонт на ограничителна система. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, спазвайки пътната сигнализация.", "date": "2019.02.27", "title": "Пазарджик: До 13.00 часа движението се осъществява само в активната лента по автомагистрала „Тракия“ при км 87 в посока София поради ремонт на ограничителна система"}
{"url": "http://www.focus-news.net/news/2019/02/27/2628619/ministar-kiril-ananiev-broshurata-lyubov-bez-posledstviya-ne-tryabva-da-se-razprostranyava-v-uchilishtata-vsichki-vinovni-za-tova-shte-badat-nakazani.html", "text": "Брошурата „Любов без последствия“ не трябва да се разпространява  в училищата, всички виновни за това ще бъдат наказани. Това каза след правителственото заседание министърът на здравеопазването Кирил Ананиев, предаде репортер на  Агенция „Фокус“ . \r\n„Искам да взема отношение по репортажа, който се излъчи тази сутрин, свързан с брошурата „Любов без последствия“. Това е част от здравната образователна програма, която се финансира от ООН“, заяви Ананиев и посочи, че първото ѝ издаване е било през 2006 г., като е преиздавана през 2009 г. и в началото на 2017 г.  \r\n„Брошурата е свързана с целевата група МСМ – мъже правят секс с мъже. Това е важна тема и ние не я подценяваме, но има определен регламент, според който тази брошура трябва да отиде само и единствено в кабинетите за анонимно и безплатно консултиране и изследване на хората от тази група за СПИН. Тази брошура не е била предназначена за училищата, поради което веднага щом получихме информация, че тя се разпространява в училищата, с МОН започнахме да правим всичко възможно да я вземем оттам и да не достига до невинните деца. Това е една провокация, която в момента разследваме, и всички виновни лица ще бъдат наказани по съответния начин“, заяви здравният министър. \r\nТой обясни, че брошурата се съхранява в РЗИ. „До момента имам информация, че пет РЗИ-та сами са взели решение да я разпространят – това са тези в Монтана, Видин, Ямбол, Кърджали и Хасково. Не съм убеден, че директорите на училищата са допуснали това да се случи, може би представителите на РЗИ са ги занесли и са ги оставили там“, заяви Ананиев. \r\nЦветилена СИМЕОНОВА", "date": "2019.02.27", "title": "Министър Кирил Ананиев: Брошурата „Любов без последствия“ не трябва да се разпространява в училищата, всички виновни за това ще бъдат наказани"}
{"url": "http://www.focus-news.net/news/2019/02/27/2628618/milena-doneva-tsentar-za-vremenno-nastanyavane-blagoevgrad-zapalnen-e-kapatsitetat-na-tsentara.html", "text": "Запълнен е капацитетът на Центъра за временно настаняване в Благоевград. Това каза за  Радио „Фокус“ – Пирин  Милена Донева, ръководител на Комплекса за социални услуги за стари хора и на Центъра за временно настаняване в града. Тя добави, че в началото на седмицата са настанени мъж и жена, които са семейство. „Въпреки това през новата седмица ще се освободят места, защото на някои от настанените изтича тримесечието, в което имат право да са в центъра“, отбеляза Милена Донева. Тя посочи, че през тези три месеца за настанените лица са положени всички необходими грижи. „Всеки един от тях ще поеме пътя си, което зависи от тях самите“, заяви Милена Донева. По думите ѝ капацитетът на центъра е 10 места.  \r\nДенис НИКИФОРОВ", "date": "2019.02.27", "title": "Милена Донева, Център за временно настаняване – Благоевград: Запълнен е капацитетът на центъра"}
{"url": "http://www.focus-news.net/news/2019/02/27/2628620/burgas-s-normalna-intenzivnost-e-avtomobilniyat-trafik-na-gkpp-malko-tarnovo-patnata-nastilka-e-zasnezhena.html", "text": "С нормална интензивност е автомобилният трафик на ГКПП „Малко Търново“, пътната настилка е заснежена. Това съобщи за  Радио „Фокус“-Бургас  дежурният на пункта. Потокът от автомобили към момента е нормален, преминаването се извършва без голямо изчакване. Пътят от и за граничния пункт е проходим при зимни условия.  \r\nДеница ДИМИТРОВА", "date": "2019.02.27", "title": "Бургас: С нормална интензивност е автомобилният трафик на ГКПП „Малко Търново“, пътната настилка е заснежена"}
{"url": "http://www.focus-news.net/news/2019/02/27/2628621/politico-prezidentat-na-iran-ne-prie-ostavkata-na-vanshniya-ministar-mohamed-dzhavad-zarif.html", "text": "Президентът на Иран Хасан Роухани не прие оставката на министъра на външните работи на страната Мохамед Джавад Зариф, предава  европейската редакция на Politico , като се позовава на информация от местните медии. \r\n„Тъй като върховният водач (аятолах Али Хаменей)  ви описа като „заслужаващ доверие, смел и религиозен“ човек в челото на съпротивата срещу широкия натиск на САЩ, смятам, че приемането на вашата оставка би било срещу националните интереси и я отхвърлям“, заяви Роухани в писмо, публикувано в сряда от държавната IRNA. \r\nОсвен това държавният глава посочи, че радостта, показана от враговете на Иран, като Израел, е демонстрирала успехите на Зариф като външен министър. \r\n„Политико“ припомня, че външният министър е архитект и защитник на иранската ядрена сделка (Съвместният всеобхватен план за действие (СВПД)) и неговото напускане щеше да бъде възприето като сериозен удар по пакта, който и без това беше силно разклатен от решението на американския президент Доналд Тръмп да извади САЩ от него. \r\nПревод и редакция:", "date": "2019.02.27", "title": "Politico: Президентът на Иран не прие оставката на външния министър Мохамед Джавад Зариф"}
{"url": "http://www.focus-news.net/news/2019/02/27/2628622/ministar-krasimir-valchev-broshurata-lyubov-bez-posledstviya-e-razprostranyavana-v-uchilishtata-ot-meditsinskite-spetsialisti-raboteshti-v-zdravnite-kabineti.html", "text": "Брошурата „Любов без последствия“ е разпространявана в училищата от медицинските специалисти, работещи в здравните кабинети. Това каза след правителственото заседание министърът на образованието и науката Красимир Вълчев, предаде репортер на  Агенция „Фокус“ .  \r\n„Все още нямаме пълна информация по случая. Но това, което разбрахме, е, че чрез медицинските специалисти, които са в здравните кабинети в училище и които не са на подчинение на директорите, е разпространявана брошурата в повечето случаи“, обясни Вълчев. \r\nЦветилена СИМЕОНОВА", "date": "2019.02.27", "title": "Министър Красимир Вълчев: Брошурата „Любов без последствия“ е разпространявана в училищата от медицинските специалисти, работещи в здравните кабинети"}
{"url": "http://www.focus-news.net/news/2019/02/27/2628605/dimitar-nikolov-kmet-na-burgas-kato-sobstvenik-na-agentsiya-i-radio-fokus-krasimir-uzunov-ostavi-dalboka-dirya-v-balgarskata-zhurnalistika.html", "text": "Като собственик на Агенция и Радио „Фокус“ Красимир Узунов остави дълбока диря в българската журналистика. Това каза за  Радио „Фокус“ – Бургас  кметът на Община Бургас Димитър Николов. „Краси Узунов беше личност с голям авторитет. Той ще остане в паметта на обществото като човек, който силно се вълнуваше от българската военна история и направи много за съхраняването на паметта за българските победи на бойното поле. За нас смъртта му е голяма загуба за цялата общественост! Поклон пред неговата памет!“, заяви Димитър Николов. \r\nМария КУРТЕВА", "date": "2019.02.27", "title": "Димитър Николов, кмет на Бургас: Като собственик на Агенция и Радио „Фокус“ Красимир Узунов остави дълбока диря в българската журналистика"}
{"url": "http://www.focus-news.net/news/2019/02/27/2628623/pazardzhik-okrazhniyat-sad-shte-gleda-myarkata-za-neotklonenie-na-29-godishniya-mazh-ot-velingrad-ubil-baba-si.html", "text": "Окръжен съд – Пазарджик ще разгледа искане за налагане на мярка за неотклонение „задържане под стража“ по отношение на 29-годишния Христо Спасов, съобщи за  Радио „Фокус“ – Пазарджик  Маринела Георгиева от администрацията на съда. Спасов е обвинен за това, че на 24 февруари във Велинград умишлено е убил баба си, нанасяйки й удари с дървен прът по главата. Началото на съдебното заседание е в 14.00 часа, а докладчик по делото е съдия Ирина Джунева. \r\nВаня НИКОЛОВА", "date": "2019.02.27", "title": "Пазарджик: Окръжният съд ще гледа мярката за неотклонение на 29-годишния мъж от Велинград, убил баба си"}
{"url": "http://www.focus-news.net/news/2019/02/27/2628600/koha-ditore-kosovo-prezidentat-i-premierat-na-kosovo-s-razlichni-versii-za-dalzhinata-na-granitsata-mezhdu-kosovo-i-sarbiya.html", "text": "Президентът и премиерът на Косово Хашим Тачи и Рамуш Харадинай имат две различни версии за дължината на границата на страната със Сърбия, като държавният глава твърди, че тя е 430 км, докато министър-председателят – 381 км, пише  прищинският ежедневник „Коха Диторе“ . \r\nВ няколко случая Тачи заяви, че Прищина трябва да направи демаркация на границата със Сърбия, която е дълга 430 км, но във вторник Харадинай представи документ с карти, според който дължината на границата е 381 км. \r\nВ документа се посочва, че граничната линия, описана в него, съответства на тази от 31 декември 1988 г. като тази на тогавашната Социалистическа автономна провинция Косово и същото е потвърдено в Конституцията от 1974 г. Освен това документът добавя, че същата граница е призната от Военно-техническото споразумение между НАТО и бившата Съюзна република Югославия през 1999 г. „Косово определи границите със Сърбия, успя в това и го потвърди в деня на обявяването на независимост на 17 февруари 2008 г. Това са международно признатите границите на Косово със Сърбия“, заяви Харадинай, когато представи документа. „Тези граници не могат да бъдат променяни едностранно, те са маркирани, координатите на всички зони са тук“, добави той. Премиерът подчерта, че Косово няма териториални претенции към никого: „Ако цената за признаване е отстъпване на територия, можем да изчакаме, можем да минем и без споразумение“. \r\nПревод и редакция:", "date": "2019.02.27", "title": "„Коха Диторе“ (Косово): Президентът и премиерът на Косово с различни версии за дължината на границата между Косово и Сърбия"}
{"url": "http://www.focus-news.net/news/2019/02/27/2628613/afp-pakistan-zatvori-vazdushnoto-si-prostranstvo-zaradi-konflikta-s-indiya.html", "text": "Пакистан затвори въздушното си пространство в сряда заради опасения от пълномащабен конфликт със съседната му Индия, предава  AFP , като се позовава на управлението на гражданската авиация и военните на страната. \r\nОрганът за гражданска авиация (CAA) пише, че „официално е затворил въздушното си пространство до ново нареждане“, а пакистански говорител каза, че решението е взето „заради създалото се положение“. \r\nИзточник от CAA заяви пред AFP, че всички авиокомпании са били уведомени за „спиране на операциите в Пакистан до второ нареждане“. \r\nРешението бе взето, след като Пакистан заяви, че е свалил два самолета на Индийските военновъздушни сили във въздушното си пространство в сряда, което повиши напрежението между двата южноазиатски конкурента до опасни нови нива. \r\nИсламабад съобщи, че е заловил двама индийски пилоти, като единият от тях е в болница. \r\nНай-малко пет индийски летища също бяха затворени и десетки полети бяха отменени, съобщиха неназовани източници от авиационните власти на страната. \r\nАвиационните власти на Индия не отговори незабавно на искания за официален коментар. \r\nПревод и редакция:", "date": "2019.02.27", "title": "AFP: Пакистан затвори въздушното си пространство заради конфликта с Индия"}
{"url": "http://www.focus-news.net/news/2019/02/27/2628617/yeni-safak-turtsiya-zapochna-nay-golemite-voennomorski-ucheniya-v-istoriyata-si.html", "text": "Турция започна най-големите военноморски учения в историята си, в които ще се включат над 100 плавателни съда в трите морета, които мият бреговете на страната, пише  електронното издание на турския консервативен ежедневник Yeni Safak . \r\nЧетиридневното учение с име „Синя родина 2019“ започна в сряда с участието на 103 кораба в Черно, Егейско и Средиземно морета. \r\nФлотилията включва 13 фрегати, 6 корвета, 16 щурмови лодки, 7 подводници, 7 тралчика (миночистачи), 14 патрулни катера и други военноморски плавателни съдове. \r\nМаневрите са обявени 6 месеца по-рано, както изискват правилата и регулациите на НАТО. \r\nУчението се координира от Военноморския команден център и ще продължи до 2 март. \r\nПревод и редакция:", "date": "2019.02.27", "title": "Yeni Safak: Турция започна най-големите военноморски учения в историята си"}
{"url": "http://www.focus-news.net/news/2019/02/27/2628625/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "На Запад станаха промени: Северноатлантическият алианс се превърна в неравен брак. Състоялата се на 15-17 февруари Конференция по сигурността в Мюнхен окончателно потвърди този факт. Тя бе създадена през 1963 година като храм на култа към НАТО, но сега тя се е превърнала в мавзолей, който увековечава разрушаването на световния ред и прекъсването на трансатлантическите връзки, пише  френското издание Le Figaro  в материал, представен без редакторска намеса. \r\nСблъсъкът между Ангела Меркел и Майк Пенс стана символ на кризата в отношенията между двата бряга на Атлантика. Въпреки че Германия е най-верният съюзник на Съединените щати от 1949 г., покровителствали нейното възстановяване, а след това и обединението, канцлерът не се ограничаваше до призиви за многостранен подход. Тя разкритикува несъгласуваността на външната политика на Доналд Тръмп: търговската война не само срещу Китай, но и срещу съюзниците, оттеглянето от Транстихоокеанското споразумение (това развързва ръцете на Пекин в Азия), изоставянето на иранската ядрена сделка и изтеглянето на американските войски от Сирия и Афганистан (това дава Близкия Изток в ръцете на Русия и Иран). След катастрофалната среща на върха на НАТО в Полша, която само потвърди изолацията на Съединените щати по въпроса за Близкия изток, Пенс започна да чете на съюзниците проповеди за Иран и техните военни разходи. Тази риторика, достойна за Варшавския договор, беше посрещната с ледено мълчание. \r\nДа се разчита, че САЩ ще се върне към ролята си на доброжелателен лидер на свободния свят би било голямо заблуждение. Америка от 1945 година е мъртва. Този факт води след себе си изключително сериозни последствия за Европа, която се сблъсква със стратегически вакуум в период на възраждане на заплахите за нейната сигурност. Заплахата от китайския тоталитарен капитализъм, който използва финансова шокова сила и държавни предприятия, за да поеме контрола върху стратегически активи на континента. Заплахата от Русия, която притиска Европа в хватката между възстановяването на плашещ стратегически арсенал и популистките движения, които подкрепя. Заплахата от Турция и Иран, които се стремят да я подчинят на законите на политическия ислям. \r\nЕвропа се оказа обезоръжена пред лицето на тези заплахи. Тя повече не може да разчита на териториална стабилност, след нарушенията на хелзинския договор от 1975 година за ненарушимостта на границите от Русия в Крим и Донбас. Тя не може да разчита на установения ядрен ред, след като Русия разположи ракети с двойно назначение 9М729, което предизвика излизането на САЩ от Договора за ликвидация на ракетите със среден и малък обсег (ДРСМО) и не обещава нищо добро за START след неговото изтичане през 2021 година. И накрая, тя вече не може да разчита на уверенията на Съединените щати, които отварят вратите на „демократурите“, подчертавайки виртуалния характер на техните задължения към съюзниците. \r\nНа базата на горепосоченото, Европа няма друг избор, освен да защитава своите ценности, както и икономическия и социален модел, като си набави необходимите средства. С други думи, тя трябва да преосмисли себе си и постепенно да стане политическа сила и стратегически играч. \r\nЕвропейската армия е илюзия в отсъствието на обща визия, споразумение за жизненоважни интереси и единна операционна култура. Във всеки случай, това по никакъв начин не пречи на създаването на европейска стратегия за сигурност с редица специфични стълбове: развитието на военни способности, съвместни операции, програми за обучение, военно-промишления комплекс, изследователски дейности (особено в областта на изкуствения интелект) с финансиране от европейски фонд от 13 милиарда евро. Трябва да има три направления. Независима стратегия в областта на борбата с тероризма, защитата на ключовите инфраструктури, граничния контрол (като се започне от Средиземноморието), космическото и киберпространството. Преориентирането на Северноатлантическия алаинс с интензифицирането на сдържането на Русия, но без разполагане на нови ядрени ракети в Европа, което би могло да влоши различията и да предизвика публични протести, какъвто беше случаят по време на европейската ракетна криза. Формиране на съюз на демокрациите за многостранен подход към разоръжаването, търговията и борбата срещу затоплянето на климата, който трябва да включва Европа, Индия, Япония, Канада, Мексико, Колумбия, Австралия и Нова Зеландия. \r\nНависналите над демокрацията заплахи подчертават необходимостта от спешни действия на европейското ръководство и граждани. Всички трябва да са съгласни с инвестициите в сигурността, както и да поемат политически и морални задължения за защита на свободата. \r\n***  Фламандски депутати, подкрепяни от правителството, в момента изработват декрет, който да подготви Фландрия за сценарий на Брекзит без сделка. Текстът му ще бъде внесен на пленарно заседание на 13 март, денят след крайния срок, в който британският премиер Тереза Мей може да предложи на британските депутати отлагане на излизането на Европейския съюз, пише  електронното издание The Brussels Times . \r\n„Този декрет е необходим, за да бъдем готови за всичко, защото днес никой не може да предвиди какво ще се случи“, заяви премиерът на Фландрия Геерт Буржоа. \r\nДекретът ще се отнася до взаимните права на гражданите и конкретно до достъпа до работа, образование и сектора за хората с увреждания. \r\nОбединеното кралство трябва теоретично да напусне ЕС на 29 март 2019 г. \r\n***  Президентът на Иран Хасан Роухани не прие оставката на министъра на външните работи на страната Мохамед Джавад Зариф, предава  европейската редакция на Politico , като се позовава на информация от местните медии. \r\n„Тъй като върховният водач (аятолах Али Хаменей)  ви описа като „заслужаващ доверие, смел и религиозен“ човек в челото на съпротивата срещу широкия натиск на САЩ, смятам, че приемането на вашата оставка би било срещу националните интереси и я отхвърлям“, заяви Роухани в писмо, публикувано в сряда от държавната IRNA. \r\nОсвен това държавният глава посочи, че радостта, показана от враговете на Иран, като Израел, е демонстрирала успехите на Зариф като външен министър. \r\n„Политико“ припомня, че външният министър е архитект и защитник на иранската ядрена сделка (Съвместният всеобхватен план за действие (СВПД)) и неговото напускане щеше да бъде възприето като сериозен удар по пакта, който и без това беше силно разклатен от решението на американския президент Доналд Тръмп да извади САЩ от него. \r\n*** Разбунтувалите се министри снощи бяха обвинени от колегите си, че саботират разговорите с ЕС, пише в днешния си брой  The Times .Това се е случило след като те принудиха Тереза Мей да даде шанс на депутатите да отложат Брекзит.   \r\nПремиерът благодари на бунтовниците от правителството и ще позволи на парламентаристите да гласуват да спрат Брекзит без сделка на 29 март, ако отново нейният проект се провали в Камарата на общините. Така в Уестминстър ще могат да гласуват дали да попитат ЕС да удължи преговорния период, но само „за малко, ограничено време“.   \r\nТази концесия предизвика ожесточена язвителност в кабинета. Амбър Ръд, министър за пенсиите и трудовата заетост, Дейвид Гок, правосъден министър, и Грег Кларк, бизнес министър бяха обвинени, че са с поведение на „камикадзета“ от Лиз Трас, главен финансов министър. Триото, поддържащо идеята за оставане в Евросъюза, е заплашило да напусне кабинета.", "date": "2019.02.27", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/02/27/2628624/agentsiya-i-radioveriga-fokus-zapochvat-radioigrata-nezabravimoto-za-shedyovrite-na-balgarskata-literatura.html", "text": "Една инициатива на Агенция и Радиоверига  \"Фокус\"  за шедьоврите на българската литература и за тяхното място в паметта на нацията, за духовността и за правото ни да оцелеем като българи. Затова ще си ги припомним заедно с гласовете на нашите съвременници – актьори, поети, писатели, литератори, интелектуалци и общественици. Ще ги чуете десетки пъти в ефира на \"Фокус\" в цялата страна, ще ги намерите на сайтовете на \"Фокус\" и във Фейсбук. Ако познаете автора и неговото произведение, Вие неминуемо ще попаднете в списъка на потенциалните победители, които ще бъдат наградени  на специални церемонии в навечерието на Празника на българската писменост и култура - 24 май и на Денят на народните будители - 1 ноември. Всеки познал ще получи книгата \"Бойните маршове на честта и славата на България\", където са събрани маршовете в оригинален вид и историята за всеки един от тях. \r\nОчакваме отговорите ви на адрес: \r\nСофия, ул. „Султан тепе“ 8 \r\nтел. 0882 802 802, както и на телефоните на \"Фокус\" в цялата страна.  \r\nИмейл:   и във  .", "date": "2019.02.27", "title": "Агенция и Радиоверига \"Фокус\" започват радиоиграта „Незабравимото“ за шедьоврите на българската литература"}
{"url": "http://www.focus-news.net/news/2019/02/27/2628603/iskren-veselinov-vmro-prodalzhavayki-da-darzhim-vratata-si-otvorena-za-vsyakakav-vid-razgovori-zapochvame-podgotovka-za-samostoyatelno-uchastie-v-evroizborite-s-vodach-na-lista-angel-dzhambazki.html", "text": "Продължавайки да държим вратата си отворена за всякакъв вид разговори, започваме подготовка за самостоятелно участие в евроизборите с водач на листа Ангел Джамбазки. Това каза заместник-председателят на ВМРО Искрен Веселинов пред журналисти, предаде репортер на  Агенция „Фокус“ . Веселинов добави, че за председател на предизборния щаб е избран Юлиан Ангелов.  \r\nТой аргументира действията на ВМРО с поредния неуспешен опит за провеждане на коалиционен съвет на „Обединени патриоти“. „При условие, че голяма част от нашите партньори започнаха подготовка за самостоятелно явяване на избори, това направи и ВМРО на заседанието на Националния изпълнителен комитет, който се проведе вчера“, каза Веселинов.  \r\n„Разделението не е нещо добро, но със сигурност, ако продължим да сме втренчени в пъпа си и как да отразяваме собствените си проблеми в тема на деня, няма да направим никакъв резултат на тези избори“, заяви Веселинов. По думите му евроизборите са своеобразен Рубикон, който ще позволи на патриотичните формации да сменят курса на европейския съюз. „От този розово-либерален фашизъм да се тръгне към нормални човешки стойности, като семейство, вяра, национални ценности. Това е нашето знаме и смятаме, че ще имаме успех“, заяви още той. \r\nДеница КИТАНОВА", "date": "2019.02.27", "title": "Искрен Веселинов, ВМРО: Продължавайки да държим вратата си отворена за всякакъв вид разговори, започваме подготовка за самостоятелно участие в евроизборите с водач на листа Ангел Джамбазки"}
{"url": "http://www.focus-news.net/news/2019/02/27/2628626/haskovo-tseremoniya-parva-kopka-po-proekta-podkrepa-za-deinstitutsionalizatsiya-na-grizhite-za-detsa-chrez-izgrazhdane-i-remont-na-sotsialna-infrastruktura-v-haskovo-shte-se-provede-na-1-mart.html", "text": "Официална церемония „Първа копка“ по проекта на Община Хасково „Подкрепа за деинституционализация на грижите за деца чрез изграждане и ремонт на социална инфраструктура в град Хасково“ ще се проведе от 12.00 часа на 1 март 2019 година в района на ОУ „Св. св. Кирил и Методий“. Това съобщиха от пресцентъра на  Общината . \r\nОбщина Хасково е сключила договор № BG16RFOP001-5.001-0025-С01 за предоставяне на безвъзмездна финансова помощ по Оперативна програма „Региони в растеж“ 2014-2020, по Приоритетна ос Регионална социална инфраструктура за проект „Подкрепа за деинституционализация на грижите за деца чрез изграждане и ремонт на социална инфраструктура в град Хасково“. \r\nОбщата стойност на проекта е 814 271 лв. В рамките на проекта се предвижда изграждането на необходимата инфраструктура за услуги за деца, като част от мерките за деинституализация на грижата за деца до 2025 г., а именно Нов дневен център за подкрепа на деца с увреждания и техните семейства, Ново преходно жилище за деца от 15 до 18-годишна възраст и разширяване капацитета на съществуващ Център за обществена подкрепа, посредством изграждането на Център за спешен прием. \r\nПроектът стартира на 30 януари 2018 г. и трябва да приключи на 30 януари 2020 г.", "date": "2019.02.27", "title": "Хасково: Церемония „Първа копка“ по проекта „Подкрепа за деинституционализация на грижите за деца чрез изграждане и ремонт на социална инфраструктура в Хасково“ ще се проведе на 1 март"}
{"url": "http://www.focus-news.net/news/2019/02/27/2628606/yordan-tsonev-dps-predlozheniyata-za-spirane-na-zaplatite-na-narodnite-predstaviteli-sa-posegatelstvo-varhu-parlamentarizma.html", "text": "Предложенията за спиране на заплатите на народните представители са посегателство върху парламентаризма. Това каза зам.-председателят на ПГ на ДПС Йордан Цонев относно предложениято за промени в правилника на Народното събрание, с които да бъдат удържани средства или да не бъдат изплащани заплати на народните представители, които отсъстват от парламента без основателна причина, предаде репортер на  Агенция „Фокус“ . „Аз видях няколко проекта, за кой говорите не знам. Нашата оценка е, че повечето от тях са посегателството върху парламентаризма. Буквално посегателство върху парламентаризма. Парламентаризмът не е това, което повечето хора си мислят – натискане на копчета и обслужващ персонал. В Конституцията има текст за свободната воля на депутатите - малко да се замислят“, коментира той.  \r\nЦонев обясни, че нито едно от предложенията няма да бъде подкрепено от ДПС. „Нашата теза се казва пред вас, ще се каже и в комисия, и в зала. Зачестиха посегателствата върху парламентаризма, включително и по битови-организационни финансови въпроси. Време е да се замислим и аз ви призовавам да излезем от това дребнотемие и да помислим какъв тип държава искаме да имаме“, отбеляза Цонев. Той каза, че ДПС няма да последва примера на БСП и няма да напусне парламента. „Всеки опит парламентът да бъде превърнат в услуга или слуга на някой е вреда за гражданите и държавата“, уточни той. Според него никой не говори за работата, която трябва да върши парламентът, нито за качеството на законите. „Никой не говори, че се занимаваме с дневен ред, чиято задача е само да запълни времето. И това го прави управляващото мнозинство. Да не би да вкарат някой законопроект, който да развали и без това скапания им брак с националистите“, допълни Цонев.  \r\nДаяна ДЮЛГЕРОВА", "date": "2019.02.27", "title": "Йордан Цонев, ДПС: Предложенията за спиране на заплатите на народните представители са посегателство върху парламентаризма"}
{"url": "http://www.focus-news.net/news/2019/02/27/2628627/greta-gancheva-mon-shahat-e-sred-predpochitanite-sportove-za-zanimaniya-po-interesi-na-uchenitsite.html", "text": "Шахът е сред предпочитаните спортове за занимания по интереси на учениците. Това каза в седмичното предаване за образование „Всички в час“ на  Радио „Фокус“  Грета Ганчева, директор на Дирекция „Приобщаващо образование“ към Министерство на образованието и науката. Тя уточни, че над 3200 ученици предпочитат играта на шах, което развива стратегическото мислене и помага усвояването на учебните материали. По думите й има над 16 500 занимания по интереси в над 2040 учебни заведения в страната за тази календарна година, като над 60% от учениците са избрали направленията от „Дигитална креативност“, „Технологии“,  „Математика“ и „Природни науки“, но също така проявяват и голям интерес към направленията  „Изкуството и култура“ и „Спорт“. За първа година са създадени групи по „Медийна грамотност и стилистичен анализ“, поясни тя и добави, че освен училищата организатори могат да бъдат и учителите. „Има много учители, които организират подходящи занимания, те са търсени и избирани от децата. В същото време училищата могат да бъдат подкрепени и от външни институции като: библиотеки, читалища, центрове за подкрепа на личностно развитие, спортни клубове, федерации и от други юридически лица с нестопанска цел, които биха могли да подкрепят училищата в обучения и занимания по интереси на „Технологии“ и „Дигитална креативност“, освен това на много места се избира „Роботиката“. Така че те са полезни в това отношение, за да подкрепят учителите, в техните усилия да осигурят най-добрите занимания по интереси, най-полезните за техните ученици и тези, които максимално ще развият техните качества“, поясни тя. Грета Ганчева каза още, че Общините също имат много важна роля, защото те трябва да разработят програма, с която да ангажират повече от едно учебно заведение в населеното място, за да могат да направят съвместни изяви и да се покаже, какво са усвоили учениците. \r\nМилослава АНГЕЛОВА", "date": "2019.02.27", "title": "Грета Ганчева, МОН: Шахът е сред предпочитаните спортове за занимания по интереси на учениците"}
{"url": "http://www.focus-news.net/news/2019/02/27/2628629/zam-ministar-tanya-mihaylova-osiguryavane-vazmozhnosti-na-kompensirane-na-uchiteli-po-opredeleni-predmeti-e-tselta-na-novata-natsionalna-programa-na-mon.html", "text": "Осигуряване възможности на компенсиране на учители по определени предмети е целта на новата национална програма на МОН – „Мотивирани учители“. Това каза за предаването за образование „Всички в час“ на  Радио „Фокус“   заместник-министърът на образованието и науката Таня Михайлова. Тя заяви, че програмата е отговор на изискването за осигуряване на учители по предмети, по които в годините е утановен недостиг – предмети, свързани с природните науки, чужди езици, математика и информационни технологии. Програмата ще бъда насочена и към специалисти в определената област, които нямат педагогическа правоспособност, но искат да придобият такава. „Много важна дейност от самата програма е съзадаването на така наречения корпус от много мотивирани учители и доказани специалисти, които да приемат предизвикателството да работят в училища, в които е по-различна средата от социално-икономическа гледна точка, или се намират в отдалечени, по-труднодостъпни места, където е проблем намирането на добри учители с оглед споделянето на опита, който имат, не само предаването на знания към учениците, но и изграждането на училищна общност“, каза Таня Михайлова. Таня Михайлова добави, че програмата е на обществено обсъждане до 4-ти март, предвидена е за една година, а прогнозният бюджет е 1 млн. и 700 хиляди лева. Окончателният вариант на програмата ще бъде изработен след общественото обсъждане. За всяка от дейностите е предвиден различен брой участници, разясни тя.  \r\nМилослава АНГЕЛОВА", "date": "2019.02.27", "title": "Зам.-министър Таня Михайлова: Осигуряване възможности на компенсиране на учители по определени предмети е целта на новата национална програма на МОН"}
{"url": "http://www.focus-news.net/news/2019/02/27/2628631/kyustendil-rabotna-sreshta-mezhdu-predstaviteli-na-sotsialni-sluzhbi-mestnata-i-tsentralnata-vlast-se-provezhda-v-grada.html", "text": "Работна среща между представители на общините в региона, директори на социални служби и на Министерството на труда и социалната политика се провежда в заседателната зала на Областна администрация – Кюстендил, предаде репортер на  Радио „Фокус” – Кюстендил . Участва и областният управител Виктор Янев. От 12.30 часа ще се проведе брифинг за медиите. \r\nВенцеслав ИЛЧЕВ", "date": "2019.02.27", "title": "Кюстендил: Работна среща между представители на социални служби, местната и централната власт се провежда в града"}
{"url": "http://www.focus-news.net/news/2019/02/27/2628630/haskovo-obshtinata-organizira-tarzhestveno-chestvane-na-141-godini-ot-osvobozhdenieto-na-balgariya-na-3-mart.html", "text": "Общината организира тържествено честване на 141 години от Освобождението на България на 3 март. Това съобщиха от пресцентъра на  Община Хасково . По повод Националния празник на Република България Общината кани всички граждани, политически партии и обществени организации на тържественото честване, което ще се състои на 3 март 2019 г. от 11.00 часа на пл. „Общински“. Ще се проведе ритуал по издигане на националното знаме съвместно с поделение 52740 – Хасково, Духов оркестър - Хасково и Мажоретен състав към ОП „Младежки център“ – Хасково. \r\nОт 11.15 часа пред паметника на Незнайния воин ще се извърши ритуал по полагане на цветя и венци. \r\nОт 11.30 часа на сцената на пл. „Свобода“ ще се проведе концерт в подкрепа на световната инициатива „Пробуждане с хоро“, с участието на Представителен фолклорен ансамбъл „Хасково“ с художествен ръководител Ана Димитрова и Фолклорните клубове: „Славяни“ с художествен ръководител Мария Бялкова, „Воденица“ художествен ръководител Иван Иванов, „Фъртуните на Мишо“ с художествен ръководител Мишо Кадиев и „Веселие“ с художествен ръководител Надежда Атанасова. \r\nПразничната програма ще продължи в 19.00 часа в Театър „Иван Димов“ с концерт на Камерен оркестър - Хасково. Солист Красимир Тасков – пиано. Диригент Цанислав Петков. В програмата са предвидени произведения от М. Големинов, А. Атанасов и Кр. Тасков.", "date": "2019.02.27", "title": "Хасково: Общината организира тържествено честване на 141 години от Освобождението на България на 3 март"}
{"url": "http://www.focus-news.net/news/2019/02/27/2628633/predsedatelyat-na-narodnoto-sabranie-tsveta-karayancheva-dade-nachalo-na-initsiativata-za-balgarskite-literaturni-shedyovri-nezabravimoto-i-zadade-parvata-zagadka.html", "text": "Председателят на Народното събрание Цвета Караянчева даде началото на съвместната инициатива на Агенция и Радио „Фокус“ „Незабравимото“ – за български литературни шедьоври. В предаването „Всички в час“ тя отправи и първата загадка:  \r\nБългарио, за тебе те умряха, \r\nедна бе ти достойна зарад тях, \r\nи те за теб достойни, майко, бяха \r\nИ твойто име само кат мълвяха, \r\nумираха без страх. \r\nВ памет на Красимир Узунов започваме инициативата „Незабравимото“ – така, както той искаше, уточни председателят на Народното събрание Цвета Караянчева. „Искам да изкажа съболезнования за голямата загуба на Агенция и Радио „Фокус“, на цялото ни общество и лично моя загуба – на големия мой приятел Краси Узунов. Той беше един изключителен патриот и голям българин – гордея се, че го познавах“, добави тя. \r\nПознайте от кое литературно произведение е откъсът и кой е авторът, а отговорите ви очакваме на адрес: \r\nСофия, ул. „Султан тепе“ 8 \r\nтел. 0882 802 802, както и на телефоните на \"Фокус\" в цялата страна.  \r\nИмейл:   и във  .", "date": "2019.02.27", "title": "Председателят на Народното събрание Цвета Караянчева даде начало на инициативата за българските литературни шедьоври  „Незабравимото“ и зададе първата загадка"}
{"url": "http://www.focus-news.net/news/2019/02/27/2628634/ria-novosti-rusiya-shte-ukrepi-voennite-si-grupirovki-v-yuzhnata-i-zapadnata-chast-na-stranata.html", "text": "До края на годината Русия ще формира нови полкове в западната и южната част на страната, съобщи министърът на отбраната на Русия Сергей Шойгу на заседание на колегията на ведомството, предава  РИА Новости . \r\nВ състава на Балтийския флот ще се появят танков полк и брегови ракетен дивизион, в 20-а армия – два полка и техническа ракетна база, уточни Шойгу. Също така се планира в състава на Западния военен окръг (ЗВО) да бъде формиран зенитен ракетен полк към мобилния резерв, който ще повиши с 40% ефективността на прикриването на военни и държавни обекти на Балтийското направление. \r\nОсвен това, както отбеляза руският военен министър, сред задачите за ЗВО са завършването на строителството на военните градчета за 3-а и 144-а мотострелкови дивизии на 20-а армия, както и поддържането на бойната готовност на 23 батальона. Общо са планирани 142 организационни мероприятия. \r\nВъв войските в окръга ще постъпят близо 1300 единици въоръжение, военна и специална техника. Частта на съвременното оръжие в ЗВО вече е нараснала до 54%, подчерта Шойгу. \r\nПревод и редакция:", "date": "2019.02.27", "title": "РИА Новости: Русия ще укрепи военните си групировки в южната и западната част на страната"}
{"url": "http://www.focus-news.net/news/2019/02/27/2628635/pernik-vazpitanitsite-na-detsko-yunosheskata-shkola-na-minyor-zavoyuvali-dve-kupi-v-mezhdunarodniya-turnir-po-futbol-sandanskicup-se-sreshtnaha-s-kmeta-vyara-tserovska.html", "text": "Възпитаниците на детско-юношеската школа на „Миньор“, които завоюваха две купи в Международния турнир по футбол Sandanskicup, се срещнаха с кмета на Община Перник Вяра Церовска и нейния заместник Денислав Захариев, за да споделят постиженията и хубавите емоции от състезанието. Това съобщиха от пресцентъра на  Общината . \r\n„Поздравявам ви, мили деца, за резултатите, които сте постигнали. Перник се гордее с вас, продължавайте все така успешно да представяте града ни. Имате великолепни треньори и им благодаря за усилията, които полагат ежедневно за вас“, заяви кметът Церовска и каза, че ще покани младите спортисти на откриването на площадката в кв. „Драгановец“, която е 15 поред изградена в общината за безвъзмездно ползване от гражданите.  \r\nЗам.-кметът Денислав Захариев също поздрави възпитаниците на школата и им пожела с усмивка повече купи, за да идват по-често при кмета.  \r\n„Продължавайте да тренирате с хъс и не забравяйте училището“, посочи Захариев. \r\nПернишките момчета , набор и 2004 и 2008, грабнаха Купите и станаха шампиони в турнира Sandanskicup.В него взеха участие над 70 отбора от общо 9 страни, включително и пернишките школи на Миньор-Перник в шест възрастови групи.  \r\nНа срещата при кмета бяха и треньорите Иво Славчев, Венелин Трайков и директорът на школата Петър Анестиев.", "date": "2019.02.27", "title": "Перник: Възпитаниците на детско-юношеската школа на „Миньор“, завоювали две купи в Международния турнир по футбол Sandanskicup, се срещнаха с кмета Вяра Церовска"}
{"url": "http://www.focus-news.net/news/2019/02/27/2628639/smolyan-obshtinata-remontira-i-vazstanovyava-detski-ploshtadki-peyki-i-sportni-igrishta.html", "text": "Общината започна ремонт и възстановяване на детските площадки. Това съобщиха от пресцентъра на  Община Смолян . Подменят се изпочупени люлки и нарушена настилка, боядисват се пейки и дървените съоръжения. Сменят се повредени детайли и изгнили елементи. Ценните придобивки за децата са боядисани и освежени с цветни бои, които да създават настроение на децата. Ремонтират се и спортните игрища. \r\nПлощадката до Каевското дере в кв. „Райково\" е напълно обновена и ремонтирана. Поставена ѝ е ударопоглъщаща настилка. За съжаление недобросъвестни хора са повредили вече част от оградата. \r\nНапълно обновен е двора на читалище „Балкански просветител“ в кв. „Райково\". От ръководството на културната институция посочват, че мястото се е превърнало истински рай. „Нови пейки, нов Амфитеатър и нова детска къщичка. Как да не се наслади човек на това прекрасно кътче в квартала ни. Обновеният двор е истински пример за това, че Община Смолян успя да подсигури на гражданите прекрасни условия за отдих и забавления. Благодарим за грижата и своевременната реакция на кмета Николай Мелемов и пазим придобивките“, пишат с благодарност от „Балкански просветител“. \r\nОбщина Смолян призовава гражданите да се грижат и опазват площадките, на които играят децата ни, за да бъде приятно на всички. За съжаление детските площадки, пейките и кошчета стават постоянно обект на кражби и посегателства. \r\nРемонтите на детските площадки продължават и в момента.", "date": "2019.02.27", "title": "Смолян: Общината ремонтира и възстановява детски площадки, пейки и спортни игрища"}
{"url": "http://www.focus-news.net/news/2019/02/27/2628638/plovdiv-16-godishno-momche-e-nastaneno-v-bolnitsa-sled-kato-e-bilo-bilo-blasnato-ot-lek-avtomobil-v-grada.html", "text": "16-годишно момче е настанено в болница, след като е било било блъснато от лек автомобил в Пловдив. Това съобщиха за  Радио „Фокус“ – Пловдив  от Областната дирекция на МВР. След 19.00 часа снощи, на кръстовище между бул. „България“ и ул. „Дилянка“ в града, лек автомобил „Ситроен“ блъснал пресичащото пътното платно момче. То е оставено под лекарско наблюдение в болница, по първоначални данни няма опасност за живота му. Шофьорът на колата – 66-годишен мъж, е тестван с дрегер за алкохол, резултатът е отрицателен. По случая е образувано досъдебно производство.", "date": "2019.02.27", "title": "Пловдив: 16-годишно момче е настанено в болница, след като е било било блъснато от лек автомобил в града"}
{"url": "http://www.focus-news.net/news/2019/02/27/2628632/plamen-stoilov-kmet-na-obshtina-ruse-krasimir-uzunov-shte-ostane-v-saznanieto-ni-kato-edin-ot-nay-dostoynite-i-vseotdayni-balgari.html", "text": "Красимир Узунов ще остане в съзнанието ни като един от най-достойните и всеотдайни българи, ръководили първата българска частна информационна агенция „Фокус\". Това се посочва в  съболезнователен адрес от кмета на Община Русе Пламен Стоилов . \r\n„Загубата на всеки човек е мъка за неговите близки. Болката е неизмеримо по-голяма, когато от този свят си отива изключително достоен и добър човек като Красимир Узунов. Неговата кончина безспорно е загуба за всички. Всеки един от нас ще запомни Красимир Узунов с неговия висок професионализъм, човечност и любов към българското. Дълбок поклон пред паметта му!\", се казва още в съболезнователния адрес.", "date": "2019.02.27", "title": "Пламен Стоилов, кмет на Община Русе: Красимир Узунов ще остане в съзнанието ни като един от най-достойните и всеотдайни българи"}
{"url": "http://www.focus-news.net/news/2019/02/27/2628642/plovdiv-nad-10-000-lv-sa-otkradnati-ot-firmen-ofis-v-asenovgrad.html", "text": "Над 10 000 лв. са откраднати от фирмен офис в Асеновград. Това съобщиха за  Радио „Фокус“ – Пловдив  от ОДМВР. По първоначални данни, за времето между 02.30 часа и 08.00 часа на 26 февруари крадци са разбили входната врата на помещението и отнели метална кутия с над 10 000 лева. При последвалите процесуални и следствени действия празният сейф е открит от разследващите в близост до местопроизшествието. В рамките на досъдебно производство работата по издирване на извършителите продължава.", "date": "2019.02.27", "title": "Пловдив: Над 10 000 лв. са откраднати от фирмен офис в Асеновград"}
{"url": "http://www.focus-news.net/news/2019/02/27/2628628/tass-vvs-na-pakistan-nanesoha-udari-po-tseli-v-kashmir.html", "text": "Министерството на външните работи на Пакистан потвърди, че самолети от ВВС на страната са нанесли удари по цели в северния индийски щат Джаму и Кашмир, се казва в разпространено в сряда заявление на ведомството, предава  ТАСС . \r\nЗаедно с това, както се казва в документа, „ударът бе нанесен от въздушното пространство на Пакистан“. При това в него се отбелязва, че пакистанските самолети са ударили военни цели, като са избягвали нанасянето на щети на граждански обекти. \r\nНе се съобщава за жертви и разрушения. Въздушното пространство на Северна Индия е временно закрито заради съображения за сигурност, отменени са много граждански полети. \r\nПревод и редакция:", "date": "2019.02.27", "title": "ТАСС: ВВС на Пакистан нанесоха удари по цели в Кашмир"}
{"url": "http://www.focus-news.net/news/2019/02/27/2628636/brig-gen-yavor-mateev-68-ma-brigada-spetsialni-sili-krasimir-uzunov-shte-bade-vinagi-zhiv-i-shte-ima-katche-v-dushite-na-kolegite-si-priyatelite-si-i-na-vsichki-koito-go-poznavaha.html", "text": "Красимир Узунов ще бъде винаги жив и ще има своето кътче в душите на колегите си, приятелите си и на всички, които го познаваха. Това се посочва в  съболезнователен адрес от бригаден генерал Явор Матеев , командир на 68-ма бригада „Специални сили“. \r\n„Колкото и каквито думи да изречем словата ще бъдат безсилни за да изразят истинската ни скръб, \r\nот неговата внезапна загуба. Всички ние военнослужещите от Специалните сили скърбим и изразяваме нашата човешка подкрепа към семейството и близките на Красимир Узунов. Поклон, дълбок поклон пред светлата му памет!\", се казва още в съболезнователния адрес.", "date": "2019.02.27", "title": "Бриг. ген. Явор Матеев, 68-ма бригада „Специални сили“: Красимир Узунов ще бъде винаги жив и ще има кътче в душите на колегите си, приятелите си и на всички, които го познаваха"}
{"url": "http://www.focus-news.net/news/2019/02/27/2628640/predsedatelyat-na-api-georgi-terziyski-shte-proveri-napredaka-pri-izgrazhdaneto-na-am-hemus-v-uchastaka-mezhdu-yablanitsa-i-boaza.html", "text": "На 28 февруари председателят на Управителния съвет на Агенция „Пътна инфраструктура“ Георги Терзийски ще провери напредъка при изграждането на участъка между Ябланица и Боаза на АМ „Хемус“. Това съобщиха от пресцентъра на  Агенция „Пътна инфраструктура“ . \r\nСтроителството на близо 10-километровия участък започна в края на март м. г. Проектът се изпълнява изцяло със средства от републиканския бюджет. Инвестицията е за близо 55 млн. лв. Работата на обекта напредва и в момента се извършват земни и пътни работи, водостоци и др., каквито дейности са възможни при настоящите метеорологични условия. \r\nАвтомагистралният участък ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети. Ще има 5 селскостопански подлеза и 2 селскостопански надлеза, както и подлез при общинския път Брестница - Съева дупка. Връзката с път I-4 Коритна - Белокопитово ще се осъществява чрез етапна връзка при 87-ти километър, която ще се изгради в близост до село Брестница.  \r\nПредседателят на УС на АПИ Георги Терзийски ще провери и работата на пътноподдържащата фирма, която през миналата седмица започна разчистването на Троянския проход. През зимните месеци трафикът през най-високия старопланински проход бе ограничен, за да се гарантира безопасността на шофьорите, поради силния вятър, снеговалежите и натрупаните преспи на места до 3-4 метра. Разчистването на пътното платно от огромните снегонавявания се извършва от специализирани машини. Целта е поетапно възстановяване на движението по второкласния път II-35 Троян – Кърнаре във възможно най-кратък срок. С пускането на движението през Троянския проход ще се улесни пътуването на шофьорите от областите Ловеч и Пловдив, както и връзката между Северна и Южна България.", "date": "2019.02.27", "title": "Председателят на АПИ Георги Терзийски ще провери напредъка при изграждането на АМ „Хемус“ в участъка между Ябланица и Боаза"}
{"url": "http://www.focus-news.net/news/2019/02/27/2628644/milena-doneva-tsentar-za-vremenno-nastanyavane-blagoevgrad-prez-studenite-zimni-mesetsi-horata-imat-nay-golyama-nuzhda-ot-vremenen-dom.html", "text": "През студените зимни месеци хората имат най-голяма нужда от временен дом. Това каза за  Радио „Фокус“ – Пирин  Милена Донева, ръководител на Комплекса за социални услуги за стари хора и на Центъра за временно настаняване. Тя посочи, че най-често през студените дни нуждаещите се от дом търсят услугата на Центъра. По думите ѝ екипът помага на настанените през трите месеца, в които живеят в институцията. „След приключване на този период, най-често тези хора си намират квартира. Имали сме случаи, в които близките ги прибират“, добави Донева. Тя каза още, че през предстоящата седмица някои от хората ще се наложи да напуснат Центъра, защото изтича периодът за настаняване, а към този момент капацитетът му е запълнен на 100%. Донева посочи, че има и хора, които не желаят да живеят в жилище. „На тях не е възможно да им повлияем, защото много често те си обичат и харесват живота навън“, каза Милена Донева. \r\nДенис НИКИФОРОВ", "date": "2019.02.27", "title": "Милена Донева, Център за временно настаняване - Благоевград: През студените зимни месеци хората имат най-голяма нужда от временен дом"}
{"url": "http://www.focus-news.net/news/2019/02/27/2628649/zam-ministar-zheni-nacheva-za-parvi-pat-ministerstvo-na-zdraveopazvaneto-raboti-po-vavezhdane-na-iziskvaniya-za-prosledyavane-na-kachestvoto-na-lechenieto-v-natsionalniya-ramkov-dogovor.html", "text": "За първи път Министерство на здравеопазването работи по въвеждане на изисквания за проследяване на качеството на лечението в Националния рамков договор. Това каза заместник-министърът на здравеопазването и председател на Надзорния съвет на НЗОК Жени Начева по време на обсъждането на доклада за дейността на НЗОК за 2017 г., предаде репортер на  Агенция „Фокус“ . „Благодарим за проведения дебат по тази изключително важна тема, свързана с работата на касата. Както вече беше отбелязано отчетът за 2017 г., който отдавна е приключил, послужи като добър опит и насоки в рамките, на които да преодоляваме проблемите в сектора през настоящата 2019 г. Мога да очертая в няколко направления това, което се опитваме да преодолеем на база на констатираните пропуски и проблеми в отчета за 2017 г. Във връзка с гласуваните и приети от народните представители промени в редица здравни закони и бюджетния закон това, което може да се случи през настоящата година е следното. В областта на финансовите средства разполагаме отново с допълнителни 0, 5 млрд. лв. бюджетен ресурс, който ще бъде насочен приорететно в сферата на първичната помощ за профилактика, диспансерно наблюдение и заплащане за работа при неблагоприятни условия на общопрактикуващите лекари“, заяви Начева. Тя посочи, че заедно с наредбата за специалности на общопрактикуващи лекари  ще се преодолее част от проблема, свързан с общопрактикуващи лекари.  \r\nДеница КИТАНОВА", "date": "2019.02.27", "title": "Зам.-министър Жени Начева: За първи път Министерство на здравеопазването работи по въвеждане на изисквания за проследяване на качеството на лечението в Националния рамков договор"}
{"url": "http://www.focus-news.net/news/2019/02/27/2628637/afp-indiya-obyavi-che-e-svalila-edin-pakistanski-samolet-i-e-zagubila-edin-svoy.html", "text": "Индийските сили са свалили самолет от военновъздушните сили (ВВС) на Пакистан, но един от техните самолети също е бил свален по време на въздушните битки в сряда, предава  AFP , като се позовава на изявление от Министерството на отбраната на Индия. \r\nПакистанският изтребител е бил ударен, докато е участвал в операция „за унищожаване на военни съоръжения от индийската страна“, заявиха от индийското военно ведомство. \r\n„Сухоземни сили са видели как пакистанския самолет пада от небето от пакистанската страна (на Кашмир)“. \r\n„В тази битка, за съжаление, загубихме един МиГ-21. Пилотът е изчезнал. Пакистан твърди, че той е арестуван“, добавиха още от там. \r\nПревод и редакция:", "date": "2019.02.27", "title": "AFP: Индия обяви, че е свалила един пакистански самолет и е загубила един свой"}
{"url": "http://www.focus-news.net/news/2019/02/27/2628650/burgas-finalnata-chast-na-initsiativata-detsata-i-martenitsite-shte-se-provede-na-1-mart-v-parka-na-k-s-izgrev.html", "text": "Финалната част на инициативата „Децата и мартениците“ ще се проведе от 10.00 ч. на 1 март в парка на к-с „Изгрев“ в Бургас. Това съобщиха от пресцентъра на  Община Бургас . Деца от детските градини „Веселушко“, „Звездица Зорница“ и „Изгрев“, ОУ „Г. Бенковски“, ОУ „Св. Кл. Охридски“, СУ „Й. Йовков“, СУ „Д. Чинтулов“ и ЧНУ „Д-р М. Монтесори“ и школата по изобразително изкуство на Център за подкрепа на личностното развитие в к-с „Изгрев“ ще поздравят с 1 март жителите на Бургас, като украсят своето дърво със специално изработени в творчески работилници червено-бели символи за здраве и надежда. След творците сами ще  представят нестандартна арт инсталация в центъра на парка.  \r\n„Децата и мартениците“ е инициатива, която подкрепя традициите и българския дух, а паркът е мястото, където повече хора ще се запознаят с работата на децата творци и пътя, който следват, за да съхранят нематериалното ни културно наследство, претворявайки го в изкуство. По повод петата година на инициативата за музикалното ѝ оформление ще се погрижат талантливите възпитаници на СУ „Д. Чинтулов“, а Баба Марта ще дари минаващите през парка с мартеница и първомартенски разделител за книги. Участниците ще бъдат отличени с грамоти за включването си в „Децата и мартениците“. Организаторите от народно читалище „Изгрев 1909“ и Детския отдел на Регионална Библиотека „П. Яворов“ канят всички да запечатат момента със снимка.", "date": "2019.02.27", "title": "Бургас: Финалната част на инициативата „Децата и мартениците“ ще се проведе на 1 март в парка на к-с „Изгрев“"}
{"url": "http://www.focus-news.net/news/2019/02/27/2628645/sofiya-desetki-shofyori-ot-stolichniya-gradski-transport-protestirat-pred-obshtinata-zaradi-tezhkite-usloviya-i-niskite-zaplati-v-sektora.html", "text": "Десетки шофьори от столичния градски транспорт протестират пред сградата на общината, предаде репортер на  Агенция „Фокус“ . Те са облечени в жълти жилетки. Тяхното недоволство произтича от ниското заплащане, тежките условия на труд и липсата на кадри в сектора, което поражда по-голямо натоварване и полагане на извънреден труд от служителите.   \r\nОчаква се в 12. 30 часа комисията по транспорт и туризъм към Столичния общински съвет да започне обсъждане проблемите на шофьорите в градския транспорт. В заседанието ще участва и омбудсмана Мая Манолова. Очаква се ресорната комисията да изслуша служители на градския транспорт в София. Над 1 200 от работещите в сектора са внесли подписка срещу лошите условия на труд и ниското заплащане. Те настояват да бъдат изслушани в присъствието на кмета Йорданка Фандъкова. От КНСБ излязоха с писмо, в което освен тези искания на членовете си, искат и спиране на нощния транспорт и освобождаване на бус лентите от нарушители. Те се обявяват за криминализиране на агресията срещу водачите в градския и обществен транспорт. Шофьорите изказаха разочарование, че синдикатите не присъстват на протеста, за да защитят интересите им.", "date": "2019.02.27", "title": "София: Десетки шофьори от столичния градски транспорт протестират пред общината заради тежките условия и ниските заплати в сектора"}
{"url": "http://www.focus-news.net/news/2019/02/27/2628643/times-of-india-indiyski-helikopter-ili-samolet-e-padnal-v-kashmir-dvama-zaginali.html", "text": "Двама души са загинали при падането на транспортен хеликоптер Ми-17 в сряда в индийския северен регион Джаму и Кашмир, съобщава  Times of India . \r\nХеликоптерът е паднал в района на Бугдам, съобщават от Министерството на отбраната на страната. \r\n„Падна хеликоптер. В момента не сме в състояние да потвърдим нищо, там работи технически екип и той ще установи фактите. Засега открихме две тела и ги евакуирахме. Търсенето продължава“, се казва в съобщението. \r\nПо-рано очевидец от мястото на падането в Бугдам заяви, че „това беше изтребител“. \r\n„Видях взрива преди 20 минути. Беше самолет, а не хеликоптер. Имаше трима пилоти и два взрива“, каза той. \r\nПревод и редакция:", "date": "2019.02.27", "title": "Times of India: Индийски хеликоптер или самолет е паднал в Кашмир, двама загинали"}
{"url": "http://www.focus-news.net/news/2019/02/27/2628648/mvnr-na-pakistan-udarite-po-tseli-v-kashmir-sa-demonstratsiya-na-voennite-ni-sposobnosti.html", "text": "Министърът на външните работи на Пакистан Шах Мехмуд Куреши заяви в сряда, че ударите на самолети от Военновъздушните сили на страната по цели в индийския щат Джаму и Кашмир са осъществени, за да се демонстрират военните способности на Пакистан, предава  ТАСС . \r\n„С нанасянето на удари, пакистанските самолети демонстрираха военните ни способности“, цитира агенция „Ройтерс“ заявлението му. „Не се стремим към ескалация на напрежението, но сме напълно готови за това, ако ни принудят“. \r\nВоенни източници от Исламабад твърдят, че при изпълнението на бойните задачи пакистански самолети са свалили два индийски изтребителя, които са вдигнати, за да ги прихванат. \r\nУдарът на пакистанските ВВС бе отговор на авиоатаките на индийците във вторник по лагер на групировката „Джайш е Мохамед“ („Армията на Мохамед“) в контролираната от Пакистан част на Кашмир. \r\nПревод и редакция:", "date": "2019.02.27", "title": "МВнР на Пакистан: Ударите по цели в Кашмир са демонстрация на военните ни способности"}
{"url": "http://www.focus-news.net/news/2019/02/27/2628652/zam-ministar-zheni-nacheva-ima-dogovori-s-evropeyskite-darzhavi-za-izplashtane-na-zadalzheniyata-ni-nyama-otkaz-za-lechenie-na-nito-edin-patsient-v-chuzhbina.html", "text": "Има договори с европейските държави за изплащане на задълженията ни, няма отказ за лечение на нито един пациент в чужбина. Това каза заместник-министърът на здравеопазването и председател на Надзорния съвет на НЗОК Жени Начева по време на обсъждането на доклада на НЗОК за 2017 г., предаде репортер на  Агенция „Фокус“ . По думите ѝ през настоящата и следващата година просрочията ще бъдат елиминирани напълно. „Едновременно с това се развива и информационната система на касата, която ще бъде част от Националната здравна информационна система. Пациентите вече имат достъп до тяхното досие във вида и обхвата и кода на НАП, който дава възможност те също да участват в контрола върху работата на системата“, заяви още Жени Начев. Тя допълни, че системата ще обхваща и дейности, свързани с работа с медицинската експертиза и други сегменти на Министерство на здравеопазването. Начева обясни, че така пациентите ще имат достъп до дейностите, които са им предоставени и до медицинска информация, която да послужи за целите на контрола от страна на НЗОК. „Допълнително в Касата са създадени предпоставки за подобряване на административния капацитет чрез обособяване на система за финансово управление и контрол върху финансовите средства. Въведен е механизмът за ежедневно отчитане от страна на изпълнителите на медицинска помощ,“, каза още Начев. Заместник-министърът посочи, че така ще се елиминират всички възможности за злоупотреби. „Включили сме в медицинския контрол участието на всички национални консултанти по отделните профили на медицинските специалности, за да могат те професионално да оценят работата във високоспециализираните направления на медицинска дейност, за да сме сигурни, че там където тя е оказвана, е в необходимия обем, качество и мащаб. Допълнително от това сме осигурили достъп до всички населени места до медицинска помощ с финансирането на дейността на областни, общински, частни и държавни лечебни заведения и медицински центрове, така че да имат предвидимост за финансовите си средства в рамките на цялата година“, обясни още Начева. Тя допълни, че е увеличен и броят на направленията. По думите ѝ административният капацитет на Касата е подобрен със създаването на дирекция за анализи и на тенденциите за работата на Касата. Според нея с подготовката за НРД за 2020 г. и с промените в парламента и с изграждането на Националната здравноинформационна система ще се гарантира ефективност и по-добър контрол в работата на Касата, а и в съвместната работа между министерството и касата като цяло. \r\nДеница КИТАНОВА", "date": "2019.02.27", "title": "Зам.-министър Жени Начева: Има договори с европейските държави за изплащане на задълженията ни, няма отказ за лечение на нито един пациент в чужбина"}
{"url": "http://www.focus-news.net/news/2019/02/27/2628655/2-546-kg-hrani-sa-iztegleni-i-nasocheni-za-unishtozhavane-sled-proverki-na-babh-prez-mesets-yanuari-sastaveni-sa-111-akta.html", "text": "През януари 2019 г. инспекторите на Дирекция „Контрол на храните” към Българската агенция по безопасност на храните (БАБХ) са извършили общо 12 702 проверки в цялата страна. Това съобщиха от пресцентъра на  БАБХ . \r\n2 546 кг храни от животински и неживотински произход са изтеглени и насочени за унищожаване. Още 4 372 кг храни от животински и неживотински произход са възбранените и насочени за преетикетиране. Количеството е конфискувано от производствени обекти, складове и магазини за търговия на едро и дребно, и заведения за обществено хранене. Част от иззетите храни са били неправилно съхранявани, некоректно етикетирани и с изтекъл срок на годност, а други – без документи за произход и без здравна и идентификационна маркировка.   \r\nЗа установени нарушения са издадени 652 предписания и са съставени 111 акта. Затворен е един обект в страната, който е с временно преустановена дейност.", "date": "2019.02.27", "title": "2 546 кг храни са изтеглени и насочени за унищожаване след проверки на БАБХ през месец януари, съставени са 111 акта"}
{"url": "http://www.focus-news.net/news/2019/02/27/2628641/korneliya-ninova-bsp-nyama-da-uchastvame-v-obsazhdaneto-na-prezidentskoto-veto-varhu-izborniya-kodeks-shte-rabotim-za-obsht-front-za-garantirane-na-chestni-izbori.html", "text": "Няма да участваме в обсъждането на президентското вето върху Изборния кодекс, ще работим за общ фронт за гарантиране на честни избори. Това каза лидерът на БСП Корнелия Нинова на пресконференция в централата на партията след среща между представители на НС на БСП и Партията на зелените, предаде репортер на  Агенция „Фокус“ .  \r\n„Обявихме намерението си да се срещаме с извънпарламентарни партии и граждански сдружения във връзка с промените в Изборния кодекс, за да се опитаме да прекъснем всякакви възможности за подмяна на вота“, отбеляза Нинова. По думите ѝ заедно с представителите на Партията на зелените имат еднаква позиция по отношение на приетите от управляващите промени и настояват за отмяната им. „По тези теми имаме разбиране и ще работим съвместно заедно с тях и с други организации, за да гарантираме този свободен и честен избор. Това са въпроси над нашите тяснопартийни интереси“, каза още тя.  \r\nНа въпрос дали ще присъстват в пленарна зала на обсъждането на ветото на президента върху Изборния кодекс, тя отговори: „Вече обявихме нашето решение, че няма да влизаме в парламента при обсъждането на ветото. Самите управляващи обявиха предварително, че ще го отхвърлят, без дори да са прочели мотивите“. По думите на Нинова БСП няма смисъл да участват в нов дебат, в който да изложат отново същите мотиви, които са излагали в продължение на 25 часа, когато са били гласувани промените.  \r\nВъв връзка с промените в правилника на Народното събрание заради отсъствието на депутатите от БСП, тя коментира: „В ръцете на мнозинството е да променят правилника, ние сме дали своето становище, отказваме да получаваме заплатите си, но въпросът трябва да се реши принципно. Искаме да се разгледа и нашето предложение да се намалят и замразят заплатите на депутатите“.  \r\nВесела АЛЕКСАНДРОВА", "date": "2019.02.27", "title": "Корнелия Нинова, БСП: Няма да участваме в обсъждането на президентското вето върху Изборния кодекс, ще работим за общ фронт за гарантиране на честни избори"}
{"url": "http://www.focus-news.net/news/2019/02/27/2628646/sobstvenikat-na-agentsiya-i-radio-fokus-krasimir-uzunov-shte-bade-pogreban-s-voenni-pochesti-v-tsentralnite-sofiyski-grobishta-na-28-fevruari.html", "text": "Собственикът на Агенция и Радио „Фокус“ Красимир Узунов ще бъде погребан с военни почести в Централните софийски гробища на 28 февруари. Погребението ще се състои от 15.00 часа в Парцел 1, ред 8, гроб 26.  \r\nПоклонението пред тленните останки на Красимир Узунов започва от 10.00 часа в зала „Концертна“ на Централния военен клуб на бул. „Цар Освободител“ №7. Опелото ще отслужи викарият на Софийската митрополия епископ Поликарп в църквата „Света София“, от 13.00 часа.  \r\nКрасимир  Узунов почина внезапно на 25 февруари 2019 г. на 56-годишна възраст. Журналист, патриот, българин, преди всичко човек - той остави трайна диря в българския обществен живот. Красимир Узунов ще бъде запомнен като родолюбец, който посвещава живота си на България като офицер от Българската армия, а впоследствие като журналист, писател, общественик. Автор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. Радетел на българщината Красимир Узунов завещава наследство от книги, инициативи и стандарти в журналистиката, които ще се помнят.", "date": "2019.02.27", "title": "Собственикът на Агенция и Радио „Фокус“ Красимир Узунов ще бъде погребан с военни почести в Централните софийски гробища на 28 февруари"}
{"url": "http://www.focus-news.net/news/2019/02/27/2628651/dawn-pakistan-sled-demonstratsiyata-na-voenna-sila-pakistanskiyat-premier-predlozhi-mir-i-dialog-na-indiya.html", "text": "Премиерът на Пакистан Имран Хан в сряда излезе с обръщение към нацията, след като самолети от военновъздушните сили (ВВС) на страната успешно реализираха удари по цели отвъд „Контролната линия“ с Индия и по-рано през деня свалиха два индийски изтербителя, които нарушиха въздушното пространство на Пакистан, предава  пакистанската англоезична медия Dawn.com . \r\nДвама пилоти също бяха заловени от пакистанските въоръжени сили след въздушния бой. Единият бе идентифициран като Абхи Нандан. Другият, все още неидентифициран пилот, получава медицинска помощ във военна болница. \r\n„Исках да дам увереност на нацията след събитията от вчера сутринта“, започна министър-председателят. \r\n„Ние предложихме мир на Индия след това, което се случи в Пулвама. Разбирам болката на семействата (които загубиха свои членове в Пулвама). Посетих болниците и видях болката на хората, засегнати от насилието“. \r\n„Предложих на Индия да проведем разследване. Искахме сътрудничество и бяхме готови да го направим. Страхувах се, че Индия все пак ще предприеме действия и затова предупредих Индия срещу агресия“. \r\n„Когато Индия удари вчера, говорих с командването на нашата армия и изчакахме с действията си, докато течеше оценяването на нанесените щети“. \r\n„Нашите действия имаха за цел да покажат, че ако те могат да влязат в нашата страна, ние можем да направим същото. Два от техните „МиГ“-ове бяха свалени (в последвалите действия). От тук нататък е изключително важно да използваме главите си и да действаме мъдро“, заяви той. \r\n„Всички войни започват от погрешни изчисления и никой не знае докъде могат да доведат. Първата световна война трябваше да завърши за няколко седмици, но продължи шест години. По същия начин никой не очакваше войната срещу тероризма да продължи 17 години“. \r\n„Питам Индия: с оръжията, които имат и с оръжията, които ние имаме, можем ли да си позволим погрешни изчисления? Ако това ескалира, то вече няма да е в моя контрол, или на Моди“. \r\n„Разбираме скръбта, която ви причини Пулвама и сме готови за разследване и диалог“. \r\n„Нека седнем заедно и разрешим това с преговори“, завърши премиерът на Пакистан Имран Хан. \r\nПревод и редакция:", "date": "2019.02.27", "title": "Dawn (Пакистан): След демонстрацията на военна сила, пакистанският премиер предложи мир и диалог на Индия"}
{"url": "http://www.focus-news.net/news/2019/02/27/2628660/po-povod-treti-mart-natsionalniyat-voennoistoricheski-muzey-shte-predstavi-spetsialna-izlozhba-na-eksponati-prevarnali-se-v-simvoli-na-svobodata.html", "text": "С Ден на отворени врати и специален показ на експонати – символ на извоюваната свобода, Националният военноисторически музей (НВИМ) ще отбележи Трети март. Това съобщиха от пресцентъра на  НВИМ . По традиция в празничния ден Музеят ще работи от 10.00 до 17.00 часа с вход свободен за постоянната хронологична и външната експозиция, както и за временните си изложби. \r\nВ този ден посетителите ще се докоснат до емблематични вещи на Опълчението и доброволческите чети, участвали в Руско-турската война, които символизират устрема на народа за извоюване на свободата си. Сред артефактите, пренесли през годините спомена за себеотдадеността на предците ни, са сабята на Жельо войвода, на която със златни букви е изписано „Българино, братко мой, ти от турчин се не бой, вземи сабля, върви на бой“, пушката на Ильо войвода, който на 72 години се включва в Руско-турската война със своя чета, мушкетонът на Панайот Хитов и други. Споменът за кръвопролитните боеве при Стара Загора ще бъде пресъздаден с оригиналната пика на Самарското знаме, която в боя е огъната под напора на мъртвото тяло на подполк. Калитин. \r\nСвободата през призмата на почитта и благодарността към всички, чиито усилия и саможертва водят до успешния край на войната, ще бъде представена чрез някои от  възпоменателните знамена, изработени от обществени комитети в освободените български градове, и сребърни чаши, подарени от руския император на останалите живи опълченци по повод 25-ата годишнина от Руско-турска война. Сред експонатите се откроява и символичният ключ на един от най-разпознаваемите символи на свободата – паметника на връх Шипка, поднесен на цар Борис III при откриването на монумента.  \r\nНа 2 март НВИМ ще получи като дарение личния печат на граф Николай Игнатиев – един от четиримата представители на Руската и Османската империя, подписали Санстефанския мирен договор, само месец след като Великите сили се споразумяват на Балканите да не се създава голяма славянска държава. Печатът, който ще може да бъде видян от широката публика още на 3 март, ще бъде предаден от правнука на руския генерал и дипломат – Димитрий Игнатиев, който пристига в България специално за този повод.", "date": "2019.02.27", "title": "По повод Трети март Националният военноисторически музей ще представи специална изложба на експонати, превърнали се в символи на свободата"}
{"url": "http://www.focus-news.net/news/2019/02/27/2628653/advokat-anton-stankov-shte-zapomnya-krasimir-uzunov-s-ostroumieto-i-chuvstvoto-mu-za-humor-s-neveroyatniya-patriotizam-koyto-beshe-podplaten-s-istoricheski-poznaniya.html", "text": "Ще запомня Красимир Узунов с остроумието и чувството му за хумор, с невероятния патриотизъм, който не беше сляп патриотизъм, а подплатен с исторически познания, факти и с действия. Това каза адвокат Антон Станков, министър на правосъдието в правителството на Симеон Сакскобургготски и бивш съдия. „Ще го запомня и с това, че успя да създаде Радио и Агенция „Фокус“, което е огромен труд и изисква наистина голям характер. Краси, така както се обръщах аз към него, ми беше приятел от дълги години. Ние се познаваме още от времето, когато той беше във военното училище в Шумен, а аз бях ученик и студент. \r\nЙоланда ПЕЛОВА", "date": "2019.02.27", "title": "Адвокат Антон Станков: Ще запомня Красимир Узунов с остроумието и чувството му за хумор, с невероятния патриотизъм, който беше подплатен с исторически познания"}
{"url": "http://www.focus-news.net/news/2019/02/27/2628647/noi-blizo-8-000-represirani-litsa-shte-poluchavat-po-visoka-dobavka-kam-pensiyata-si.html", "text": "Общо 7 946 пенсионери, получаващи добавка по чл. 9 от Закона за политическа и гражданска реабилитация на репресирани лица, ще получат плащане в увеличен размер през март т.г. Това съобщиха от пресцентъра на  Националния осигурителен институт  (НОИ). Промяната в размера на допълнителната сума към пенсията им е следствие на законово установеното изискване тя да се определя от началото на всяка година като процент от средната пенсия за осигурителен стаж и възраст за страната, определена от Националния осигурителен институт за предходната година. \r\nПо данни на НОИ средната пенсия за 2018 г. е 395.47 лева при 376.06 лева година по-рано, което налага преизчисляването на размера на добавката. \r\nЗаедно с новия размер на добавката за март на правоимащите лица ще бъдат изплатени и сумите за полагащото им се доплащане за месеците януари и февруари 2019 г. \r\nИзплащането на пенсиите за месеца ще се извърши в нормативно установените срокове – от 7 до 20 март. Изплащането чрез пощенските станции ще се извършва съобразно изготвен график, предварително обявен във всяка от тях. Преводите по сметките на пенсионерите, които получават пенсиите си по банков път, ще бъдат извършени на 7 март 2019 г.", "date": "2019.02.27", "title": "НОИ: Близо 8 000 репресирани лица ще получават по-висока добавка към пенсията си"}
{"url": "http://www.focus-news.net/news/2019/02/27/2628656/zam-ministar-zheni-nacheva-vavezhdame-farmako-terapevtichni-rakovodstva-koito-do-tozi-moment-ne-sashtestvuvaha.html", "text": "Въвеждаме фармако-терапевтични ръководства, които до този момент не съществуваха. Това каза заместник-министърът на здравеопазването и председател на Надзорния съвет на НЗОК Жени Начева по време на обсъждането на доклада на НЗОК за 2017 г., предаде репортер на  Агенция „Фокус“ . Жени Начев обясни, че тези механизми ще се отнасят за всички медицински направления и дейности за работа. „Променя се механизмът за оценка на правните технологии, където ще се дава предвидимост и устойчивост в тригодишния период в навлизането на нови технологии и методи на лечение, без това да създава риск за бюджета на касата. Допълнително въвеждаме и договаряне на медицинските изделия. За първи път се въвеждат и критерии за договаряне на медицинските изделия  на базата на въведени добри практики и стандарти за качеството на тези изделия в други европейски държави и договаряне на директно с производители на медицински изделия, с което считаме, че финансовият ресурс ще се изразходва много по-ефективно“, обясни Начева.  \r\nДеница КИТАНОВА", "date": "2019.02.27", "title": "Зам.-министър Жени Начева: Въвеждаме фармако-терапевтични ръководства, които до този момент не съществуваха"}
{"url": "http://www.focus-news.net/news/2019/02/27/2628661/pregled-na-mezhdunarodnite-novini-do-13-chasa-agentsiya-fokus.html", "text": "Премиерът на Пакистан Имран Хан в сряда излезе с обръщение към нацията, след като самолети от военновъздушните сили (ВВС) на страната успешно реализираха удари по цели отвъд „Контролната линия“ с Индия и по-рано през деня свалиха два индийски изтербителя, които нарушиха въздушното пространство на Пакистан, предава  пакистанската англоезична медия Dawn.com . \r\nДвама пилоти също бяха заловени от пакистанските въоръжени сили след въздушния бой. Единият бе идентифициран като Абхи Нандан. Другият, все още неидентифициран пилот, получава медицинска помощ във военна болница. \r\n„Исках да дам увереност на нацията след събитията от вчера сутринта“, започна министър-председателят. \r\n„Ние предложихме мир на Индия след това, което се случи в Пулвама. Разбирам болката на семействата (които загубиха свои членове в Пулвама). Посетих болниците и видях болката на хората, засегнати от насилието“. \r\n„Предложих на Индия да проведем разследване. Искахме сътрудничество и бяхме готови да го направим. Страхувах се, че Индия все пак ще предприеме действия и затова предупредих Индия срещу агресия“. \r\n„Когато Индия удари вчера, говорих с командването на нашата армия и изчакахме с действията си, докато течеше оценяването на нанесените щети“. \r\n„Нашите действия имаха за цел да покажат, че ако те могат да влязат в нашата страна, ние можем да направим същото. Два от техните „МиГ“-ове бяха свалени (в последвалите действия). От тук нататък е изключително важно да използваме главите си и да действаме мъдро“, заяви той. \r\n„Всички войни започват от погрешни изчисления и никой не знае докъде могат да доведат. Първата световна война трябваше да завърши за няколко седмици, но продължи шест години. По същия начин никой не очакваше войната срещу тероризма да продължи 17 години“. \r\n„Питам Индия: с оръжията, които имат и с оръжията, които ние имаме, можем ли да си позволим погрешни изчисления? Ако това ескалира, то вече няма да е в моя контрол, или на Моди“. \r\n„Разбираме скръбта, която ви причини Пулвама и сме готови за разследване и диалог“. \r\n„Нека седнем заедно и разрешим това с преговори“, завърши премиерът на Пакистан Имран Хан. \r\n***  Двама души са загинали при падането на транспортен хеликоптер Ми-17 в сряда в индийския северен регион Джаму и Кашмир, съобщава  Times of India . \r\nХеликоптерът е паднал в района на Бугдам, съобщават от Министерството на отбраната на страната. \r\n„Падна хеликоптер. В момента не сме в състояние да потвърдим нищо, там работи технически екип и той ще установи фактите. Засега открихме две тела и ги евакуирахме. Търсенето продължава“, се казва в съобщението. \r\nПо-рано очевидец от мястото на падането в Бугдам заяви, че „това беше изтребител“. \r\n„Видях взрива преди 20 минути. Беше самолет, а не хеликоптер. Имаше трима пилоти и два взрива“, каза той. \r\n***  Индийските сили са свалили самолет от военновъздушните сили (ВВС) на Пакистан, но един от техните самолети също е бил свален по време на въздушните битки в сряда, предава  AFP , като се позовава на изявление от Министерството на отбраната на Индия. \r\nПакистанският изтребител е бил ударен, докато е участвал в операция „за унищожаване на военни съоръжения от индийската страна“, заявиха от индийското военно ведомство. \r\n„Сухоземни сили са видели как пакистанския самолет пада от небето от пакистанската страна (на Кашмир)“. \r\n„В тази битка, за съжаление, загубихме един МиГ-21. Пилотът е изчезнал. Пакистан твърди, че той е арестуван“, добавиха още от там. \r\n***  До края на годината Русия ще формира нови полкове в западната и южната част на страната, съобщи министърът на отбраната на Русия Сергей Шойгу на заседание на колегията на ведомството, предава  РИА Новости . \r\nВ състава на Балтийския флот ще се появят танков полк и брегови ракетен дивизион, в 20-а армия – два полка и техническа ракетна база, уточни Шойгу. Също така се планира в състава на Западния военен окръг (ЗВО) да бъде формиран зенитен ракетен полк към мобилния резерв, който ще повиши с 40% ефективността на прикриването на военни и държавни обекти на Балтийското направление. \r\nОсвен това, както отбеляза руският военен министър, сред задачите за ЗВО са завършването на строителството на военните градчета за 3-а и 144-а мотострелкови дивизии на 20-а армия, както и поддържането на бойната готовност на 23 батальона. Общо са планирани 142 организационни мероприятия. \r\nВъв войските в окръга ще постъпят близо 1300 единици въоръжение, военна и специална техника. Частта на съвременното оръжие в ЗВО вече е нараснала до 54%, подчерта Шойгу. \r\n*** Министерството на външните работи на Пакистан потвърди, че самолети от ВВС на страната са нанесли удари по цели в северния индийски щат Джаму и Кашмир, се казва в разпространено в сряда заявление на ведомството, предава  ТАСС . \r\nЗаедно с това, както се казва в документа, „ударът бе нанесен от въздушното пространство на Пакистан“. При това в него се отбелязва, че пакистанските самолети са ударили военни цели, като са избягвали нанасянето на щети на граждански обекти. \r\nНе се съобщава за жертви и разрушения. Въздушното пространство на Северна Индия е временно закрито заради съображения за сигурност, отменени са много граждански полети. \r\n***  Президентът на Иран Хасан Роухани не прие оставката на министъра на външните работи на страната Мохамед Джавад Зариф, предава  европейската редакция на Politico , като се позовава на информация от местните медии. \r\n„Тъй като върховният водач (аятолах Али Хаменей)  ви описа като „заслужаващ доверие, смел и религиозен“ човек в челото на съпротивата срещу широкия натиск на САЩ, смятам, че приемането на вашата оставка би било срещу националните интереси и я отхвърлям“, заяви Роухани в писмо, публикувано в сряда от държавната IRNA. \r\nОсвен това държавният глава посочи, че радостта, показана от враговете на Иран, като Израел, е демонстрирала успехите на Зариф като външен министър. \r\n„Политико“ припомня, че външният министър е архитект и защитник на иранската ядрена сделка (Съвместният всеобхватен план за действие (СВПД)) и неговото напускане щеше да бъде възприето като сериозен удар по пакта, който и без това беше силно разклатен от решението на американския президент Доналд Тръмп да извади САЩ от него. \r\n***  Турция започна най-големите военноморски учения в историята си, в които ще се включат над 100 плавателни съда в трите морета, които мият бреговете на страната, пише  електронното издание на турския консервативен ежедневник Yeni Safak . \r\nЧетиридневното учение с име „Синя родина 2019“ започна в сряда с участието на 103 кораба в Черно, Егейско и Средиземно морета. \r\nФлотилията включва 13 фрегати, 6 корвета, 16 щурмови лодки, 7 подводници, 7 тралчика (миночистачи), 14 патрулни катера и други военноморски плавателни съдове. \r\nМаневрите са обявени 6 месеца по-рано, както изискват правилата и регулациите на НАТО. \r\nУчението се координира от Военноморския команден център и ще продължи до 2 март. \r\n***  Пакистан затвори въздушното си пространство в сряда заради опасения от пълномащабен конфликт със съседната му Индия, предава  AFP , като се позовава на управлението на гражданската авиация и военните на страната. \r\nОрганът за гражданска авиация (CAA) пише, че „официално е затворил въздушното си пространство до ново нареждане“, а пакистански говорител каза, че решението е взето „заради създалото се положение“. \r\nИзточник от CAA заяви пред AFP, че всички авиокомпании са били уведомени за „спиране на операциите в Пакистан до второ нареждане“. \r\nРешението бе взето, след като Пакистан заяви, че е свалил два самолета на Индийските военновъздушни сили във въздушното си пространство в сряда, което повиши напрежението между двата южноазиатски конкурента до опасни нови нива. \r\nИсламабад съобщи, че е заловил двама индийски пилоти, като единият от тях е в болница. \r\nНай-малко пет индийски летища също бяха затворени и десетки полети бяха отменени, съобщиха неназовани източници от авиационните власти на страната. \r\nАвиационните власти на Индия не отговори незабавно на искания за официален коментар. \r\n*** Президентът и премиерът на Косово Хашим Тачи и Рамуш Харадинай имат две различни версии за дължината на границата на страната със Сърбия, като държавният глава твърди, че тя е 430 км, докато министър-председателят – 381 км, пише  прищинският ежедневник „Коха Диторе“ . \r\nВ няколко случая Тачи заяви, че Прищина трябва да направи демаркация на границата със Сърбия, която е дълга 430 км, но във вторник Харадинай представи документ с карти, според който дължината на границата е 381 км. \r\nВ документа се посочва, че граничната линия, описана в него, съответства на тази от 31 декември 1988 г. като тази на тогавашната Социалистическа автономна провинция Косово и същото е потвърдено в Конституцията от 1974 г. Освен това документът добавя, че същата граница е призната от Военно-техническото споразумение между НАТО и бившата Съюзна република Югославия през 1999 г. „Косово определи границите със Сърбия, успя в това и го потвърди в деня на обявяването на независимост на 17 февруари 2008 г. Това са международно признатите границите на Косово със Сърбия“, заяви Харадинай, когато представи документа. „Тези граници не могат да бъдат променяни едностранно, те са маркирани, координатите на всички зони са тук“, добави той. Премиерът подчерта, че Косово няма териториални претенции към никого: „Ако цената за признаване е отстъпване на територия, можем да изчакаме, можем да минем и без споразумение“. \r\n***  Председателят на Президиума на Босна и Херцеговина (БиХ) Милорад Додик заяви, че ако Конституционният съд на страната одобри инициативата за промяна на името на Република Сръбска (РС), „Република Сръбска ще седне и ще вземе решение за своя статут“ и че той самият е за независимост, пише електронното издание на  белградския ежедневник „Политика“ . \r\nВ рамките на гостуването си на програма на РТС, той заяви, че позицията на властта и опозицията в РС е да се вземе решение за статута, ако инициативата на босненската мюсюлманска „Партия на демократическото действие“ (ПДД) стигне до разглеждане от Конституционния съд на БиХ. \r\nЩе свикаме референдум и ще се отделим от Босна, каза Додик, като увери, че този ход ще бъде подкрепен от поне десет страни. \r\nЛидерът на босненските сърби заяви, че разчита на реакцията на САЩ и Европейския съюз, но този ход със сигурност ще бъде реакцията на РС. Ако Косово има право да се отдели, в БиХ има Република Сръбска и хървати \r\nПредседателят на Президиума на БиХ увери, че решението за Косово ще се отрази и в Република Сръбска, защото „ако някой получи правото да каже, че взима решение за отделянето на Косово от Сърбия, защото това право да нямат и някои други“. \r\n„Ако някой има това право, то ние считаме, че можем да се позовем на това и ще се позовем на това право“, заяви Додик. \r\nТой заяви, че парламента на РС е заявил „в момента, когато Косово се обяви за независимо“, че когато Прищина влезе в ООН, то значи и Баня Лука има право да се отдели. \r\nТой оцени, че при такова развитие на нещата „и хърватите в Босна няма да пропуснат възможността да се отделят“, а и бошняците ще разберат, че това е най-добре за тях. \r\nТой смята, че не може да се стигне до война в Босна, като добави, че армията и СИПА веднага биха се „разпаднали“, докато кантоналната полиция не може да преминава границите на ентитетите. \r\nГоворейки за позицията си в Сараево, той каза, че не е отишъл в Президентството, за да засили Босна, а позицията на РС и че „днес Босна не е нито на небето, нито на земята“. Има много открити въпроси, каза Додик, като отбеляза, че може би в началото е имало грешка, когато Босна е била „заслепена“ от Дейтънското споразумение. \r\nПо неговите думи, може би е трябвало да се проведе разграничение и тогава днес Босна би била по-стабилна. \r\nТой каза, че РС изисква спазването на Дейтънското споразумение и че РС ще укрепи своята Конституция, защото върховният представител (на международната общност) е иззел много от нейните компетенции. \r\nЩо се отнася до инициативата на ПДД за промяна на името на РС, Додик заяви, че РС е „синоним на Западна Сърбия, защото хората се чувстват така“. Без мое съгласие БиХ не може да се присъедини към НАТО - а аз съм против \r\nЛидерът на босненските сърби заяви, че е против членство на БиХ в НАТО, защото този Алианс, по неговите думи, „подкрепи политически мюсюлманите във войната“. \r\nНа забележката на журналист,а че партията на Додик „Съюзът на независимите социалдемократи“ (СНСД) някога е била шампион на членството в НАТО, той заяви, че тя е „действала така в контекста на международните отношения“. \r\n„Отношението се промени, защото НАТО бомбардира Сърбия. НАТО извърши геноцид срещу сърбите чрез бомбардировките през 1999 г.“, подчерта Додик. \r\nТой добави, че официалната му политика до 2005 г. е била демилитаризация, защото БиХ не може да има военна структура. \r\n***  Пакистанската армия свали два индийски самолета, нарушили въздушното пространство на страната в спорния регион Кашмир, предава  РИА Новости . \r\n„Един от самолетите падна на територията на Азад Кашмир, а другия – в района на Контролната линия“, написа в своя „Туитър“ началникът на пресслужбата на Въоръжените сили на Пакистан генерал майор Асиф Гафур. \r\nПилотът на единия от свалените индийски самолети е арестуван. \r\nОт външното министерство на Пакистан съобщиха, че Исламабад е демонстрирал способностите си за самоотбрана. Изостряне на противопоставянето \r\nОтношенията между Ню Делхи и Исламабад са напрегнати традиционни. Между страните има политически, исторически и териториални разногласия, конкретно за статута на областта Кашмир. \r\nКашмир е спорна територия, чието разделяне не е закрепено с договор. Там действат активно сепаратисти, обявяващи се за независимост или присъединяване към Пакистан. \r\nНю Делхи обвинява пакистанските власти, че подкрепят въоръжените сепаратисти, а Исламабад отхвърля подобни твърдения. \r\nКризата се изостри на 14 февруари, когато атентатор самоубиец се взриви до колона на индийска военизирана полиция. Загинаха 45 души. Отговорност за атаката пое ислямистката групировка „Джайш е Мохамед“. \r\nВъв вторник самолети на индийските ВВС нанесоха удар по лагер на „Джайш е Мохамед“ в пакистанската част на Кашмир. В резултат от въздушния ред бяха унищожени множество бойци, както и принадлежащите им транспортни средства, оръжие и боеприпаси. \r\nПървият заместник-министър на външните работи на Индия Виджай Гокхале заяви, че това е било „абсолютно необходимо“, защото групировката е подготвяла нови атаки с участие на самоубийци. \r\nОсвен това, по мнението на Ню Делхи, Пакистан и досега не е предприел никакви практически мерки за ликвидирането на инфраструктурата на терористите на своята територия. \r\n*** След напрегнатата ситуация в междупартийните отношения, които и формално завряха, след като министърът на труда и социалната политика Мила Царвевска обяви, че от пенсионния фонд липсват 19 милиона евро, за които е отговорен функционер на „Демократичния съюз за интеграция“ (ДСИ), се случиха няколко явни инцидента между най-голямата албанска партия и Социалдемократическия съюз за интеграция (СДСМ), които завършиха със скандал в парламента при неуспешния опит да бъде взет депутатския имунитет на бившия председател на Събранието, а сега народен представител от ВМРО-ДПМНЕ, Трайко Веляновски, пише  електронното издание на вестник „Вечер“ . \r\nКакто пише ежедневникът, различията между двете партии в управляващата коалиция на Македония са прекалено големи, за да могат да бъдат решени чрез разговори между председателите Зоран Заев и Али Ахмети. \r\nИзточници на „Вечер“ са потвърдили вече няколко пъти, че и от важното посолство в Скопие вече са на мнение, че ДСИ трябва да излезе от правителството и да се маргинализира, а корупцията е само главната, но не и единствената причина за това. Десетте депутати на партията могат да бъдат компенсирани с осемте народни представители, които бяха изключени от ВМРО-ДПМНЕ и няколко от другите албански партии, преди всичко от БЕСА и „Алтернатива“, а в това ново правителство две места са резервирани за бивши министри от ВМРО-ДПМНЕ, които сега са противници на Християн Мицковски. \r\nВ периода преди изборите, и СДСМ и ДСИ имат интерес да не се явят сами на вота заради риска от лош резултат при малка избирателна активност и именно това е причината да се опитват да се разберат за общ кандидат и с общи сили да спечелят повече гласове от ВМРО-ДПМНЕ, но това ще бъде последното им общо действие в коалиция, пише изданието. След президентските избори - следва раздяла  \r\nСимптоматично е, че днес Али Ахмети говори по същия начин, с един и същ речник, както говореше и при прекратяването на сътрудничеството с ВМРО ДПМНЕ. \r\nЛидерът Али Ахмети съобщи, че в сряда ще се срещне с министър-председателя и лидер на СДСМ Зоран Заев, с когото ще обсъди съвместния кандидат за президент, както и политическата ситуация. \r\nСлед среща във вторник в централата на партията в Скопие с албанския външен министър Гент Чакай, Ахмети изрази увереност, че те ще намерят решение за консенсусен кандидат за президент. \r\nТой каза, че няма никакви проблеми във функционирането на управляващата коалиция, коментирайки изявлението на вицепредседателя на СДСМ Мохамед Зекири, че е възможно правителство без ДСИ. \r\n„Уверявам ви, че няма преписка между коалиционните партньори. Възможно е да има различия по някои въпроси, които не застрашават целостта или морала на ДСИ или СДСМ. Страната се нуждае от повече мир, комуникация и сътрудничество между политическите сили във властта и опозицията“. \r\n„Опозицията също не може да бъде изключена от тези важни процеси. Ако има правителство без ДСИ, бих казал, че това ще бъде голяма грешка, но това може да бъде изявление на член или служител на СДСМ, който няма отговорност за великата историческа мисия, която Република Македония има. В тази ситуация имам отговорност пред гражданите на Македония дали са албанци, македонци, турци, роми, сърби, власи и в тази ситуация не си служа с политически емоции за ежедневна политика, за рейтинг и т.н. Аз съм за националната политика, която е полезна за всички граждани“, каза Ахмети. \r\n***  Посланикът на САЩ в Атина Джефри Пайет приветства започването на Стратегическия диалог между страната му и Гърция, като момент, който отбелязва първата годишнина от стратегическия напредък в отношенията между съюзниците от НАТО, като подчерта, че укрепването на двустранните връзки се радва на двупартийна подкрепа във Вашингтон, пише  електронното издание на вестник Kathimerini . \r\n„Задълбочаването на връзките между САЩ и Гърция има двупартийна подкрепа във Вашингтон“, заяви Пайет късно във вторник на мероприятие за геополитическата роля на Гърция и гръко-американските отношения, организирано от Гръцката фондация за европейска и външна политика (ELIAMEP). \r\nЩо се отнася до Стратегическия диалог САЩ-Гърция, който бе стартиран от (тогава заместник) външния министър на Гърция Йоргос Катругалос и държавния секртар на САЩ Майк Помпео, Пайет посочи, че този процес „издигна и институционализира нашите отношения по начин, отговарящ на визията за съюза между САЩ и Гърция на много от дългогодишните приятели на посолството“. \r\nПосланикът подчерта, че във Вашингтон има „силно признание“ за ролята на Гърция като стълб на стабилността в по-широкия регион и „впечатляващия принос“ на страната по време на миграционната криза, както и прилагането на Преспанския договор. \r\n„Днес, отношението към отношенията между САЩ и Гърция във Вашингтон е по-добро от отколкото е било в продължение на много години“, заяви Пайет, като добави, че това е отразено в безпрецедентно голямата американска делегация, която ще бъде на форума в Делфи този уикенд. \r\n***  Фламандски депутати, подкрепяни от правителството, в момента изработват декрет, който да подготви Фландрия за сценарий на Брекзит без сделка. Текстът му ще бъде внесен на пленарно заседание на 13 март, денят след крайния срок, в който британският премиер Тереза Мей може да предложи на британските депутати отлагане на излизането на Европейския съюз, пише  електронното издание The Brussels Times . \r\n„Този декрет е необходим, за да бъдем готови за всичко, защото днес никой не може да предвиди какво ще се случи“, заяви премиерът на Фландрия Геерт Буржоа. \r\nДекретът ще се отнася до взаимните права на гражданите и конкретно до достъпа до работа, образование и сектора за хората с увреждания. \r\nОбединеното кралство трябва теоретично да напусне ЕС на 29 март 2019 г. \r\n***  Русия следи внимателно за безпардонните опити на САЩ да създадат изкусвен предлог за военна намеса във Венецуела, заяви в сряда руският министър на външните работи Сергей Лавров след края на преговорите с външните министри на Индия и Китай Сушма Сварадж и Ван И, предава  ТАСС . \r\n„Следим внимателно за съобщенията, какво всъщност се случва там. Виждаме как се предприемат абсолютно безпардонни опити да се създаде изкуствен предлог за военна намеса“, заяви Лавров. „Чуваме директни заплахи от Вашингтон, че всички варианти остават на масата. Материалното въплъщение на тези заплахи е концентрирането на военна техника и подготовката на (американски) спецназ“. \r\n„Ние, също така, отбелязваме непрекъснати провокации с опити границата да се пробие със сила под предлога за доставка на хуманитарна помощ, като се разчита на жертви“, обърна внимание той. „Тогава, при един добре използван сценарий, ще има истерични писъци и вече ще има опит за военна намеса“. \r\nМосква, продължи министърът, активно работи с всички страни, които са не по-малко загрижени от перспективата за военно решение. „Не е случайно, че ръководството на Бразилия вече заяви, че няма да участва и ще предостави своята територия на САЩ за агресия срещу Венецуела“, каза той. „Не съм чувал същите изявления от ръководството на Колумбия, но изхождам от факта, че страните, включително членовете на така наречената Група от Лима, които активно подкрепят предсрочните президентски избори и подкрепят [лидера на опозицията, който се обяви за президент на страната] Хуан Гуайдо , не са изказвали подкрепа за военната намеса“. \r\nЛавров призова САЩ да се вслушат в мнението на страните от региона. \r\n„На първо място, препоръчваме да се съсредоточим върху идеите на „Механизма Монтевидео“, който предполага национален диалог с участието на всички политически сили“, обясни министърът. „Президентът на Венецуела Никола Мадуро многократно е изразявал готовността си за такъв диалог. За съжаление, господин Гуайдо и неговото обкръжение отхвърлят такива предложения и изискват само удовлетворяване на техния ултиматум за предсрочни президентски избори“. \r\nВъншният министър обърна внимание на още едно тревожно изявление: „Вашингтон, заявявайки публично, че дните на президента Мадуро са преброени, казва директно, че Куба и Никарагуа ще бъдат следващите по ред“. „Доктрината на Монро“, че американците не трябва да допускат никого в Южна Америка, бледнее пред доктрината, която сега се оформя пред очите ни“, отбеляза той. „Тя [доктрината] означава, че САЩ узурпират правото да използват сила, където пожелаят и да свалят режимите, които не ги устройват“. \r\nПо неговите думи, по този начин ще бъде подкопано международното право, което САЩ се опитват да заменят с „ред, основан на правила“. „Правете си изводите какви правила са приготвили САЩ за латиноамериканския регион“, резюмира той. \r\n*** Румънската крайбрежна охрана е открила огън с гумени патрони по плаващ турски рибарски съд, пише вестник  Hurriyet Daily News , като се позовава на информация от новинарската агенция Demirören. \r\nРанени са трима рибари, а рибарската лодка, която се отправила на плаване на 20 февруари от турската черноморска провинция Орду, е повредена от изстрелите.  \r\nИнцидентът е станал приблизително на 50 морски мили от румънския бряг, а рибарите са плавали в международни води, по техни думи.   \r\nЛодката, на която е имало осем души, е акостирала в Истанбул,  след като е успяла да избяга от катера на румънската крайбрежна охрана. \r\n*** Ръководителят на външнополитическото ведомство Хорхе Ареас е съобщил, че в Източна Европа се купува оръжия, което да се предаде на радикалната опозиция на републиката, предава  ТАСС .   \r\nТежкотоварните камиони с хуманитарна помощ за Венецуела, които опозицията се опита да вкара в страната, са били използвани за превоз на оръжейни елементи, както и за части, от които да се сглобяват барикади, е  съобщил във вторник Хорхе Ареас.  \r\n\"Когато беше прегледан един тежкотоварен камион, се оказа, че в него има не само храна и лекарства, но и инструменти, с които да се издигне барикада, да се направят ограждения, имаше тел и пирони, елементи, от които да се сглобят оръжия, каквито използва радикалната опозиция\", е заявил венецуелският външен министър на заседанието на СС на ООН. \r\nОсвен това той е пояснил, че тежкотоварните камиони са се подпалили поради действията на лица, които са се намирали на колумбийска територия. \"Агресията е тръгнала от страната на Колумбия. Не знам дали са колумбийци или венецуелци, но те са нападнали сътрудници на правоохранителните органи на Венецуела \". \r\nАреас е заявил още, че властите в Каракас разполагат с информация, че в Източна Европа се закупува оръжие за опозицията:\" Искаме да заявим, че в страни от Карибския залив се разполагат военни. За това ни съобщиха нашите приятели от Куба и Русия. Купува се оръжие от Източна Европа, което да се предаде на радикалната опозиция в страната\". \r\n***", "date": "2019.02.27", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/02/27/2628663/plovdiv-politsiyata-v-parvomay-razsledva-sluchay-na-sbivane-mezhdu-dvama-14-godishni-uchenitsi.html", "text": "Полицията в Първомай разследва случай на сбиване между ученици. Това съобщиха за  Радио „Фокус“ – Пловдив  от Областната дирекция на МВР. Сигналът за случилото се пред основно училище в града е получен на тел. 112 около 09.00 часа на 26 февруари. Според информацията по време на междучасие пред събрали се техни съученици две 14-годишни момчета започнали взаимно да си разменят удари. В резултат на намесата на случаен минувач и пристигналите полицейски служители сбиването между двамата било прекратено без да има сериозно пострадали. Единият от учениците е настанен в болница за наблюдение с контузии по главата и тялото. Медицинска помощ е оказана и на съперника му, спрямо когото била наложена 24-часова мярка за задържане.  \r\nПо разпореждане на дежурен прокурор от Районна прокуратура – Първомай е образувано досъдебно производство за нанасяне на лека телесна повреда по хулигански подбуди. Работата по изясняване на причините и обстоятелствата около случилото се продължава.", "date": "2019.02.27", "title": "Пловдив: Полицията в Първомай разследва случай на сбиване между двама 14-годишни ученици"}
{"url": "http://www.focus-news.net/news/2019/02/27/2628664/sofiya-39-godishen-politsay-e-postradal-pri-arest-na-piyan-shofyor-v-zhk-levski-g.html", "text": "39-годишен полицай е пострадал при арест на пиян шофьор в жк. „Левски Г“. Това съобщиха от пресцентъра на  МВР . Инцидентът е станал около 23.50 часа на 26 февруари в жк. „Левски Г“. Служители на Пето РУ спрели за проверка лек автомобил „Ауди А 80“, управляван от 32-годишен мъж. В хода на проверката водачът миришел на алкохол и бил предупреден да изчака екип на отдел „Пътна полиция“ за алкохолна проба. Когато чул това, шофьорът опитал да избяга. При опит да бъде задържан, той изблъскал един от униформените, който паднал на земята и наранил ръката си. Последвало кратко преследване и с помощта на близките му, беглецът бил отведен в районното управление, а тестът с дрегер е установил наличието на алкохол в кръвта му. Пострадалият полицай е откаран в болнично заведение за оказване на медицинска помощ, където е установена фрактура на костта. По случая е образувано досъдебно производство, а работата по документирането му продължава.", "date": "2019.02.27", "title": "София: 39-годишен полицай е пострадал при арест на пиян шофьор в жк. „Левски Г“"}
{"url": "http://www.focus-news.net/news/2019/02/27/2628654/ombudsmanat-maya-manolova-shofyorite-ot-gradskiya-transport-sa-pravi-te-iskat-dostoyni-vaznagrazhdeniya-i-spazvane-na-kodeksa-na-truda.html", "text": "Шофьорите от градския транспорт са прави, те искат достойни възнаграждения и спазване на Кодекса на труда. Това каза пред журналисти омбудсманът Мая Манолова във връзка с протестиращите шофьори в градския транспорт в София, предаде репортер на  Агенция „Фокус“ . „Вместо 9 дни в месеца има служители в транспорта, които почиват само по 3 дни. Няма млади хора, които искат да работят в сектора, защото заплатите са ниски и условията на труд са лоши“, отбеляза тя. „Хората са абсолютно прави, те искат достойни възнаграждения, спазване на Кодекса на труда и нормални условия на труд“, отбеляза Манолова. Според нея това е важно и за гражданите, защото ако зад волана стои шофьор, който е работил без почивка, той е рисков и за себе си, и за другите. Проблемът наистина е голям, и той не е нито от днес, нито от вчера“, коментира Манолова. „Проблемите се трупат от десетилетия, но това не значи, че не трябва да започнат да се решават. Имам ангажимент да защитавам гражданите и да бъда посредник между институции и гражданите“, допълни тя.  \r\nДаяна ДЮЛГЕРОВА", "date": "2019.02.27", "title": "Омбудсманът Мая Манолова: Шофьорите от градския транспорт са прави - те искат достойни възнаграждения и спазване на Кодекса на труда"}
{"url": "http://www.focus-news.net/news/2019/02/27/2628666/blagoevgrad-retrospektivna-izlozhba-na-skulptora-mihail-shapkarev-pra-vnuk-na-kuzman-shapkarev-shte-bade-otkrita-v-regionalniya-istoricheski-muzey-na-28-fevruari.html", "text": "Изложбата „Ретроспективна изложба на скулптора Михаил Шапкарев – пра-внук на Кузман Шапкарев“ показва приемствеността, която съществува в големият Шапкарев род. Това каза за  Радио „Фокус“ – Пирин  историкът и уредник в Регионален исторически музей – Благоевград д-р Елена Чалгънова по повод експозицията, която ще бъде открита от 11.00 часа на 28 февруари в залите на музея. „Самата изложба е посветена както на големият възрожденски деец Кузман Шапкарев, така и на неговият пра-внук, скулптора Михаил Шапкарев. Идеята да направя това събитие е да бъде показана приемствеността, която съществува в големият Шапкарев род. Друга от целите ни е да покажем, че пламъкът, който „запалва“ Кузман Шапкарев през епохата на Възраждането, продължава да „гори“ и в неговите потомци“, заяви д-р Чалгънова. Тя отбеляза, че в случая визира неговият пра-внук, който е един виден представител на българската интелигенция през годините, в които твори. „В този аспект е и изложбата, която ще представи и открие неговата сестра арх. Здравка Шапкарева. Озаглавили сме изложбата така: „Ретроспективна изложба на скулптора Михаил Шапкарев – пра-внук на Кузман Шапкарев“, посочи д-р Чалгънова. \r\nЛивия НИНОВА", "date": "2019.02.27", "title": "Благоевград: „Ретроспективна изложба на скулптора Михаил Шапкарев – пра-внук на Кузман Шапкарев“ ще бъде открита В Регионалния исторически музей на 28 февруари"}
{"url": "http://www.focus-news.net/news/2019/02/27/2628662/daniela-saveklieva-gerb-opozitsiyata-izkazva-trevoga-i-kritikuva-ikonomicheskiya-ekip-na-pravitelstvoto-no-za-poreden-den-ne-prisastva-v-zala-kadeto-e-myasto-da-izlozhi-svoite-pritesneniya.html", "text": "Опозицията изказва тревога и критикува икономическия екип на правителството, но за пореден ден не присъства в зала, където е място да изложи своите притеснения. Това каза народният представител от ПГ на ГЕРБ Даниела Савеклиева при представяне на мотивите за изслушване на министъра на икономиката за инвестициите и перспективите за икономически растеж на българската икономика, предаде репортер на  Агенция „Фокус“ . „За 2017 г. също се говореше, че инвестициите са намелели. В крайна сметка се оказа, че инвестициите надвишават тези от 2016 г. с 380 млн. лв. Да се върнем на 2018 г. - прогнозата на реинвестираната печалба на чуждестранните инвеститори в страната се увеличава осезаемо. Към края на ноември възлиза на близо 193 млн. евро при близо 96 млн. евро за 2017 г. Най-големите нетни потоци от преки инвестиции в страната за периода идват от Холандия, Германия и Белгия“, изтъкна Савеклиева. „Днес отново представители на опозицията изказват своята тревога и отправят критики към икономическия екип на правителството, на за пореден ден не присъстват в залата, където е мястото да изложат своите притеснения и да получат адекватен отговор“, заяви още депутатът и посочи, че ГЕРБ са искали днешното изслушване на министъра в тази връзка. \r\nДеница КИТАНОВА", "date": "2019.02.27", "title": "Даниела Савеклиева, ГЕРБ: Опозицията изказва тревога и критикува икономическия екип на правителството, но за пореден ден не присъства в зала, където е място да изложи своите притеснения"}
{"url": "http://www.focus-news.net/news/2019/02/27/2628658/s-91-glasa-za-i-5-vazdarzhali-se-parlamentat-prie-otcheta-na-nzok-za-2017-g.html", "text": "С 91 гласа „за“ и 5 „въздържали се“ парламентът прие отчета на НЗОК за 2017 г., предаде репортер на  Агенция „Фокус“  . От отчета става ясно, че през 2017 г. 18 на брой, или 64.3% от Районните здравноосигурителни каси (РЗОК) са договорили повече клинични пътеки. 10 от тях, или 35.7%, са договорили по-малък брой. Сключените договори по клинични пътеки към 31 декември 2017 г. са 18 920 броя, или с 453 повече спрямо сключените договори към същия период на 2016 г. Основните дейности, които Дирекция „Болнична медицинска помощ“ осъществява през 2017 г. са участие в подготовката по изготвянето на Националния рамков договор, разработване на анализи във връзка с дейността по договарянето и осъществяваната контролна дейност и други. За календарната 2017 г. са извършени 32 одитни ангажимента, от които 30 планови за даване на увереност и 2 извънпланови за консултиране. По време на изпълнението на одитните ангажименти са направени 231 съществени консултации с положителен и отрицателен ефект върху целите на НЗОК. В резултат на извършените одити са дадени 26 броя препоръки.   \r\nДеница КИТАНОВА", "date": "2019.02.27", "title": "С 91 гласа „за“ и 5 „въздържали се“ парламентът прие отчета на НЗОК за 2017 г."}
{"url": "http://www.focus-news.net/news/2019/02/27/2628669/haskovo-30-godishen-mazh-e-zadarzhan-za-palezh-na-kashta-v-selo-vaskovo.html", "text": "30-годишен мъж е задържан за палеж на къща в село Васково. Това съобщиха от пресцентъра на  МВР . Мъжът е заподозрян, че минути след полунощ вчера е предизвикал умишлен пожар в къща в село Васково, стопанисвана от 26-годишен мъж. Пламъците обхванали покривната конструкция на необитаемата къща, която е изгоряла напълно. В хода на работата се породили съмнения за умишлен палеж. По случая е образувано досъдебно производство.", "date": "2019.02.27", "title": "Хасково: 30-годишен мъж е задържан за палеж на къща в село Васково"}
{"url": "http://www.focus-news.net/news/2019/02/27/2628670/ministar-emil-karanikolov-prekite-chuzhdestranni-investitsii-za-2018-g-sa-se-uvelichili-s-nad-10.html", "text": "Преките чуждестранни инвестиции за 2018 г. са се увеличили с над 10%. Това каза министърът на икономиката Емил Караниколов по време на изслушването си за инвестициите и перспективите за икономически растеж на българската икономика, предаде репортер на  Агенция „Фокус“ . „През цялата изминала 2018 г. се говореше, че преките чуждестранни инвестиции намаляват. Цитираха се предварителни данни на БНБ, които всички знаем, че подлежат на актуализация и ревизия в продължение на 15 месеца след приключване на отчетния период. Тук вече беше споменато, същото се случи и през цялата 2017 г. Знаете, че се говореше и излизаха предварителни данни. В крайна сметка излязоха окончателните данни. 2017 г. имаме увеличаване на преките чуждестранни инвестиции с над 380 млн. евро. Това вече е окончателно. Обръщам внимание, че това се случи за около 6 месеца, защото преди това имаше избори в България“, допълни Караниколов. По думите му при избори инвеститорите изчакват да видят дали ще има необходимата политическата среда, която да им вдъхне доверие. „През изминалата седмица излязоха нови данни на БНБ, които обръщам внимание, отново са предварителни и те показаха, че преките чуждестранни инвестиции за 2018 г. не само че не са по-малко от предходната, а са се увеличили с малко над 10 % за една година. Влезлите в България преки чуждестранни инвестиции през изминалата година възлизат на 1, 532 млрд., което е с 10,3% или малко над 143 млн. евро повече от вложенията направени в периода януари – декември 2017 г., които възлизат на 1,389 млрд.“, обясни още министърът. Според него интересното е защо, когато резултатите са положителни никой не  ги отчита и не се обръща внимание. „Нещо повече от 2016 г. до момента се наблюдава положителна тенденция за увеличаване на нивата на преките чуждестранни инвестиции“, допълни още Караниколов. \r\nДеница КИТАНОВА", "date": "2019.02.27", "title": "Министър Емил Караниколов: Преките чуждестранни инвестиции за 2018 г. са се увеличили с над 10%"}
{"url": "http://www.focus-news.net/news/2019/02/27/2628668/sofiya-25-godishen-mazh-e-zadarzhan-za-targoviya-s-narkotitsi-i-pritezhanie-na-golyamo-kolichestvo-amfetamin-i-marihuana.html", "text": "25-годишен мъж е задържан за търговия с наркотици и притежание на голямо количество амфетамин и марихуана. Това съобщиха от пресцентъра на  МВР . Арестът е извършен от служители на Шесто РУ на 19 февруари в кв. „Бояна“ при полицейска операция за противодействие на престъпления, свързани с наркотици. 25-годишният мъж е задържан в момент на покупко-продажба на наркотици. В хода на предприетите процесуално-следствени действия, обиски и претърсвания, в пристройка към къщата на дилъра полицаите намерили и иззели плик с бучки бяло вещество, топка растителна маса и електронна везна. От изготвените експертни справки станало ясно, че иззетите вещества са амфетамин с тегло - 226.98 грама и 42.42 грама марихуана. След доклад на събраните материали в Софийска градска прокуратура, задържаният е привлечен като обвиняем. Наложена му е марка за неотклонение „Задържане под стража“ за срок до 72 часа, която с определение на Софийски градски съд е изменена в „Парична гаранция“ в размер на 2 000 лева.", "date": "2019.02.27", "title": "София: 25-годишен мъж е задържан за търговия с наркотици и притежание на голямо количество амфетамин и марихуана"}
{"url": "http://www.focus-news.net/news/2019/02/27/2628667/haskovo-nad-900-artikula-s-logo-na-zashtiteni-marki-sa-izzeti-pri-proverka-na-lek-avtomobil-na-ulitsa-haskovska.html", "text": "Над 900 артикула с лого на защитени марки са иззети при проверка на лек автомобил на улица „Хасковска“. Това съобщиха от пресцентъра на  МВР . Стоките са конфискувани от полицаи на РУ - Димитровград. Около 11.30 часа на 26 февруари автопатрул спрял на улица „Хасковска“ лек автомобил „Фолксваген“, шофиран от 65-годишен мъж от града. В колата униформените открили 582 артикула – дрехи и 328 парфюма, обозначени с надпис и лого на запазени търговски марки без разрешение на правопритежателя. По случая е стартирало досъдебно производство.", "date": "2019.02.27", "title": "Хасково: Над 900 артикула с лого на защитени марки са иззети при проверка на лек автомобил на улица „Хасковска“"}
{"url": "http://www.focus-news.net/news/2019/02/27/2628657/korneliya-ninova-bsp-shte-rabotim-s-izvanparlamentarni-partii-i-grazhdanski-organizatsii-vseki-s-kakvito-vazmozhnosti-razpolaga-za-da-garantirame-chestni-izbori.html", "text": "Ще работим с извънпарламентарни партии и граждански организации, всеки с каквито възможности разполага, да гарантираме честни избори. Това каза лидерът на БСП Корнелия Нинова на пресконференция в централата на партията след среща между представители на НС на БСП и Партията на зелените, предаде репортер на  Агенция „Фокус“.  „Преди няколко дни обявихме намерението си да се срещнем с извънпарламентарни партии и граждански сдружения във връзка с промените в Изборното законодателство и да потърсим общи позиции в защита на честни избори, прозрачност, свобода на избора и да пресечем всякакви възможности, законодателни и практически, за подмяна на вота на хората и за кражба на изборите. Направихме такива срещи с едно гражданско сдружение, днес се срещнахме и с Партия на зелените и това ще продължи като процес“, заяви Нинова. \r\n„В разговорите се видя, че имаме еднакви позиции по отношение на приетите промени от управляващото мнозинство. Настояваме да се отменят гласуваните текстове, да се пристъпи към възстановяване на правото в комисиите решенията да се взимат с 2/3, тоест всички партии да имат възможност да участват, да се възстанови обжалването във Върховния административен съд, да се изчистят списъците от мъртвите души, да се възстановят преференциите. Това са всички искания, които знаете, че поставихме както по време на гласуването на Кодекса, така и след това. По тези теми имаме разбиране и ще работим съвместно заедно с тях и с други граждански организации и партии извън парламента, всеки с каквито възможности разполага, за да гарантираме този свободен и честен избор. Няма значение партийната ни принадлежност и идеологически различия или близости. Тук стоят въпроси над нашите тясно партийни интереси -  за демократичния процес на избор, правовата държава, върховенството на закона, свободен избор на всеки един български гражданин“, коментира още тя. \r\nВладимир Николов от Партията на зелените също заяви, че позициите им с БСП по така приетия Изборен кодекс съвпадат. \"И ние сме за пълната му отмяна, защото смятаме, че върховенството на закона и провеждането на честни изобри, които да защитят вота и правата на всеки бълг гражданини  е, изключително важно. Имаме принципна позиция, която съвпадат с тази на БСП за отмяната на така приетия изборен закон\", каза още той.", "date": "2019.02.27", "title": "Корнелия Нинова, БСП: Ще работим с извънпарламентарни партии и граждански организации, всеки с каквито възможности разполага, за да гарантираме честни избори"}
{"url": "http://www.focus-news.net/news/2019/02/27/2628672/kardzhali-namalyava-bezrabotitsata-v-oblastta-prez-mesets-yanuari-spryamo-sashtiya-period-na-2018-g.html", "text": "Намалява безработицата в областта през месец януари 2019 г. спрямо същия период на 2018 г. Това съобщи на брифинг директорът на Бюро по труда - Кърджали Метин Хафъзсалим, предаде кореспондент на  Радио „Фокус“ . Областта е на 12-о място по показател равнище на безработица от 28-те области в страната. През месец януари 2019 г. в областта на работа са постъпили 483 безработни лица. От тях на първичния пазар на труда са устроени общо 343 лица и по схеми на Оперативна програма „Развитие на човешките ресурси“ – 140 души. 121 от общо постъпилите на работа са с работници, 80 са специалисти, 282 - безработни без квалификация. С висше образование са 52, със средно 230 и с основно и по-ниско -  201. През месец януари в бюрата по труда от област Кърджали са обявени общо 560 свободни работни места, на първичния пазар на труда – 357 и за субсидирана заетост – 203 (по програми – 27 и по схеми на ОП РЧР – 176).  \r\nРавнището на безработица през месец януари е 9.6% при 6.4% за страната. Равнището на безработица се увеличава спрямо месец декември 2018 г. с 0.1%, а спрямо месец януари 2018 г. се понижава с 1.2%  и става 10.8%. Към 31 януари броят на регистрираните безработни в бюрата по труда от област Кърджали е 5 828, като спрямо предходния месец е отчетено увеличение от 83 души, а в сравнение с месец януари 2018 г. регистрираните безработни са с 722 по-малко (6 550 за месец 2018 г.). Най-ниско е равнището на безработица в общините Кърджали – 5.6% и Момчилград – 8.6%, в община Джебел е 17.9%, и най-високо е в община Ардино –  18.5%.", "date": "2019.02.27", "title": "Кърджали: Намалява безработицата в областта през месец януари спрямо същия период на 2018 г."}
{"url": "http://www.focus-news.net/news/2019/02/27/2628675/dobrich-zapochvat-stroitelno-remontite-deynosti-po-bul-dobrudzha-i-ulitsa-nikola-petkov.html", "text": "Започват строително-ремонтите дейности по бул. „Добруджа“ и улица „Никола Петков“. Това съобщиха от пресцентъра на  Община Добрич . Днес е подписан Акт 2 за старта на ремонтните дейности по проекта „Подобряване на връзката с TEN-T мрежата в трансграничния регион Меджидия – Добрич“ по Програма Интеррег  Румъния-България. Ще се ремонтират бул. „Добруджа“ – двете платна от кръговото кръстовище на кв. „Рилци“ в посока център до бензиностанция „Шел“ и мост над жп линия по бул. „Добруджа“ и ул. „Никола Петков“. Бюджетът за Община Добрич по проекта надхвърля 4 милиона евро.", "date": "2019.02.27", "title": "Добрич: Започват строително-ремонтите дейности по бул. „Добруджа“ и улица „Никола Петков“"}
{"url": "http://www.focus-news.net/news/2019/02/27/2628674/burgas-sayuz-na-pensionerite-2004-shte-iznese-kontsert-v-kulturniya-dom-na-neftohimika-na-1-mart.html", "text": "Общинският съвет на „Съюз на пенсионерите 2004 – Бургас“ кани всички жители и гости на града на тържествен концерт. Това съобщиха от пресцентъра на  Община Бургас . Концертът ще се проведе от 16.00 часа на 1 март в Дома на нефтохимика и е посветен на Деня на самодейното изкуство и Освобождението на България. В празничната програма участие ще вземат самодейни състави от пенсионерските клубове на сдружението към Община Бургас. Входът е свободен.", "date": "2019.02.27", "title": "Бургас: „Съюз на пенсионерите 2004“ ще изнесе концерт в Културния дом на нефтохимика на 1 март"}
{"url": "http://www.focus-news.net/news/2019/02/27/2628665/korneliya-ninova-bsp-deputatite-ot-partiyata-koito-sa-vzeli-komandirovachni-za-izlozhenie-za-lov-i-ribolov-v-zaltsburg-shte-varnat-vednaga-parite-zashtoto-tova-e-nedopustimo.html", "text": "Депутатите от БСП, които са взели командировъчни за изложение за лов и риболов в Залцбург, ще върнат веднага парите, защото това е недопустимо. Това каза лидерът на БСП Корнелия Нинова на пресконференция в централата на партията след среща между представители на НС на БСП и Партията на зелените, предаде репортер на  Агенция „Фокус“. \r\nНа въпрос как ще коментира излязлата информация, че двама депутати от БСП са пътували командировка в Залцбург в дните, в които партията вече беше напуснала парламента, Нинова посочи, че това поведение е абсолютно недопустимо. „И вчера им казах веднага да връщат парите, които са ползвали. Ако зависеше от мен, не бих поставила подпис под такава командировка. И не е разбираемо защо г-жа Караянчева се е подписала. И не само защото отсъстваме от парламента, мнението ни е, че дори и да сме там, не трябва да се харчат пари за лов и риболов. Това нито повишава качеството на законодателната работа, нито авторитета на парламента. За мен е недопустимо да ходиш на изложение на лов и риболов с пари на хората. Нашите колеги ще ги върнат веднага“, заяви Нинова. \r\nВесела АЛЕКСАНДРОВА", "date": "2019.02.27", "title": "Корнелия Нинова, БСП: Депутатите от партията, които са взели командировъчни за изложение за лов и риболов в Залцбург, ще върнат веднага парите, защото това е недопустимо"}
{"url": "http://www.focus-news.net/news/2019/02/27/2628676/veliko-tarnovo-336-knigi-za-uchilishtnata-biblioteka-na-su-dimitar-blagoev-sabra-kampaniyata-kniga-dari-dobro-napravi.html", "text": "336 книги за училищната библиотека на СУ „Димитър Благоев“ събра кампанията „Книга дари-добро направи“ в Свищов. Инициатор на идеята бе бившата възпитаничка на учебното заведение Цветелина Герова, казаха за  Радио „Фокус“ – Велико Търново  от Община Свищов. 143 са детските литературни произведения, 86 от книгите са за юноши, шест са със специализирана насоченост, а останалите 105 - извън профила на училищната библиотека. Тези, които не отговарят на изискванията, за да са част от фонда на СУ „Димитър Благоев“, ще бъдат дарени на читалище или библиотека в нужда. \r\nОрганизаторите и училището благодарят на всички, които се включиха в благотворителната инициатива. \r\nЛуиза ТРАНЧЕВА", "date": "2019.02.27", "title": "Велико Търново: 336 книги за училищната библиотека на СУ „Димитър Благоев“ събра кампанията „Книга дари-добро направи“"}
{"url": "http://www.focus-news.net/news/2019/02/27/2628679/ep-publichna-diskusiya-taksite-za-prevodi-v-evro-edin-dvoen-standart-po-malko.html", "text": "На 6 март 2019 г. от 13 ч. в Дома на Европа в София (ул. Г.С. Раковски № 124) Бюрото на Европейският парламент и г-жа Ева Майдел организират публична дискусия на тема „Таксите за преводи в евро – един двоен стандарт по-малко“, съобщава  пресслужбата на Европейския парламент . \r\nВ събитието ще участват икономистът Лъчезар Богданов и членът на управителния съвет на организацията на българите с опит в чужбина Тук-Там Даниела Данаилова.  \r\nЦелта на срещата е да се представят промените, които ще настъпят след влизането в сила на новите правила, както и да се обсъдят последиците от тях за българските потребители и финансови институции.  \r\nСрещата ще се проведе под формата на панелна дискусия, след което публиката ще има възможност да задава въпроси към участниците. За участие в срещата са поканени  представители на държавни институции, медии, организации за защита на потребителите, банки и финансови институции, неправителствения сектор и граждани.  \r\nЖелаещите да се включат в дискусията могат да се регистрират за участие на следния линк до 5 март 2019 г.  \r\nНа 14 февруари 2019 г. Европейският парламент прие нови правила, които слагат край на дискриминацията срещу ползвателите на платежни услуги в рамките на ЕС, но извън еврозоната. От 15 декември 2019 г. банките трябва да уеднаквят таксите за трансгранични плащания в евро и за вътрешните плащания и да направят по-прозрачни разходите за превалутиране.", "date": "2019.02.27", "title": "ЕП: Публична дискусия „Таксите за преводи в евро – един двоен стандарт по-малко“"}
{"url": "http://www.focus-news.net/news/2019/02/27/2628673/predsedatelyat-na-parlamenta-tsveta-karayancheva-korneliya-ninova-da-ne-tarsi-mediyni-izyavi-na-moy-grab-ili-na-institutsiyata-koyato-predstavlyavam.html", "text": "Корнелия Нинова да не търси медийни изяви на мой гръб или на институцията, която представлявам. Това каза председателят на НС Цвета Караянчева пред журналисти във връзка с казаното от Корнелия Нинова, че ако е зависило от нея, е нямало да подпише командировъчни на депутати за ловното изложение Залцбург, предаде репортер на  Агенция „Фокус“ . „Искам да призова г-жа Нинова да не търси медийна изява на мой гръб или на гърба на институцията, която аз представлявам\", заяви Караянчева. Тя призова още Нинова да не търси причините в нея. \r\nДеница КИТАНОВА", "date": "2019.02.27", "title": "Председателят на парламента Цвета Караянчева: Корнелия Нинова да не търси медийни изяви на мой гръб или на институцията, която представлявам"}
{"url": "http://www.focus-news.net/news/2019/02/27/2628681/shumen-sled-poveche-ot-dve-desetiletiya-v-grada-se-vazobnovyava-tarzhestvenata-zarya-proverka-na-3-mart.html", "text": "След повече от две десетилетия в Шумен се възобновява тържествената заря-проверка на националния празник - 3 март. Програмата за отбелязване на годишнината от Освобождението на България бе представена на брифинг с участието на Найден Косев, заместник-кмет по образование и култура, полковник Дилян Димитров, декан на факултета по артилерия, ПВО и КИС  към Национален военен университет „Васил Левски“, и подполковник Добромир Добрев, заместник-командир на военно формирование 34 200, предаде репортер на  Радио „Фокус“-Шумен . „През вековете българският народ винаги е тачил своите апостоли, герои, знакови личности, които са били икона в неговия път и бъдеще. 3 март е светиня за всеки българин. С разбирането, че трябва да приобщаваме и младото поколение към тези нравствени ценности, община Шумен подкрепи идеята на военните формирования за тържествена заря-проверка, нещо, което не е правено повече от 20 години, а Шумен се слави като град с военна традиция и история, а и днес с присъствие на военен гарнизон и военен факултет“, заяви Найден Косев.  \r\nПолк. Дилян Димитров обясни, че празничният ден ще започне със заупокойна молитва в храм „Св. Вознесение Господне“ от 10.15 часа. Цветя и венци ще бъдат поднесени пред паметните плочи на загиналите опълченци в двора на храма, както и пред всички паметници и паметни знаци в Шумен. От 11.00 часа в Драматично-куклен театър „Васил Друмев“ Професионален фолклорен ансамбъл „Мизия“ - Търговище ще изнесе концерт „Свободата, святата“. Тържествената вечерна заря-проверка ще започне от 18.30 часа на пл. „Кристал“. Идеята за възстановяването и е на курсантите от Факултета „Артилерия, ПВО и КИС“ към Националния военен университет. Ритуалът е залегнал в устава на въоръжените сили. „В него ще се включат три блока курсантски батареи от по 20 души, знаменосец с асистенти, за тях ще има с факли в ръце, курсанти ще участват и при поднасянето на венци“, посочи полковник Дилян Димитров. Сигнална ракета ще оповести началото на зарята-проверка. Вцелия ритуал ще участват 100 души. В строя за вечерна проверка ще се включи и блок от 20 ученици  от училищата „Сава Доброплодни“, „Йоан Екзарх Български“, „Панайот Волов“ и ППМГ „Нанчо Попович“. Ритуалът ще продължи около 30 минути, а илюминациите – около 3 минути. Полковник Емил Симеонов, началник на гарнизона и командир на военното формирование 34 200 ще приеме строя и рапортите, капитан Стефан Георгиев, заместник-командир на курсантска батарея, ще бъде командващ зарята. \r\nИвелина ИВАНОВА", "date": "2019.02.27", "title": "Шумен: След повече от две десетилетия в града се възобновява тържествената заря-проверка на 3 март"}
{"url": "http://www.focus-news.net/news/2019/02/27/2628671/magdalena-miltenova-bssit-s-vsichki-svoi-deystviya-krasimir-uzunov-vinagi-otstoyavashe-pravilnata-pozitsiya.html", "text": "С всички свои действия Красимир Узунов винаги отстояваше правилната позиция. Това каза за  Агенция „Фокус“  председателят на Браншовия съюз за стопанска инициатива в транспорта (БССИТ) и новоизбран председател на Конфедерацията на автобусните превозвачи Магдалена Милтенова. \r\n„Искам да изкажа съболезнования на близките на Красимир Узунов. Опечалени сме от загубата. Той беше изключителен човек – много достоен, много отговорен и с всички свои действия винаги е отстоявал правилната позиция“, заяви Милтенова. „Загубихме човек, който заслужава нашите уважения. Поклон пред паметта му“, каза още тя.", "date": "2019.02.27", "title": "Магдалена Милтенова, БССИТ: С всички свои действия Красимир Узунов винаги отстояваше правилната позиция"}
{"url": "http://www.focus-news.net/news/2019/02/27/2628680/api-vazstanoveno-e-dvizhenieto-na-avtomobili-nad-12-tona-po-pat-ii-86-asenovgrad-smolyan.html", "text": "Възстановено е движението на автомобили над 12 тона по път II-86 Асеновград - Смолян. Това съобщиха от пресцентъра на  Агенция „Пътна инфраструктура“ .", "date": "2019.02.27", "title": "АПИ: Възстановено е движението на автомобили над 12 тона по път II-86 Асеновград - Смолян"}
{"url": "http://www.focus-news.net/news/2019/02/27/2628682/spetsializiraniyat-nakazatelen-sad-shte-gleda-merkite-za-neotklonenie-na-chetirimata-obvinyaemi-za-imotni-izmami.html", "text": "В Специализирания наказателен съд е внесено искане от страна на Специализираната прокуратура, за вземане на мярка за неотклонение „Задържане под стража“ спрямо Георги Янев – ръководител, и Борис Янков, Любомир Янев и Емил Янев – участници в организирана престъпна група, създадена с цел имотни измами. Това съобщиха от пресцентъра на  Специализирания наказателен съд . Делото ще се разгледа в 15.00 часа от VII състав на Специализирания наказателен съд.", "date": "2019.02.27", "title": "Специализираният наказателен съд ще гледа мерките за неотклонение на четиримата обвиняеми за имотни измами"}
{"url": "http://www.focus-news.net/news/2019/02/27/2628685/api-do-1600-chasa-dvizhenieto-se-izvarshva-samo-v-aktivnata-lenta-po-avtomagistrala-trakiya-pri-km-71-v-posoka-burgas-poradi-remont-na-mantinela.html", "text": "До 16.00 часа днес движението се извършва само в активната лента по автомагистрала „Тракия“ при км 71 в посока Бургас поради ремонт на ограничителна система (мантинела). Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки пътната сигнализация.", "date": "2019.02.27", "title": "АПИ: До 16.00 часа движението се извършва само в активната лента по автомагистрала „Тракия“ при км 71 в посока Бургас поради ремонт на мантинела"}
{"url": "http://www.focus-news.net/news/2019/02/27/2628686/zam-kmetat-na-sliven-pepa-chilikova-za-parvi-pat-edin-ot-simvolite-na-grada-pametnikat-na-hadzhi-dimitar-shte-bade-osveten-s-tsvetovete-na-balgarskiya-trikolyor.html", "text": "За първи път  един от символите на Сливен – паметникът на Хаджи Димитър, ще бъде осветен с цветовете на Българския трикольор, съобщи пред  Радио „Фокус“ – Сливен  заместник – кметът на Общината Пепа Чиликова. Светлините ще бъдат запалени в навечерието на Националния празник на България - 3 март. Намеренията на Общината са осветлението да стане постоянно. \r\nОтново за първи път, със съдействието на Сливенска Света митрополия, точно в 12.00 часа, празникът ще бъде отбелязан с биенето на камбаните на всички сливенски храмове. \r\nВ късния следобед по улиците на града ще премине шествие на над 40 мотористи с трибагреници. 140-метрово българско национално знаме ще украси улицата около площад „Хаджи Димитър“, където ще свирят 100 изпълнители от Военен духов оркестър при Център за подготовка на специалисти – Сливен с диригент кап. Калин Гемеджиев, Софийски духов оркестър с диригент Васил Делиев и Духов оркестър при Община Поморие с диригент Ангел Панцирков. \r\nВ 18.00 часа на пл. „Хаджи Димитър“ ще се проведе официалната церемония по повод 141 години от Освобождението на страната ни от турско робство. \r\nДенят ще завърши с празнични илюминации.", "date": "2019.02.27", "title": "Зам.-кметът на Сливен Пепа Чиликова: За първи път  един от символите на града – паметникът на Хаджи Димитър, ще бъде осветен с цветовете на Българския трикольор"}
{"url": "http://www.focus-news.net/news/2019/02/27/2628684/izlozhbata-posvetena-na-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-bade-otkrita-v-razgrad-na-28-fevruari.html", "text": "В навечерието на националния празник – Трети март Областният управител на Разград Гюнай Хюсмен ще открие изложба, посветена на 140 години от Учредителното събрание и приемането на Търновската конституция. Това съобщиха от пресцентъра на  Народното събрание . Мото на изложбата са думи на Васил Левски: „Всичко се състои в нашите сдружени сили“.  \r\nЕкспозицията е организирана от Народното събрание на Република България със съдействието на Държавна агенция „Архиви“ и Областните администрации и се представя във всички областни центрове.  \r\nВ Разград изложбата е подредена в стъклената зала на Художествената галерия „Проф. Илия Петров“. Към паната, предоставени от парламента, ще бъдат включени и експонати от Регионалния исторически музей, свързани с депутатите от Разградски регион, участвали в заседанието на Учредителното събрание.  \r\nОткриването на изложбата е на 28 февруари от 17.00 часа. Експозицията ще остане в Художествената галерия до 7 март 2019 г.", "date": "2019.02.27", "title": "Изложбата, посветена на 140 години от Учредителното събрание и приемането на Търновската конституция, ще бъде открита в Разград на 28 февруари"}
{"url": "http://www.focus-news.net/news/2019/02/27/2628678/nikola-hristov-krasimir-uzunov-beshe-vseotdaen-patriot-koyto-iskashe-da-znaem-nashata-istoriya-i-ne-zhaleshe-sili-za-da-vazkresi-momentite-kadeto-sa-se-srazhavali-nashite-dedi.html", "text": "Красимир Узунов беше много всеотдаен патриот, който искаше ние да знаем нашата история и боевете на нашата армия. Той беше и човек, който не жалеше сили и средства, за да възкреси онези моменти преди сто и повече години, където са се сражавали нашите деди и прадеди. Това каза за  Радио „Фокус“  Никола Христов, внук на командващия 11-ти пехотен Сливенски полк, участвал в битката на Каймак-Чалан, оцелял след бомбардировките над София. „Той беше човек, на когото много хора се чудеха – на неговия ентусиазъм, на неговата цел – хората, българите да се възпитават от патриотизма на онези, които вече отдавна ги няма. За мен нашата държава губи много в лицето на господин Красимир Узунов. Просто много е тъжна загубата. Какво да ви кажа, всеотдаен човек, тъй като аз съм внук на генерал Никола Христов, и беше направил всякакви усилия да ме изнамери, да ме издири още преди няколко години, когато започваше да пише книгата за Каймак-Чалан. И като я написа, ми даде да я прочета още в електронен вид. И някак си полагаше голямо старание, не жалеше сили и средства, за да се получи този негов епохален труд. И не само това\", посочи Христов. По думите му благодарение на Красимир Узунов и представянията на книгата в различните части на страната, в провинцията, в София и във Военното училище, много хора са научили за нашата история, която е била прикривана по времето на социализма и се е смятало, че не са патриотични тези войни, които са водили нашите деди. „С него сме ходили в Сливен – имаше представяне на книгата там. Също така ярък спомен ми е във Военното училище, когато в присъствието тогава на президента, на царя и други, се представи книгата. Той беше там, разбира се. Имам автограф на неговата книга. За мен беше човек, който ще преживее още поне 30 - 40 години. Той беше за мен млад човек и аз затова му се възхищавах – млад човек, който искаше да възкреси нашата история в областта на военните науки, въобще на военната история. Той винаги ме канеше да отида в офиса, но аз все не намирах време. Аз очаквах втория том, няколко пъти съм го питал. Той каза: „Имам още време“. Може би е бил притеснен здравословно. Защото тя трябваше да съдържа биографии и данни на много участници във войната, които са загинали на Каймак-Чалан“, коментира Никола Христов. \r\nЙоланда ПЕЛОВА", "date": "2019.02.27", "title": "Никола Христов: Красимир Узунов беше всеотдаен патриот, който искаше да знаем нашата история и не жалеше сили, за да възкреси моментите, където са се сражавали нашите деди"}
{"url": "http://www.focus-news.net/news/2019/02/27/2628688/komisiyata-po-grazhdanski-svobodi-pravosadie-i-vatreshni-raboti-na-evropeyskiya-parlament-odobri-nov-vizov-kodeks-zakonodatelstvoto-za-izdavane-na-evropeyski-vizi.html", "text": "Във вторник комисията по граждански свободи, правосъдие и вътрешни работи на Европейския парламент одобри нов визов кодекс - законодателството за издаване на европейски визи. Това съобщиха от пресцентъра на  ПП ГЕРБ . Новият регламент ще осигури по-бързи и по-ясни процедури за законно пътуващите, по-специално чрез: осигуряване на възможност за подаване на заявленията до 6 месеца по-рано и не по-късно от 15 дни преди пътуването; осигуряване на възможност за попълване и подписване на заявлението по образец по електронен път; както и въвеждане на хармонизиран подход към издаването на многократни визи за редовни пътници с положително визово досие за период, който постепенно се увеличава от 1 до 5 години. За да се гарантира, че държавите членки могат по-добре да покриват разходите за обработка на визи, без това да представлява възпиращ фактор за кандидатите за виза, таксата за виза ще се увеличи на 80 евро, като са предвидени по-ниски такси за деца. Регламентът въвежда също механизъм за оценяване на необходимостта от преразглеждане на таксата на всеки три години. \r\nРегламентът следва да допринесе и за подобряване на сътрудничеството с трети държави по отношение на обратното приемане на техни граждани, които са нелегални имигранти в ЕС. \r\nПо-конкретно, Европейската комисия ще извършва редовно оценка на сътрудничеството от страна на трети държави във връзка с обратното приемане. Когато дадена държава не сътрудничи, Комисията ще предложи на Съвета специфични ограничителните визови мерки, свързани с обработването на визите и, впоследствие, с визовата такса. \r\nОт друга страна, ако се окаже, че дадена държава сътрудничи по отношение на обратното приемане, Комисията може да предложи на Съвета намаляване на визовите такси, намаляване на времето за вземане на решение по заявленията за издаване на виза или удължаване на периода на валидност на визи за многократно влизане. По време на преговорите между Европейския парламент и Съвета бе премахнато предложение на групата на Прогресивния алианс на социалистите и демократите за въвеждането на европейски хуманитарни визи, нещо, на което групата на Европейската народна партия се противопостави многократно. \r\nЕмил Радев, евродепутат от ЕНП-ГЕРБ от комисията по граждански свободи, правосъдие и вътрешни работи, приветства новите правила за издаване на европейски визи. „Новият визов кодекс отговаря на новите предизвикателства пред Европейския съюз - как да бъде осигурен легален достъп до европейска територия, за кратък период от време, за гражданите на трети държави с цел бизнес, туризъм или посещение на роднини, но в същото време да не бъде окуражавана нелегалната миграция.\", коментира евродепутатът.", "date": "2019.02.27", "title": "Комисията по граждански свободи, правосъдие и вътрешни работи на Европейския парламент одобри нов визов кодекс - законодателството за издаване на европейски визи"}
{"url": "http://www.focus-news.net/news/2019/02/27/2628687/pleven-den-na-biomeditsinata-shte-se-provede-v-meditsinskiya-universitet-v-grada.html", "text": "Във връзка със 150-ата годишнина на Българската академия на науките и 45-ата годишнина от основаването на Медицински университет – Плевен, Регионалният академичен център – Плевен (РАЦ), съвместно с БАН и МУ - Плевен организират поредица от официални чествания и научни събития, които ще се проведат в периода 15 февруари 2019 г. – 15 март 2019 г. Това съобщиха от пресцентъра на  Медицинския университет в Плевен . \r\nНа 28 февруари 2019 г. ще се състои тържествено подписване на Меморандума за сътрудничество между Българска академия на науките, представлявана от  Председателя на БАН акад. Юлиан Ревалски, и Кмета на Община Плевен Георг Спартански. Споразумението предвижда задълбочаване на сътрудничеството между институтите на БАН и местните власти, културните и образователните институции, бизнеса в региона, както и кандидатстването със съвместни проекти. След сключването на меморандума за сътрудничество в сградата на Общината ще се проведе брифинг на Председателя на БАН акад. Юлиан Ревалски, Кмета на Община Плевен Георг Спартански, Ректора на Медицински университет - Плевен проф. д-р Славчо Томов, д.м.н., както и проф. дфн Петър Петров, Главен координатор на Националната академична мрежа, членове на Събранието на академиците и член-кореспондентите (САЧК) и доц. Т. Вълова, д.п., Координатор на Регионалния академичен център – Плевен (РАЦ). \r\nСлед тържественото подписване на 28 февруари 2019 г от 14.00 часа в Телекомуникационния център на МУ - Плевен акад. Димитър Димитров, САЧК, ще открие изложбата „Жените в историята на Българската академия на науките“ от художествено-документалното наследство на БАН. Нейни съорганизатори са: научният архив на БАН, РАЦ – Плевен и Медицински университет – Плевен. Изложбата ще бъде експонирана във фоайето на Факултет „Фармация“ и фоайето на Телекомуникационния център от 15 февруари 2019 г. до 15 март 2019 г.  \r\nНа 1 март 2019 г., петък, Медицински университет – Плевен ще бъде домакин на Ден на биомедицината, който ще се проведе под патронажа на Председателя на БАН акад. Юлиян Ревалски и Кмета на Община Плевен Георг Спартански. Научният форум се организира от Регионалния академичен център – Плевен с подкрепата на БАН и в тясно сътрудничество с Националната академична мрежа. Научната сесия ще се проведе в зала „Амброаз Паре” на Телекомуникационния център на МУ-Плевен, от 9.30 часа до 13.00 часа. Лекции ще изнесат водещи учени от БАН - акад. Дамян Дамянов, Председател на САЧК, и членовете на САЧК: акад. Александър Александров, акад. Атанас Атанасов, акад. Димитър Димитров, проф. дин Гарабед Минасян – ИКИ, БАН. Участие от МУ-Плевен в програмата на форума ще вземат проф. д-р Славчо Томов, д.м.н., Ректор на висшето училище, и чл.-кор. проф. д-р Григор Горчев, д.м.н., Директор на Научноизследователския институт. \r\nНа форума ще присъстват членове на академичната общност, ръководители на общинската и областната управи, ръководството и сътрудници на Съюза на учените в България – клон Плевен, представители на местния бизнес, студенти, средношколци и граждани. Официални гости на Деня на биомедицината са акад. Богдан Петрунов, председател на Съвета на настоятелите на МУ-Плевен и проф. Иван Черноземски, д.м.н., председател на Международната изследователска фондация „Хасуми – България“.", "date": "2019.02.27", "title": "Плевен: Ден на биомедицината ще се проведе в Медицинския университет в града"}
{"url": "http://www.focus-news.net/news/2019/02/27/2628683/predsedatelyat-na-natsionalno-sdruzhenie-balgarskata-domashna-rakiya-andon-andonov-shte-dade-preskonferentsiya-v-tsentralata-na-nfsb-na-28-fevruari.html", "text": "Председателят на Национално сдружение „Българската домашна ракия“ Андон Андонов и членове на сдружението ще дадат пресконференция на 28 февруари от 11.00 часа в централата на НФСБ на ул. „Раковски“ 134 във връзка с позиция на сдружението. Това съобщиха от пресцентъра на  НФСБ .", "date": "2019.02.27", "title": "Председателят на Национално сдружение „Българската домашна ракия“ Андон Андонов ще даде пресконференция в централата на НФСБ на 28 февруари"}
{"url": "http://www.focus-news.net/news/2019/02/27/2628677/predsedatelyat-na-parlamenta-tsveta-karayancheva-bez-da-mine-prez-rakovodstvoto-na-parlamentarnite-grupi-nyama-kak-da-podpisha-dokument-za-patuvane-na-deputati.html", "text": "Без да мине през ръководството на парламентарните групи няма как да подпиша документ за пътуване на депутати. Това каза председателят на парламента Цвета Караянчева пред журналисти във връзка с пътуването на депутати в командировка в Залцбург, предаде репортер на  Агенция „Фокус“ . Караянчева уточни, че най-вероятно някой от заместник-председателите или секретаря на групата от БСП се е разписал. Тя отказа да назове кой точно се е подписал и призова този въпрос да бъде зададен на Корнелия Нинова. „Когато получим покана от някое министерство или държава за пътуване в чужбина, аз резюлирам това до протокола. Протоколът изпраща писмото до съответната ресорна комисия или до съответната парламентарна група. Когато имаме подписите на председателите на парламентарните групи, едва тогава аз подписвам заповедта за командироване. Няма как това да стане без аз да имам санкцията на председателите на парламентарните групи“, заяви Караянчева. Тя уточни, че някой от ръководството на ПГ на „БСП за България“ се е разписал. „Нека тя да каже кой се е подписал\", добави Караянчева. Тя обърна внимание, че Нинова не може да си контролира народните представители.  \r\nДеница КИТАНОВА", "date": "2019.02.27", "title": "Председателят на парламента Цвета Караянчева: Без да мине през ръководството на парламентарните групи няма как да подпиша документ за пътуване на депутати"}
{"url": "http://www.focus-news.net/news/2019/02/27/2628694/predsedatelyat-na-obshtinski-savet-sliven-dimitar-mitev-regionalniyat-istoricheski-muzey-shte-kandidatstva-s-dva-proekta-po-evropeyski-programi.html", "text": "Регионалният исторически музей в Сливен ще кандидатства с два проекта за финансиране по европейски програми. Това съобщи пред  Радио „Фокус“ – Сливен  председателят на Общински съвет – Сливен Димитър Митев. Проектите ще се реализират на територията на тракийската гробница в село Калояново и бившата фабрика на Добри Желязков, която бе предоставена на музея. За целта е необходимо Община Сливен да поеме безвъзмездното управление на терените. Предложението на директора на Регионалния исторически музей ще бъде внесено за разглеждане на заседанието на Общински съвет – Сливен на 28 февруари.  \r\nТогава ще бъдат разгледани и предложенията за отдаване под наем или закупуване на лекарски кабинети в селата в общината. „Целта ни е да осигурим продължаване функционирането на кабинетите, така че нито едно населено място да не остане без медицинска помощ“, коментира Митев. \r\nПо време на утрешното  заседание Общинският съвет в Сливен ще разгледа 38 точки, включени в дневния ред, както и три допълнителни, предложени от кмета Стефан Радев. \r\nЛюдмила ЙОРГОВА", "date": "2019.02.27", "title": "Председателят на Общински съвет – Сливен Димитър Митев: Регионалният исторически музей ще кандидатства с два проекта по европейски програми"}
{"url": "http://www.focus-news.net/news/2019/02/27/2628691/dobrich-v-nakazatelnoto-otdelenie-na-rayonniya-sad-prez-2018-godina-sa-obrazuvani-1652-dela-koeto-e-po-malko-v-sravnenie-s-predhodnite-godini.html", "text": "В присъствието на магистрати и представители на медиите бе представена дейността на Районен съд – Добрич за 2018 година, предаде кореспондент на  Радио „Фокус” – Варна . В Наказателното отделение на съда през годината са образувани 1652 дела, което е по-малко в сравнение с предходните години. 336 са постъпилите наказателни дела от общ характер (НОХД), като 102 от тях са образувани по внесен обвинителен акт, а 234 - по внесени за одобрение споразумения. За поредна година с най-голям дял в образуваните НОХД са делата за общоопасни престъпления - 64.58%, сред които за престъпления по транспорта, противозаконно отнемане на коли, придобиване и държане на наркотични вещества. На следващо място се нареждат делата за престъпления против собствеността - 20.83% от постъпилите НОХД, като отново най-много от тях са за кражби - 38 броя. Делата, свързани с престъпления против личността, са 15. Следват делата за престъпления против стопанството, при които се отчита сериозен спад на постъплението. През отчетната година те са 14, при 31 и 19 за предходните години. Спад се наблюдава и при делата, свързани с документни престъпления - 11, при 21 и 12 за предходните две години. Подобна е тенденцията и при делата за престъпления против брака, семейството и младежта, които през 2018г. са само 6. Осъдените лица за извършени престъпления от общ характер са 365, което е 96.82% от всички предадени на съд лица през годината. Произнесени са две оправдателни присъди. В Гражданското отделение на Районен съд – Добрич през 2018 г. са постъпили 5305 нови дела - с 440 и 1109 повече спрямо двете предходни години. И в този отчетен период най-много - 619 са образуваните граждански дела по предявени облигационни искове за вземания на договорно основание, непозволено увреждане, неоснователно обогатяване. Значително е увеличението на така наречените „други дела“. През миналата година са образувани 545 такива дела, като спрямо предходните два годишни периода те са с 85 и 67 повече. Най-големият обем от тях съставляват споровете за родителски права. В тази категория попадат още и делата по молби за промяна на име, по Закона за закрила на детето и други. Постъпилите дела по трудови спорове са 62, при 57 и 53 за предходните години. Подадените искови молби за съдебна делба и искове по Закона за наследството са 53. Исковете за развод и недействителност на брака са 136, с 19 и 31 повече спрямо предходните две години. Тенденция на намаляване се регистрира при постъпилите молби за развод по взаимно съгласие - 104, при 113 и 128 за предходните периоди. Намаление има и при делата по Закона за защита от домашно насилие - 31 броя, при 36 и 37 за миналите години. Новообразуваните дела при държавните съдебни изпълнители са 671, а събраната сума по изпълнителни дела през отчетната година възлиза на 799 328 лева. Съдиите по вписванията са се произнесли по 10 955 молби за вписване, отбелязване или заличаване. Постановените откази са 48 броя. „Отчетените в доклада данни илюстрират трайната тенденция за високо качество на правораздаването и на административното обслужване в Районен съд – Добрич“, коментира председателят на институцията съдия Анна Великова. Тя изказа благодарност към целия екип на Районния съд за отговорността и положените усилия, довели до добрите резултати. \r\nЖулиета НИКОЛОВА", "date": "2019.02.27", "title": "Добрич: В Наказателното отделение на Районния съд през 2018 година са образувани 1652 дела, което е по-малко в сравнение с предходните години"}
{"url": "http://www.focus-news.net/news/2019/02/27/2628689/sliven-obshtinata-i-ou-d-r-ivan-seliminski-si-partnirat-po-programa-erazam.html", "text": "Община Сливен беше домакин на среща между преподаватели и ученици от град Измир, Турция и град Мезокьовешд, Унгария, участници в проект на програма „Еразъм+“. Това съобщиха от пресцентъра на  Община Сливен . Партньор и участник в проекта е ОУ „Д-р Иван Селимински“. \r\nЗаместник-кметът по „Хуманитарни дейности“ Пепа Чиликова приветства присъстващите гости от чужбина с добре дошли. „Ще кажа за училището, което ви е партньор – вие сте на правилното място. Това е училище с много традиции. Имам сантимент към него, тъй като аз съм учила там, дъщеря ми също, а сега и синът ми. Вече имам наблюдение и като родител. Убедена съм, че ще придобиете опит и успешно ще реализирате проекта си“, посочи Чиликова. \r\nПрез 2018 година ОУ „Д-р Иван Селимински“ беше одобрено за участие в двугодишен проект по програма „Еразъм+“ на ЕС. От 25 февруари 2019 г. до 1 март 2019 г. училището е домакин на партньорска среща по проекта. В нея участват по 4 деца от всяка страна на възраст от 11 до 14 години. В  програмата им са заложени дейности, представящи културно-историческото наследство на България и по-конкретно на Сливен. \r\nЗаместник-кметът използва възможността и отправи покана към участниците в срещата да се включат в Международния детски фолклорен танцов фестивал „Приятелство без граници“, който се провежда през май. \r\nВ края на посещението им в общината децата и техните преподаватели получиха подарък за спомен – албум, показващ историята на Сливен, как той е изглеждал преди и как се е променил сега.", "date": "2019.02.27", "title": "Сливен: Общината и ОУ „Д-р Иван Селимински“ си партнират по програма „Еразъм+“"}
{"url": "http://www.focus-news.net/news/2019/02/27/2628696/burgas-izlozhba-posvetena-na-3-mart-shte-bade-otkrita-v-galeriya-georgi-baev-na-28-fevruari.html", "text": "Изложбата „Освобождение“, посветена на 3 март – национален празник на Република България, ще бъде открита от 17.00 часа на 28 февруари в галерия „Георги Баев“ в Бургас. Това съобщиха от пресцентъра на  Община Бургас . В експозицията са включени картини и графики на бургаски художници, съхранявани във фонда на Бургаска художествена галерия „Петко Задгорски“. Изложбата ще бъде открита със спектакъл на Детска театрална формация „Усмивки“ и Вокална група „Слънчеви капки“ към Народно читалище „Фар“ – Бургас. Тя може да бъде разгледана в дните до 30 март.", "date": "2019.02.27", "title": "Бургас: Изложба, посветена на 3 март, ще бъде открита в галерия „Георги Баев“ на 28 февруари"}
{"url": "http://www.focus-news.net/news/2019/02/27/2628693/dobrich-obshtinata-opredeli-pobeditelite-v-konkursa-martenitsa-ti-daryavam.html", "text": "283 деца от Добрич участваха в конкурса на Община Добрич и Екоколект АД \"Мартеница ти дарявам\". Това съобщиха от пресцентъра на  Общината . Децата твориха и вложиха своята фантазия в изработването на червено–белия символ на стародавната българска традиция. Те се в две възрастови групи: І-ва – ученици от I – II клас и ІІ-ра – ученици от ІII - ІV клас. От първа група на първо място е класирана Ренета Христова от втори клас на СУ „Св. Климент Охридски”. На второ е избрана мартеницата на Михаил Михайлов от СУ „Димитър Талев”, а III награда е за Люси Сашева от 2 а клас на ОУ „П. Волов“. Победителите от втора възрастова група са Стефани Станчева 4 Б клас от СУ „Св. Климент Охридски“, Виктор Венциславов от Училище „П. Р. Славейков” и Даниел Славов, 4 Е клас от същото училище. Децата ще получат таблет, енциклопедия и слушалки.  \r\nОбщина Добрич ще връчи и поощрителни награди на 42 деца за най-оригинални мартенички. Награждаването ще се състои на 1 март от 10.00 часа в Голямата заседателна зала на Община Добрич.  \r\nОбщина Добрич благодари на всички деца, които за поредна година със сръчните си ръчички изработиха красиви и оригинални мартеници в навечерието на Баба Марта.", "date": "2019.02.27", "title": "Добрич: Общината определи победителите в конкурса „Мартеница ти дарявам“"}
{"url": "http://www.focus-news.net/news/2019/02/27/2628695/dobrich-s-bogata-praznichna-programa-v-grada-shte-badat-otbelyazani-141-godini-ot-osvobozhdenieto-na-balgariya.html", "text": "С богата празнична програма в града ще бъдат отбелязани 141 години от Освобождението на България. Това съобщиха от пресцентъра на  Община Добрич . Проявите, посветени на Освобождението на България от османско владичество започват на 28 февруари с тържество „Пътят на свободата“ от 18.00 часа в Огледална зала „Нели Божкова“. Тържествено слово по повод празника ще представи културологът Надежда Иванова. В паметната вечер ще участват ученици от 11-и клас на Езикова гимназия „Гео Милев“ и Хора на учителките с диригент Маргарита Русева- Ганева.  \r\nНа 3 март от 9.30 часа пред паметника на Васил Левски ще бъде отслужена панихида от добрички духовници в памет на героите на Освобождението на България. Празничен водосвет ще благослови добруджанци за здраве и благополучие. В 10.30 часа на Мемориалния комплекс „Хан Аспарух“ ще започне тържествен ритуал с отдаване на военни почести на всички знайни и незнайни герои, отдали живота си за нашето Освобождение. За празничната атмосфера ще допринесе и празничен концерт на ПФА „Добруджа“ от 12.00 часа на Площад „Свобода“. За всички жители и гости на града са организирани от 9.00 до 17.00 часа Дни на отворените врати в Музея в Градски парк „Свети Георги“ и Военно гробище музей. Посетители ще посреща от 11.00 до 17.00 часа и Художествената Галерия. През целия ден ще бъдат поднасяни цветя на паметниците на видни дейци за Освобождението на България.     \r\nЗа първи път на Националния празник на България Община Добрич ще проведе празнично шествие, което ще тръгне в 10.00 часа от храм „Свети Георги“ и ще стигне до мястото на тържествения ритуал - мемориалния комплекс „Хан Аспарух“. Нарекли сме шествието „Първите“, защото ще бъде предвождано от портретите на 11 видни възрожденци, поставили началото и участвали в борбите на народа ни за новобългарска просвета, църковна независимост и национално освобождение: Паисий Хилендарски, Софроний Врачански, д-р Петър Берон, Васил Априлов, Иларион Макариополски, Неофит Бозвели, Екзарх Антим І, Г. С. Раковски, В. Левски, Л. Каравелов, Хр. Ботев, както и на онези българи, които са свързали своето име с освободителните борби на Добрич и Добруджа и чиито снимки са налични към момента в архивните фондове - Ивън Кършовски, Анастасия Димитрова, Иван хаджи Вълков, Кръстю Мирски, Стефан Караджа и Стефан Баев. Идеята е, шествието да стане традиционно, а към плеядата личности всяка година да бъдат добавяни нови имена. Тази година портретите ще носят ученици от  СУ „П. Р. Славейков“.   \r\nОбщина Добрич кани своите граждани да участват в тази инициатива, както и във всички събития от празничната програма, посветена на Националния празник на България.", "date": "2019.02.27", "title": "Добрич: С богата празнична програма в града ще бъдат отбелязани 141 години от Освобождението на България"}
{"url": "http://www.focus-news.net/news/2019/02/27/2628690/d-r-atanas-kambitov-kmet-na-blagoevgrad-vyarvam-che-darzhavata-shte-podkrepi-obshtinite-za-vavezhdaneto-na-ednosmenen-rezhim-v-uchilishtata.html", "text": "Кметът на Община Благоевград д-р Атанас Камбитов изрази надежда, че държавата ще подкрепи усилията на общините за въвеждането на едносменен режим на обучение. Това стана по време на среща за граждански диалог „Европа в нашия дом”. Това съобщиха от пресцентъра на  Община Благоевград . “Местната власт трябва да доизгради съществуващите училищни бази или да изгради нови учебни заведения, за да спази всички изисквания. Това предполага сериозни разходи. Дори за община Благоевград ще е трудно сама да осигури този финансов ресурс, а какво остава за малките общини, в които приходите са по-ниски. Ние сме дали предложение, но за нас е важно да знаем дали държавата мисли в тази посока – за съвместно и целево финансиране на общините или да създаде фонд за цялостно финансиране на подобни проекти от републиканския бюджет”, заяви д-р Атанас Камбитов по време на срещата диалог под надслов „Европа в нашия дом”, която се състоя в зала „22 септември” в Благоевград.  \r\nДискусията събра министърa на образованието и науката – Красимир Вълчев, председателят на Комисията по образованието и науката - Милена Дамянова, евродепутатът Асим Адемов, народният представител Даниела Савеклиева, областният управител Бисер Михайлов, директорът на Регионалното управление на образованието – Ивайло Златанов, ректорът на ЮЗУ – професор Борислав Юруков, депутати, кметове от цялата област, директори на училища и детски градини, учители и граждани.  \r\n„Предимствата на едносменния режим са безспорни. В някои населени места има освободени сгради, но има и десетки градове с недостиг на сграден фонд. Надявам се, че ще се осигурят целеви средства за тази инициатива – за доизграждане на съществуващи постройки и за изграждане на нови”, коментира министър Вълчев. Той благодари на кмета Камбитов за добрата комуникация и взаимодействие, което води до добри резултати в образователната система в община Благоевград.    \r\nЗа нас гражданският диалог в различни населени места е ефективна форма да направим връзката между европейските политики с регионалните и местните политики, подчерта образователният министър.", "date": "2019.02.27", "title": "Д-р Атанас Камбитов, кмет на Благоевград: Вярвам, че държавата ще подкрепи общините за въвеждането на едносменен режим в училищата"}
{"url": "http://www.focus-news.net/news/2019/02/27/2628692/plovdiv-vse-oshte-ne-e-ustanovena-samolichnostta-na-zhenata-chieto-tyalo-be-otkrito-vav-vodite-na-reka-maritsa.html", "text": "Все още не е установена самоличността на жената, чието тяло бе открито във водите на река Марица, съобщи за", "date": "2019.02.27", "title": "Пловдив: Все още не е установена самоличността на жената, чието тяло бе открито във водите на река Марица"}
{"url": "http://www.focus-news.net/news/2019/02/27/2628704/kardzhali-detsa-ot-uchilishte-y-yovkov-organiziraha-bazar-na-martenitsi-v-sgradata-na-oblastnata-administratsiya.html", "text": "Деца от училище „Й. Йовков“ организираха базар на мартеници в сградата на Областната администрация. Това съобщи областният управител на Кърджали Никола Чанев, предаде кореспондент на  Радио „Фокус“ . „Събраните средства ще използват за закупуване на народни носии. Благодаря им, че направиха зимния ден малко по-слънчев и ведър. Подарих им мартенички и им пожелах винаги да бъдат усмихнати и да носят в сърцата си добротата\", каза още Никола Чанев.", "date": "2019.02.27", "title": "Кърджали: Деца от училище „Й. Йовков“ организираха базар на мартеници в сградата на Областната администрация"}
{"url": "http://www.focus-news.net/news/2019/02/27/2628701/dobrich-proektat-na-hudozhestvenata-galeriya-golemite-maystori-i-malkite-hudozhnitsi-prodalzhava-s-tvorcheski-rabotilnitsi-i-obrazovatelni-igri-prez-mesets-mart.html", "text": "През месец март проектът на Художествената галерия „Големите майстори и малките художници“ продължава с творчески работилници и образователни игри, съобразени с възрастовите групи на участниците, предаде кореспондент на  Радио „Фокус” – Варна . Приключил е началният етап от образователния проект, финансиран от Министерство на културата. Първите срещи на децата с екипа на галерията са били посветени на двама класици в българското изобразително изкуство. В презентация  ученици от трети и четвърти клас на СУ „Димитър Талев“ и ОУ „Христо Смирненски“ са се срещнали с интересната личност на Владимир Димитров- Майстора, възпял красотата и плодородието на българската земя и трудолюбието на селянина. Петокласници и шестокласници от СУ „Св. Климент Охридски“ са научили кой е първият директор на Художествената академия (тогава Държавно рисувално училище) – Иван Мърквичка, чех по произход, свързал живота и творчеството си с България. В образователния проект на галерията участват училища от град Добрич. \r\nЖулиета НИКОЛОВА", "date": "2019.02.27", "title": "Добрич: Проектът на Художествената галерия „Големите майстори и малките художници“ продължава с творчески работилници и образователни игри през месец март"}
{"url": "http://www.focus-news.net/news/2019/02/27/2628698/razgrad-okrazhnata-prokuratura-zadarzha-za-72-chasa-mazh-obvinen-za-pritezhanie-na-blizo-15-kg-amfetamini-s-tsel-razprostranenie.html", "text": "Окръжната прокуратура задържа за 72 часа мъж, обвинен за притежание на близо 1.5 кг амфетамини с цел разпространение. Това съобщиха от пресцентъра на  Апелативна прокуратура - Варна . 39-годишният Петко А. е задържан за срок до 72 часа за това, че при проверка на автомобил на паркинга на магазин от голяма търговска верига в Разград е установено, че мъжът държи чанта, в която полицията е открила 1.470 кг амфетамини. Разследващите разполагали с предварителна информация за това. \r\nСтойността на наркотиците е оценена на над 44 000 лева. При продажба на уличния пазар обаче, където 1 таблетка амфетамин се търгува за 20 лева, цената на иззетия наркотик ще надхвърли многократно посочената стойност.   \r\nПред разследващите обвиняемият се е признал за виновен. Останалите трима пътуващи в автомобила са разпитани като свидетели по досъдебното производство. Обвиняемият Петко А., който е от Севлиево, е криминално проявен и осъждан. \r\nПредстои Окръжната прокуратура в Разград да внесе искане в Разградския окръжен съд да вземане мярка за неотклонение „Задържане под стража“ на 39-годишния обвиняем.", "date": "2019.02.27", "title": "Разград: Окръжната прокуратура задържа за 72 часа мъж, обвинен за притежание на близо 1.5 кг амфетамини с цел разпространение"}
{"url": "http://www.focus-news.net/news/2019/02/27/2628703/gd-granichna-politsiya-na-gkpp-kapitan-andreevo-i-na-gkpp-lesovo-trafikat-e-intenziven-na-izhod-za-tovarni-avtomobili.html", "text": "На ГКПП \"Капитан Андреево\" и на ГКПП \"Лесово\" на българо-турската граница трафикът е интензивен на изход за товарни автомобили, по данни към 13.00 часа. Това съобщиха от  ГД \"Гранична полиция\" . \r\nНа всички останали български гранични контролно-пропускателни пунктове трафикът е нормален. \r\nПоради усложнена метеорологична обстановка в Румъния (силен вятър и снеговалеж) вероятно ще бъдат въведени ограничения за пътуване на МПС по републиканската пътна мрежа. При промяна на обстановката на територията на Република Румъния ще бъде оповестена допълнителна информация.", "date": "2019.02.27", "title": "ГД \"Гранична полиция\": На ГКПП \"Капитан Андреево\" и на ГКПП \"Лесово\" трафикът е интензивен на изход за товарни автомобили"}
{"url": "http://www.focus-news.net/news/2019/02/27/2628706/detski-risunki-ot-konkursa-na-ministerstvoto-na-turizma-za-eden-destinatsiite-sa-izlozheni-v-narodnoto-sabranie.html", "text": "Детски рисунки, част от конкурса „Моята ЕДЕН дестинация в България“, организиран от Министерството на туризма по повод Световния ден на туризма, са изложени в „Клуба на народния представител“ в Народното събрание в периода 27 февруари - 5 март. Това бе съобщено от парламентарната трибуна по време на днешното заседание, посочиха от пресцентъра на  Министерство на туризма .  \r\nИзложбата включва най-добрите творби от втория конкурс за детски рисунки, за който бяха изпратени над 250 творби. Всички рисунки са оценявани от жури и чрез оспорвано електронно гласуване на Фейсбук страницата на Министерството на туризма. Отличени бяха девет деца от цялата страна.  \r\nРисунките представят детското виждане за природните и историческите обекти, обичаи, бит и фестивали в дестинацията. Целта е да се популяризират по-малко познатите туристически места у нас. В ЕДЕН мрежата на България са 17 общини от цялата страна - Ямбол, Драгоман, Ардино, Чавдар, Мездра, Силистра, Луковит, Сандански, Кюстендил, Белоградчик, Белица, Сапарева баня, Каварна, Враца, Странджа, Казанлък и Кърджали.  \r\nВ периода от 22 до 24 февруари изложбата бе в Античен комплекс „Сердика“, където гражданите на София можеха да разгледат родните забележителности, нарисувани през погледа на децата.", "date": "2019.02.27", "title": "Детски рисунки от конкурса на Министерството на туризма за ЕДЕН дестинациите са изложени в Народното събрание"}
{"url": "http://www.focus-news.net/news/2019/02/27/2628707/stara-zagora-vsichki-ochni-kliniki-v-grada-shte-izvarshvat-bezplatni-profilaktichni-pregledi-prez-mesets-mart-po-povod-svetovnata-sedmitsa-za-borba-s-glaukomata.html", "text": "Всички очни клиники в града ще извършват безплатни профилактични прегледи през месец март по повод Световната седмица за борба с глаукомата. Това съобщиха от пресцентъра на  Община Стара Загора . Очните лекари от Стара Загора се включват в отбелязването на Световната седмица за борба с глаукомата, която тази година е от 11 до 16 март. Това е времето, в което специалисти-офталмолози от целия свят обединяват усилията си в борбата с това коварно заболяване, което води до необратима слепота. По последни данни, 87 525 души у нас са диагностицирани с глаукома, като Стара Загора е един от районите, в който заболеваемостта е повишена. По последни данни тук те са 7105.  \r\nЗатова очните лекари от Стара Загора обединяват усилията си за ранно откриване на заболяването и предотвратяването на слепотата – всички клиники в града през целия месец март ще извършват безплатни профилактични прегледи, със съдействието на програмата „Право на зрение“ на Института за здравно образование и с подкрепата на Община Стара Загора. \r\nЖените и хората на възраст над 60 г. попадат в рисковата група. В рисковата група са и всички на възраст над 40 г. с глаукомно-болни в рода. Затова се препоръчва всеки, навършил 40 г., поне веднъж годишно да измерва вътреочното си налягане. Повишеното вътреочно налягане може да е симптом за глаукома.  \r\nПрегледът включва и измерване на вътреочно налягане. Направление от личен лекар не е необходимо. За преглед се записват само лица, които попадат в рискови групи, часовете се дават до изчерпване.  \r\nПрегледи ще има в: \r\n- Стара Загора – Очна клиника „Трошев“, Медицински център „Верея“ (в бивша Военна болница), Очно отделение на МБАЛ „Тракия“; \r\n- Гълъбово – МЦ „Гълъбово“, очен кабинет, д-р Елена Грозева, със съдействието на Очен център „Верея“; \r\n- Казанлък – ДКЦ „Поликлиника“, д-р Кирил Славейков; \r\n- Раднево – ще се проведе събитие на 28 март с еднодневни прегледи в рамките на деня. \r\nЗаписвания за прегледите – онлайн – на този линк: http://screening.healthedu.eu/index.php както и на единния номер на кампанията – 0700 10126 (на цената на градски разговор, според тарифния план за мобилни мрежи), всеки работен ден от 10.00 до 16.00 ч.", "date": "2019.02.27", "title": "Стара Загора: Всички очни клиники в града ще извършват безплатни профилактични прегледи през месец март по повод Световната седмица за борба с глаукомата"}
{"url": "http://www.focus-news.net/news/2019/02/27/2628708/smolyan-uchilishtata-v-grada-otbelyazaha-denya-na-rozovata-flanelka.html", "text": "По инициатива на Местната комисия за борба с противообществените прояви на малолетни и непълнолетни в община Смолян,  бе отбелязан в училищата Деня на розовата фланелка – ден срещу тормоза в училище. Това съобщиха от пресцентъра на  общината . В инициативата се включиха обществените възпитатели и педагогическите колективи към учебните заведения. \r\nВсичко започва през 2007 г. като протест срещу инцидент, свързан с тормоз в едно училище в Канада. През 2008 г. премиерът на Британска Колумбия обявява този ден от февруари за ден срещу тормоза в училище. Всяка следваща година все повече ученици го честват, идвайки в училище с розови тениски и дрехи, на които пише: „Тормозът спира тук“ и „Ден на розовата фланелка“. Скоро инициативата се подема и от хиляди училища по целия свят.  За първи път в България се отбелязва през 2012 г.", "date": "2019.02.27", "title": "Смолян: Училищата в града отбелязаха Деня на розовата фланелка"}
{"url": "http://www.focus-news.net/news/2019/02/27/2628709/nadezhda-simeonova-inspektsiya-po-truda-vidin-dve-predpriyatiya-v-oblastta-dalzhat-na-rabotnitsite-i-sluzhitelite-si-zaplati-v-razmer-na-2136-leva.html", "text": "Две предприятия във Видинска област дължат на работниците и служителите си заплати  в размер на 2136 лева за месец януари, съобщи на пресконференция Надежда Симеонова, директор на Инспекция по труда – Видин, предаде репортер на  Радио „Фокус“ – Видин . Тя посочи, че през изминалия месец служителите на Инспекцията по труда във Видин са проверили общо 35 бр. предприятия с 485 заети в тях. Четири предприятия са проверени по повод на постъпили жалби и сигнали от граждани. „При проверките са разкрити 133 нарушения на трудовото законодателство, като 71 % от тези нарушения са свързани с нормите, регулиращи трудовите правоотношения, а 29 % са нарушенията на нормите, свързани със здравословните и безопасни условия на труд“, отбеляза Симеонова. \r\nЗа предотвратяване и преустановяване на нарушенията на трудовото законодателство, както и за предотвратяване и отстраняване на вредните последици от тях са предприети предвидените от закона принудителни административни мерки. Издадените актове за установени административни нарушения са 12, от които за нарушения на нормите, свързани с трудовите правоотношения – 10, а за нарушения на нормите, свързани с безопасността и здравето при работа – 2. Общата сума на влезлите в сила 12 наказателни постановления през изминалия месец е в размер на 34 050 лв., а средният размер на глобата е 2838 лв.  \r\n„И през 2019 г. Инспекцията по труда ще осъществява засилен контрол на строителните обекти, в селското стопанство, в хотелиерството и ресторантьорството, в обекти с рискови производства и дейности и в предприятия с висок трудов травматизъм, както и превенция на недекларирания труд. Насоките на контролната дейност на Агенцията през 2019 г. са определени след анализ на данните от контрола през  2018 г., според които тези отрасли продължават да бъдат сред най-рисковите както по отношение на безопасността и здравето при работа, така и при изпълнението на трудовите правоотношения“, обясни Надежда Симеонова. \r\nАнна ЛОЗАНОВА", "date": "2019.02.27", "title": "Надежда Симеонова, Инспекция по труда – Видин: Две предприятия в областта дължат на работниците и служителите си заплати  в размер на 2136 лева"}
{"url": "http://www.focus-news.net/news/2019/02/27/2628700/d-r-angel-kunchev-51-sa-sluchaite-na-morbili-kam-nastoyashtiya-moment.html", "text": "Към настоящият момент случаите на морбили са 51 в България. Това съобщи главният държавен здравен инспектор д-р Ангел Кунчев по време на пресконференция за ваксинопредотвратимите заболявания, предаде репортер на  Агенция „Фокус” . „За хора над 25-30 години е трудно да се проследят данните дали са имунизирани“, заяви д-р Кунчев. По думите му към момента ядрото на заболели от морбили все още е Благоевград.  \r\nИрина ИВАНОВА", "date": "2019.02.27", "title": "Д-р Ангел Кунчев: 51 са случаите на морбили към настоящия момент"}
{"url": "http://www.focus-news.net/news/2019/02/27/2628697/menda-stoyanova-gerb-shte-napravim-sreshta-s-avtomobilnite-prevozvachi-za-da-chuem-iskaniyata-im.html", "text": "Ще направим среща с автомобилните превозвачи, за да чуем исканията им. Това каза председателят на Бюджетна комисия Менда Стоянова по време на брифинг в Народното събрание, предаде репортер на  Агенция „Фокус“.   „Искахме да ви информираме, че днес в парламента има посещение на представители на автомобилните превозвачи. В зала „Изток“ ще направим тази среща, за да чуем техните искания към законодателния орган. Целта на срещата е и  продължение на срещите, които те напраха при премиера г-н Борисов, както и по-късно с министъра на транспорта и на финансите. Тъй като някои от мерките, които са обсъдени на тези срещи, касаят законодателни промени, днес имаме среща“, каза още Менда Стоянова.  \r\nДеница КИТАНОВА", "date": "2019.02.27", "title": "Менда Стоянова, ГЕРБ: Ще направим среща с автомобилните превозвачи, за да чуем исканията им"}
{"url": "http://www.focus-news.net/news/2019/02/27/2628710/yambol-kmetat-georgi-slavov-se-sreshtna-s-basketbolniya-otbor-za-momcheta-do-12-godishna-vazrast-na-tundzha.html", "text": "Кметът на Ямбол Георги Славов се срещна с баскетболния отбор за момчета до 12-годишна възраст на „Тунджа“. Това съобщиха от пресцентъра на  Общината . Той поздрави младите баскетболисти за постигнат  успех на престижно състезание и обяви, че Община Ямбол ще им предостави като награда възможност да посетят спортно-подготвителен лагер. \r\n Младите баскетболни таланти спечелиха  турнир от Балканската младежка баскетболна лига. Тимът на Румен Шопов и Здравко Янчев победи на финала Левски с 48 - 25 и завърши турнира без нито една загуба. Турнирът се проведе от 15 до 17 февруари  в зала „Георги Христов“ в Ботевград. В него участваха четири български отбора и два македонски. \r\n„Винаги ми е било изключително приятно да награждавам нашите даровити деца, независимо в каква област се развиват. Благодаря на всички вас и на Вашите треньори, че прославяте името на Ямбол. С този малък жест днес искаме да покажем, че младите хора са богатството на града и всеки техен успех трябва да бъде поощряван. Пожелавам Ви да бъдете здрави и да работите и занапред със същия този спортен хъс, за да ни радвате с много нови титли и още повече успехи“, заяви по време на срещата с младите спортисти кметът на Ямбол Георги Славов.", "date": "2019.02.27", "title": "Ямбол: Кметът Георги Славов се срещна с баскетболния отбор за момчета до 12-годишна възраст на „Тунджа“"}
{"url": "http://www.focus-news.net/news/2019/02/27/2628712/veliko-tarnovo-za-shesta-poredna-godina-v-gorna-oryahovitsa-otbelyazvat-denyat-za-borba-s-tormoza-v-uchilishte.html", "text": "За шеста поредна година Местната комисия за борба с противообществените прояви на малолетни и непълнолетни в Община Горна Оряховица организира отбелязването на Световния ден за борба с тормоза в училище или Ден на розовата фланелка, съобщиха от пресцентъра на  Общината . Кампанията срещу тормоза в училище се провежда в последната сряда на месец февруари. \r\nМестната комисия за борба с противообществените прояви изготви и разпространи в училищата в общината дипляни и плакати за тази международна инициатива. Учебните заведения получиха розови ленти, и бяха призовани да инициират мероприятия, свързани с приятелството и солидарността. Акцентът на изработените през тази година от Местната комисия нагледни материали е върху измеренията на онлайн тормоза, като нараняващ начин на общуване. \r\nОнлайн тормозът представлява използване на възможностите на интернет за нанасяне на емоционална вреда върху други хора чрез изпращане на обидни и заплашителни съобщения, разпространяване на слухове, публикуване на подигравателни снимки или клипове, създаване на фалшиви профили, кражба на лични профили. Разпространяването на онлайн тормоза сред учениците нараства с всяка изминала година. По данни на МОН, случаите на тормоз в интернет през 2016 г. съставляват 38% от общия брой на случаите на насилие в училищата. \r\nЗа разлика от тормоза в реалния живот, онлайн тормозът се случва 24 часа в денонощието за неопределено време и свидетели са много повече хора. Наблюдателите в мрежата могат да бъдат, както пасивни, така и активни (да се включат във виртуалните действия на насилие). Упражняващите тормоз в интернет правят неща, на които не биха се осмелили в реалния живот. Те не виждат резултатите от действията си и така се намалява донякъде възможността им да съчувстват на жертвите. Онлайн тормозът може да доведе до физическа агресия в реалния живот. Някои от случаите на саморазправа между ученици са породени от разменени обиди в интернет. \r\nОнлайн тормозът може да предизвика у потърпевшите тревожност, неувереност, изолиране от другите и дори физически симптоми, като болки в стомаха или главоболие. Споделянето с родители, по-големи братя или сестри, учители, приятели и съученици ще доведе до вземане на мерки за прекратяване на тормоза в интернет и справяне с последиците от него. \r\nСветовната инициатива Ден на розовата фланелка започва като протест срещу инцидент свързан с тормоз в едно училище в канадската провинция Нова Скотия (Central Kings Rural High School). Тогава събитието е организирано от двама ученици – Дейвид Шепърд и Травис Прайс. При откриването на учебната година през септември 2007 г. в тяхното училище група по-големи ученици са се подигравали и тормозили един деветокласник, че дошъл на училище облечен с розово поло, докарвайки го до плач. На следващия ден споменатите по-горе двама ученици решили да купят и разпространят сред съучениците си 50 розови тениски в подкрепа на тормозения техен съученик. Тази тяхна инициатива бързо става популярна сред учениците от други училища чрез sms-и, е-mail-и, както и след публикации в печатните медии и предавания по телевизията. През 2008 г. премиерът на Британска Колумбия Гордън Кембъл обявява 27 февруари за ден срещу тормоза в училище. Много ученици честват този ден, идвайки в училище по розови тениски и други розови дрехи, на които пише „Тормозът спира тук“ и „Ден на розовата фланелка“. Скоро тази инициатива на канадските ученици се подема и от хиляди училища по целия свят. В България, фондация „Човек Плюс”, като част от системата и програмата си за мониторинг и превенция на насилието в училище, инициира и популяризира провеждането за първи път в България на този ден на 29 февруари 2012 г.", "date": "2019.02.27", "title": "Велико Търново: За шеста поредна година в Горна Оряховица отбелязват Денят за борба с тормоза в училище"}
{"url": "http://www.focus-news.net/news/2019/02/27/2628705/magdalena-miltenova-konfederatsiya-na-avtobusnite-prevozvachi-bi-bilo-spravedlivo-usloviyata-da-badat-ednakvi-za-vsichki-prevozvachi-imenno-tova-e-nasheto-iziskvane.html", "text": "Би било справедливо условията да бъдат еднакви за всички превозвачи, именно това е нашето изискване. Това каза председателят на  Конфедерацията на автобусните превозвачи Магдалена Милтенова по време на брифинг в Народното събрание, предаде репортер на  Агенция „Фокус“ . „От името на Конфедерация на автобусните превозвачи бих искала да заявя, че нямаме разногласия както с членовете в Конфедерацията, така и със сдруженията, които са извън нея по отношение на това, че трябва да се справим с нерегламентирания превоз на пътници. Даваме си ясна сметка, че от мярката, която се очаква да бъде предприета, а именно задължителната регистрация по ДДС ще бъдат засегнати основно транспортните фирми, които работят с лиценз и който работят в светлата част на икономиката. Това ще бъде нашата саможертва от страна на бизнеса в борбата с нерегламентираните превози. Това само по себе си означава да изсветлим тази част от сектора, която по някакъв начин извършва нелоялна конкуренция. Давайки си ясна сметка за последиците от тази регистрация, ние сме абсолютно наясно, че тя е задължително ново изискване, което трябва да бъде въведено, за да може бизнесът да работи при равни условия, за да няма противорочивост в ценовото образуване“, обясни Милтенова. Тя посочи, че този вид дейност се субсидира от държавата и се компенсира и на всяка сума от компенсацията се дължи ДДС.  \r\nВъв връзка със срещата с Комисията по бюджет и финанси и тази по транспорт в Народното събрание, Милтенова изрази надежда да има положителни резултати в битката с нерегламентирания транспорт.  \r\nДеница КИТАНОВА", "date": "2019.02.27", "title": "Магдалена Милтенова, Конфедерация на автобусните превозвачи: Би било справедливо условията да бъдат еднакви за всички превозвачи, именно това е нашето изискване"}
{"url": "http://www.focus-news.net/news/2019/02/27/2628714/sds-dlazhni-sme-da-sprem-palzyashtoto-vavezhdane-na-dzhendar-obrazovanie-i-temi-neprisashti-na-traditsionnite-balgarski-razbiraniya-i-tsennosti.html", "text": "Длъжни сме да спрем пълзящото въвеждане на джендър образование и теми, неприсъщи на традиционните български разбирания и ценности. Това се посочва в  отворено писмо на СДС  по повод скандала с брошурата „Любов без последствия“. \r\n\"От Съюза на демократичните сили се обръщаме към всички български министерства, институции, неправителствени организации, експерти, общественици и граждани, имащи отношение към възпитанието и образованието на нашите деца.  \r\nПоследният скандал с брошури, издадени преди 10 години, с непристойно за деца съдържание, но попаднали незнайно как в български училища, ни провокира да се обърнем към Вас и за пореден път да кажем:  \r\nДлъжни сме да спрем пълзящото въвеждане на джендър образование и теми, неприсъщи на традиционните български разбирания и ценности!\", посочиха от партията. \r\n\"Непрекъснатото повдигане на темата в общественото пространство – като провокация, заради чиновническо недоглеждане или целенасочено налагане на тези идеи от определени среди, нанася вреди на българските деца. Нека да ги оставим да учат и растат спокойно и щастливо, всяко според заложбите и талантите, които има. Не бива да ги превръщаме в заложници на различни интереси, защото нашите деца са най-ценното национално богатство. \r\nВъпреки опитите на определени среди да заблудят обществото, че подобни кампании са безвредни, ние сме убедени, че това не е така!\", заявиха от СДС.  \r\nСпоред партията сексуалното поведение може да се манипулира и предоставянето на непълнолетни на всякакви аудио-визуални материали, които биха могли да се използват с тази цел, е изключително вредно. \"За децата авторитетът на училището е достатъчен, за да приемат нещо за норма и дори да се почувстват подтикнати да експериментират. \r\nКакто порнографията, така и възможностите за манипулиране на сексуалната ориентация не трябва да са достъпни до нашите деца, защото изкривяват тяхната представа и отношение към любовта и семейството. \r\nОще по-сериозен става проблемът, когато подобни материали са предоставени от институции. Тогава те придават внушението, че това е държавна политика. За подобна държавна политика няма никакви решения на каквото и да било ниво и ние, от СДС, ще продължаваме да се противопоставяме на приемането на такива\", посочиха от СДС. \r\n\"Призоваваме всички институции да осъзнаят отговорността си пред обществото и най-голямата ценност – нашите децата, и да не си позволяват действия, които да разрушат това, което ни е съхранило през вековете – традициите, морала, здравите български семейства, любовта и взаимната подкрепа между мъжа и жената. \r\nПоследните събития, свързани с джендър тематиката, ни показват още по-ясно колко е била правилна позицията на СДС за Истанбулската конвенция. Там беше поставено началото на опитите за налагане на тези неприсъщи и вредни идеи, които въпреки яростната съпротива, продължават да търсят скрити пътища и тайни вратички към дневния ред на обществото ни\", се казва още в отвореното писмо на партията.", "date": "2019.02.27", "title": "СДС: Длъжни сме да спрем пълзящото въвеждане на джендър образование и теми, неприсъщи на традиционните български разбирания и ценности"}
{"url": "http://www.focus-news.net/news/2019/02/27/2628713/d-r-elena-chalganova-regionalen-istoricheski-muzey-blagoevgrad-kuzman-shapkarev-e-edin-ot-nay-izyavenite-nashi-deytsi-svarzani-s-kulturno-prosvetnoto-dvizhenie.html", "text": "Кузман Шапкарев е един от най-изявените наши дейци, свързани с културно-просветното движение. Това каза за  Радио „Фокус“ – Пирин  историкът и уредник в Регионален исторически музей – Благоевград д-р Елена Чалгънова. По думите ѝ това се отнася не само към географската област Македония, но и за цялата ни национална история. „Следите, които оставя за поколенията са изключително забележителни и действително той е едно открояващо се име, когато говорим за културно-просветния възход на българщината през епохата на Възраждането“, каза още д-р Чалгънова. Тя добави, че Кузман Шапкарев е осъществявал не само изключително ползотворна учителска дейност, която развива в продължение на близо 30 години, но реализира и много други дейности, които обобщават неговият изключителен принос за развитието на българската култура.  \r\n„Със своята обществена и културна дейност, със своята фолклорна и етнографска дейност оставя много след себе си. Знаем, че той е автор на забележителен труд, който оставя за поколенията, а именно шестте тома на „Сборник за народностни умотворения“. Те са издадени в годините 1891 – 1892“, уточни д-р Чалгънова. Тя заяви, че екземпляри  от първото издание на сборника, притежава и Регионален исторически музей – Благоевград, с което много се гордеят. „Тези екземпляри са показани в нашата постоянна експозиция“, допълни д-р Чалгънова. \r\nЛивия НИНОВА", "date": "2019.02.27", "title": "Д-р Елена Чалгънова, Регионален исторически музей – Благоевград: Кузман Шапкарев е един от най-изявените наши дейци, свързани с културно-просветното движение"}
{"url": "http://www.focus-news.net/news/2019/02/27/2628715/yambol-obshtinata-organizira-tarzhestvenoto-otbelyazvane-na-natsionalniya-praznik-na-republika-balgariya-na-3-mart.html", "text": "Общината организира тържественото отбелязване на Националния празник на Република България на 3 март по повод 141 години от Освобождението ни от османско владичество. Това съобщиха от пресцентъра на  Община Ямбол . Честването ще започне на 3 март от 9.30 часа пред община Ямбол с тържествената церемония по издигане на националния флаг, благодарствен молебен и празнично слово на кмета на Община Ямбол. \r\nС тържествено шествие участниците в честването ще се придвижат до мястото на поднасяне на венци и цветя – паметника на Георги Дражев и на загиналите във войните ямболци. След отслужването на заупокойна молитва в памет на загиналите за Освобождението на България ще започне и поклонението пред паметта на героите.  \r\nВ 11.30 часа в Културно-информационен център „Безистен“ ще започне концерт „Български корени“ на Камерен оркестър „Дианополис“. Солист на концерта ще бъде Цветомира Гицова а диригент- Иван Стоянов. \r\nВ 13.00 часа в Музея на бойната слава ще бъде представена лекция на тема „Опълченците от Ямболска област, участвали в Руско-турската война (1877-1878 г.) “", "date": "2019.02.27", "title": "Ямбол: Общината организира тържественото отбелязване на Националния празник на Република България на 3 март"}
{"url": "http://www.focus-news.net/news/2019/02/27/2628716/blagoevgrad-kmetat-d-r-atanas-kambitov-pozhela-uspeh-sastezatelya-koyto-shte-predstavi-obshtinata-na-svetovni-letni-igri-na-speshal-olimpiks.html", "text": "Кметът на Община Благоевград д-р Атанас Камбитов посрещна в кабинета си Валери Маринов, който ще представи Благоевград в Световни летни игри на Спешъл Олимпикс за хора с интелектуални затруднения. Това съобщиха от пресцентъра на  Общината . При визитата, градоначалникът подари на Валери спортен екип, маратонки, националния флаг и флаг с тотема на Община Благоевград. „Като се качиш на стълбичката , на първото място, когато пуснат химна, гордо развей знамето, за да се знае от къде си“, каза кметът Камбитов.  \r\nЕмил Иванов, представител на Спешъл Олимпикс връчи плакет „Годишна награда за цялостен принос за разширяването на достъпа до спорта“, присъден на Община Благоевград за 2018 г. , Кметът д-р Камбитов благодари и изрази възхищението си от работата и усилията на Спешъл Олимпикс. Той допълни още, че винаги може да разчитат на община Благоевград.  \r\nВалери Маринов от Защитено жилище за лица с умствена изостаналост ”Струма”- Благоевград ще вземе участие в Световното с отбора по Боче.  \r\nИгрите ще се проведат в периода 08 – 21 март 2019 година в Абу Даби (Обединени Арабски Емирства). \r\nНационалната делегация за Световните игри на Спешъл Олимпикс в Абу Даби 2019 се състои от 7 отбора по отделните спортове и общо 18 атлета с интелектуални затруднения от 10 български общини. \r\nОчаква се да се включат повече от 7000 състезатели с интелектуални затруднения от 177 страни в 27 спорта, 2600 треньора, 20000 доброволци и над 500 000 официални лица, семейства, приятели, зрители и журналисти от цял свят. \r\nОбщина Благоевград имаше представител на Световните летни игри на Спешъл Олимпикс през 2015г. в Лос Анджелис.  \r\nКатя Сейменска от Защитено жилище за лица с умствена изостаналост беше включена в отбора по лека атлетика. Тя се завърна от Олимпиадата с един бронзов медал, едно четвърто и едно пето място.", "date": "2019.02.27", "title": "Благоевград: Кметът д-р Атанас Камбитов пожела успех състезателя, който ще представи общината на Световни летни игри на Спешъл Олимпикс"}
{"url": "http://www.focus-news.net/news/2019/02/27/2628717/plovdiv-zapochna-tretoto-izdanie-na-proekt-dobroto-prodalzhava-v-detska-gradina-daga.html", "text": "Започна третото издание на проект „Доброто продължава“ в детска градина „Дъга“ в район „Северен“ в Пловдив. Това съобщиха за  Радио „Фокус“ – Пловдив  от районната администрация. Третото издание на проекта бе открито от районния кмет инж. Ральо Ралев. Учители, деца и родителска общественост работят с отдаденост по реализацията на проекта от 2017 година. \r\n„Когато са още в крехка възраст и сърцата и умовете им попиват всяка дума на възрастните с доверие, децата трябва да бъдат приобщавани към универсалните човешки ценности – обич, състрадание, отзивчивост, действена грижа“, обясни идеята на тазгодишното начинание Д. Симеонова, директор на детското заведение. \r\nПреди три години първата крачка към доброто започва с помощ към възрастните хора от дом „Св.Св. Василий Велики“, след което проектът се разгръща чрез мащабната кампания в подкрепа на малката Лилия Козарева, за лечението на която са събрани 36 800 лв. Тази година проектът е под надслов „Аз обичам животните“ и ще събира играчки, аксесоари и храна за обитателите на ОП „Зооветеринарен комплекс“. Най-важно е обаче енергията на децата да бъде насочена към опознаване на животните и на грижите за тях. Това, по убеждението на педагозите, е начин децата да се учат да ценят и опазват живота, да стават обичливи, отговорни и грижовни. Родителите безусловно подкрепят новото начинание и също бяха сред гостите на откриването, за да подкрепят каузата на своите деца и учители. \r\nСред най-ревностните поддръжници на проекта и в морален, и във финансов аспект още от първите му стъпки е инж. Ральо Ралев, както и целият екип на кметството. За всички присъстващи децата поднесоха емоционална програма, която стана естествена кулминация на събитието и паметен урок за всички по вяра в доброто.", "date": "2019.02.27", "title": "Пловдив: Започна третото издание на проект „Доброто продължава“ в детска градина „Дъга“"}
{"url": "http://www.focus-news.net/news/2019/02/27/2628718/yambol-v-grada-se-provezhda-informatsionna-kampaniya-vsyako-dete-ima-pravo-na-detstvo-bez-nasilie-i-tormoz.html", "text": "Всяка последна сряда на февруари се отбелязва като Ден на розовата фланелка или още ден, в който децата заявяват своето „Не!“ на тормоза в училище. По този повод Местната комисия за борба срещу противообществените прояви на малолетните и непълнолетните при Община Ямбол организира информационната кампания: „Всяко дете има право на детство без насилие и тормоз!“. Това съобщиха от пресцентъра на  Община Ямбол . \r\nПо време на кампанията са предвидени срещи с ученици от различни възрасти, по време на които ще бъдат обсъждани какви са причините и последиците от насилието и тормоза сред подрастващите. Ще бъдат разпространявани и информационни материали - стикери, дипляни, бандани за ръка, тениски, шапки, значки, които ще бъдат раздавани на децата.  \r\nДоброволците от клуб „Приятел на Местната комисия за борба срещу противообществените прояви на малолетни и непълнолетни“ също ще вземат участие в кампанията като представят своя презентация по проблема и като разпространяват  материали.", "date": "2019.02.27", "title": "Ямбол: В града се провежда информационна кампания „Всяко дете има право на детство без насилие и тормоз!“"}
{"url": "http://www.focus-news.net/news/2019/02/27/2628702/voennite-konflikti-mezhdu-indiya-i-pakistan-spravka.html", "text": "Главната причина на конфликта между Индия и Пакистан е спора за това кому принадлежи регионът Кашмир. След края на войните през 1947-1949 две трети от него остават за Индия, а останалата част за Пакистан. \r\nРазделянето на Британска Индия идва като следствие от Втората световна война, когато и Великобритания и Британска Индия се сблъскват със сериозни икономически проблеми, предизвикани от войната и демобилизацията. Според намеренията на застъпниците за създаване на мюсюлманска държава на част от територията на бившата индийска колония, след получаването на независимостта територията трябва да бъде разделена на равни „Пакистан“ и „Индустан“. \r\nСамото разделяне, според водещи политици като Мохамед Али Джинна, лидер на Всиндийската мюсюлманска лига, и Джавахарлал Неру, лидер на Индийския национален конгрес, трябваше да доведе до мирни отношения. Но тъй като индусите и мюсюлманите са разпръснати неравномерно в цялата страна, разделянето на Британска Индия на Индия и Пакистан през 1947 г. не беше възможно по религиозни линии. Близо една трета от мюсюлманското население на Британска Индия остава в Индия. Между-комуналното насилие между индусите, сикхите и мюсюлманите доведе до между 500 000 и 1 милион жертви. \r\nУправляваните от князе територии, като Кашмир и Хайдарабад също са включени в разделянето. Лидерите им получават възможността да изберат дали да се присъединят към Индия или Пакистан. Първа Индо-Пакистанска война (1947-1949) \r\nВойната, наречена още Първа Кашмирска война, започва през октомври 1947 година, когато Пакистан поради опасенията си, че махараджата на княжество Кашмир и Джаму (където мюсюлманите са мнозинство и има значителен брой индуси) Хари Сингх ще се присъедини към Индия, организира местни племенни мюсюлмански сили, които с подкрепата на армията на Пакистан нападат и окупират части от княжеството и принуждават махараджата да подпише договор с Идния за военна взаимопомощ. На 22 април 1948 година Съветът за сигурност на ООН приема Резолюция 47. Фронтовете постепенно се втвърдяват по това, което стана известно като линия за контрол. Официално прекратяване на огъня бе обявено в 23:59 часа през нощта на 1 януари 1949 г. Индия получава контрола над около две трети от територията на княжеството (долината Кашмир, Джаму и Ладах), докато Пакистан получава грубо около една трета (Азад Кашмир и Гилгит-Балтистан). Втора Индо-Пакистанска война от 1956 г.  \r\nТази война започва след осъществената от Исламабад „Операция Гибралтар“, която цели да инфилтрира сили в Джаму и Кашмир, които впоследствие да предизвикат бунт срещу управлението на Индия. Ню Делхи отговаря с пълномащабна военна операция срещу Западен Пакистан. Седемнайсетдневната война води до хиляди жертви от двете страни и в нея участват най-много бронирани машини и се провежда най-голямата танкова битка след Втората световна война. \r\nВоенните действия между двете страни приключват след обявяването на примирието, договорено след дипломатическа намеса на Съветския съюз и САЩ и последващото издаване на Ташкентската декларация. При прекратяването на огъня Индия има надмощие над Пакистан. Трета Индо-Пакистанска война от 1971 г. (Война за независимостта на Бангладеш) \r\nТази война е уникална, тъй като не е предизвикана от кашмирския въпрос, а започва заради кризата, създадена от политическата битка в бившия Източен Пакистан (сега Бангладеш) между шейх Муджибур Рахман, лидер на Източен Пакистан, и Яхия Хан и Зулифкар али Буто, лидерите на Западен Пакистан. Това кулминира в обявяването на независимост на Бангладеш от Пакистан. Заради последвалата военна операция и кръвопролитията в Бангладеш от 1971 година, около 10 милиона бенгалци от Източен Пакистан бягат в съседна Индия. Ню Делхи се намесва в конфликта. След голям превантивен удар от Пакистан, започват пълномащабни военни действия между двете страни. \r\nПакистан атакува на няколко места по западната граница на Индия с Пакистан, но индийската армия успешно задържа позициите си. Индийската армия бързо реагира на движенията на пакистанската армия на запад и постига няколко първоначални успеха, включително окупира около 15 хил. кв. км. от територията на Пакистан (територията, придобита от Индия в пакистанския Кашмир, Пакистанските сектори на Пенджаб и Синдх е върната на Пакистан чрез Споразумението Симла от 1972 г., като жест на добра воля). \r\nСлед две седмици интензивен бой, пакистанските сили в Източен Пакистан се предават на общото командване на индийските и бангладешките сили, след което е основана Народна Република Бангладеш. Тази индо-пакистанска война отнема най-много човешки животи, а освен това е регистриран най-големият брой военнопленници след Втората световна война, след като повече от 90 хиляди пакистански войници и цивилни се предават на Индия. По думите на един от пакистанските автори, „Пакистан загуби половината си флот, една четвърт от военновъздушните си сили и една трета от армията си“. Четвърта Индо-Пакистанска война от 1999 г. (Каргилска война) \r\nПовече известна като Каргилската война, този конфликт между двете страни е по-ограничен. В началото на 1999 година пакистански войници преминават Контролната линия и окупират индийска територия в окръг Каргил. Индия отговаря с широкомащабна военна и дипломатическа офанзива за изтласкване на пакистанските нашественици. След два месеца индийската армия вече е успяла да си върне повечето от хребетите, които преди това заемат пакистанците. Според официалните данни около 75% -80% от засегнатите райони и почти всички високи терени са били под контрола на Индия. Опасявайки се от мащабна ескалация на военния конфликт, международната общност, ръководена от Съединените щати, увеличава дипломатическия натиск върху Пакистан да изтегли силите си от останалата индийска територия. Изправена пред възможността за международна изолация, и без това крехката пакистанска икономика беше допълнително отслабена.След изтеглянето моралът на пакистанската армия пада заради многото жертви, които понася северната лека пехота по време на боевете. Правителството отказва да приеме мъртвите тела на много офицери, въпрос, който провокира възмущение и протести в северните райони. Пакистан първоначално не призна много от жертвите си, но Наваз Шариф по-късно каза, че над 4000 пакистански войници са били убити в операцията и че Пакистан е загубил войната. Към края на юли 1999 г. организираните военни действия в района на Каргил са преустановени. Войната е голямо военно поражение за пакистанската армия. \r\nРедакция:", "date": "2019.02.27", "title": "Военните конфликти между Индия и Пакистан (СПРАВКА)"}
{"url": "http://www.focus-news.net/news/2019/02/27/2628719/pleven-izlozhba-bazar-martenitsata-zaedno-da-sahranim-traditsiyata-se-provezhda-v-meditsinskiya-universitet-v-grada.html", "text": "За шеста поредна година по инициатива на студентите от специалност „Социални дейности” на Медицински колеж към МУ - Плевен по проект „Мартеницата – заедно да съхраним традицията” в периода 27 – 28 февруари 2019 г. от 10.00 часа до 14.00 часа във фоайето на Ректората се провежда изложба-базар на мартеници. Това съобщиха от пресцентъра на  МУ - Плевен . Красивите червено-бели украшения са изцяло изработени от естествени материали от деца и лица с увреждания съвместно със студентите и преподавателите от специалност „Социални дейности“ на висшето училище. Набраните средства от базара ще бъдат използвани за провеждане на трудотерапия. \r\nИнициативата ще даде възможност и на чуждестранните студенти на МУ-Плевен да се запознаят с една уникална българска традиция. На 1 март – празника Баба Марта - представители на Студентски съвет ще закичат с мартенички новоприетите чуждестранни студенти и ще ги запознаят със символа и значението на тази българска традиция.", "date": "2019.02.27", "title": "Плевен: Изложба-базар „Мартеницата – заедно да съхраним традицията” се провежда в Медицинския университет в града"}
{"url": "http://www.focus-news.net/news/2019/02/27/2628721/zam-ministar-denitsa-nikolova-shte-otkrie-13-oto-zasedanie-na-komiteta-za-nablyudenie-na-op-regioni-v-rastezh-2014-2020-g.html", "text": "В Пловдив ще се проведе 13-ото заседание на Комитета за наблюдение на Оперативна програма „Региони в растеж“ 2014-2020 г. Това съобщиха от пресцентъра на  Министерство на регионалното развитие и благоустройството . Форумът ще бъде открит от заместник-министъра на регионалното развитие и благоустройството и ръководител на Управляващия орган на програмата Деница Николова на 28 февруари от 14.00 часа в зала „Пълдин“ на парк -хотел „Санкт Петербург“. В рамките на заседанието ще бъдат представени информация за актуалното състояние на изпълнението на ОПРР, одобреното от ЕК изменение на оперативната програма, резултатите от извършения анализ на Рамката за изпълнение по приоритетните оси на програмата. Ще бъде представен също Доклад за изпълнението през 2018 г. и предвидените дейности за 2019 г. на Годишния план за действие на програмата в изпълнение на Националната комуникационна стратегия за програмен период 2014-2020 г.  \r\nНа 1 март от 09.00 часа в зала „Пълдин“ членовете на комитета ще дискутират Индикативната годишна работна програма на ОПРР за 2019 г., изменение на Плана за оценка на оперативната програма, както и предложение на УО за разпределение и използване на спестен финансов ресурс по приоритетни оси на програмата.", "date": "2019.02.27", "title": "Зам.-министър Деница Николова ще открие 13-ото заседание на Комитета за наблюдение на ОП „Региони в растеж“ 2014-2020 г."}
{"url": "http://www.focus-news.net/news/2019/02/27/2628724/kardzhali-obshtinata-i-obshtinskiyat-detski-kompleks-organizirat-praznik-posveten-na-baba-marta.html", "text": "Общината и Общинският детски комплекс организират празник, посветен на Баба Марта, предаде кореспондент на  Радио „Фокус“ . Община Кърджали и ОДК организират празника, който ще се състои  на 1 март от 11.00 часа в концертната зала на ОДК. Баба Марта ще завърже мартенички на всички деца и ще раздаде медени питки, с благословия за здраве, щастие и дълголетие. В двора на ОДК децата ще прескачат огън за здраве и за прогонване на злите сили. Детската школа по Етнография, клуб „Театрално студио”, ДВГ „До Ре Ми”, Школа за модерни танци и Школата по източни бойни изкуства ще се представят пред децата, а Баба Марта ще разкаже историята на мартеницата и обичаите, свързани с този празник. Гости на празника ще са  първокласниците от СУ „Йордан Йовков” и ОУ „Св. св. Кирил и Методий”. Около 600 мартеници са изработили учениците от Школата по етнография и краезнание, Детски и младежки парламент и клуб „Сръчни ръце” с ръководители Нели Карабашева и Марияна Бекриева. На 1 март децата ще закичат мартениците с пожелание за здраве и дълголетие в дневен център „Надежда”, Дома за възрастни хора, граждани и участници в детския празник с Баба Марта.", "date": "2019.02.27", "title": "Кърджали: Общината и Общинският детски комплекс организират празник, посветен на Баба Марта"}
{"url": "http://www.focus-news.net/news/2019/02/27/2628723/vidin-ot-nachaloto-na-godinata-na-9662-litsa-s-uvrezhdaniya-ot-oblastta-e-izplatena-mesechna-finansova-podkrepa-v-razmer-na-564-811-lv.html", "text": "От началото на годината на 9662 лица с увреждания от Видинска област  е изплатена месечна финансова подкрепа в размер на 564 811 лв., каза на пресконференция Даниела Ангелова, гл. експерт в Регионална дирекция „Социално подпомагане“ – Видин, предаде репортер на  Радио „Фокус“ – Видин . „В края на миналата 2018 година са подпомогнати 8395 лица с увреждане, като е изплатена месечна добавка за социална интеграция в размер на 209 760 лв., т. е., налице е увеличение и на подпомогнатите лица и на изплатената финансова подкрепа“, каза Ангелова. Тя допълни, че през месец януари 2019 г. в област Видин е отпусната месечна помощ за дете без право на наследствена пенсия от починал родител, на 12 семейства, сумата от 1495 лв. е отпусната за 13 деца, в два от случаите е отпусната сума от 230 лв. за две деца, отглеждани от техни роднини. \r\nАнна ЛОЗАНОВА", "date": "2019.02.27", "title": "Видин: От началото на годината на 9662 лица с увреждания от областта е изплатена месечна финансова подкрепа в размер на 564 811 лв."}
{"url": "http://www.focus-news.net/news/2019/02/27/2628725/varna-dni-na-otvorenite-vrati-organizirat-ot-meditsinskiya-universitet-vav-grada-na-22-i-23-mart.html", "text": "За поредна година Медицинският университет във Варна ще отвори широко вратите си за бъдещи кандидат-студенти, за техните родители, за учители и изобщо за обществеността. На 22 и на 23 март, във висшето учебно заведение ще се проведат дни на отворените врати, като гостите ще могат да посетят всички факултети и Медицинския колеж. Това съобщи за  Радио „Фокус“ – Варна  зам.-ректорът по учебната дейност в университета проф. Албена Керековска. По думите й в двата дни са предвидени и много демонстрации, като посещенията ще се провеждат във времето от 10.00 до 12.00 часа и от 13.00 до 17.00 часа в петък, и от 10.00 до 13.00 часа – в събота. „Организираме инициативите, защото сме убедени, че правейки този важен избор в живота си, е важно кандидат-студентите да бъдат адекватно информирани. Идвайки на място те не само могат да получат информация за специалностите и за възможностите за реализация, но и ще се запознаят с базата. Могат да усетят атмосферата, да се запознаят, да говорят, да общуват, да получат информация от действащите наши студенти, а и от преподавателите“, обясни проф. Керековска. По думите й при провеждането на „Дните на отворени врати“ миналата година, университетът е посетен от над 1700 гости. \r\nПроф. Керековска съобщи също, че над 38 студенти и докторанти от Медицинския университетще се включат тази година в летни стажове във висши учебни заведения в Русия и Украйна, за които в момента се провежда кампания за подаване на документи, като срокът е до 8 март. Кандидатите трябва да имат минимум „много добър“ успех, трябва да владеят английски език много добре, а познанията по руски език са  предимство. За да бъдат одобрени, бъдещите участници в стажовете трябва да развиват също активна студентска дейност, а също така да се представят в интервю пред комисия, която осъществява подбора. В програмата могат да участват специализанти по повечето специалности от сферата на вътрешни болести, анестезиология и реанимация. Стажовете се провеждат в Университета „И. М. Сеченов“ в Москва, който е с повече от 260-годишна история, в Държавният университет „И.И. Мечников“ в Санкт Петербург и в Харковския университет в Украйна. „Много успешен е този двустранен обмен на студенти и специализанти. Доволни са както нашите възпитаници, които провеждат стажа си в Русия и Украйна, така и колегите им от двете страни. Те идват тук и също провеждат летни стажове“, посочи проф. Керековска. По думите й, договорените тази година места за Москва са 20, за Санкт Петербург – 18 и за Харков – 3, а интересът от страна на студентите е много голям. \r\nДиана СТОЕВА \r\nДиана СТОЕВА", "date": "2019.02.27", "title": "Варна: Дни на отворените врати организират от Медицинския университет във града на 22 и 23 март"}
{"url": "http://www.focus-news.net/news/2019/02/27/2628722/veliko-tarnovo-bezplatna-peshehodna-obikolka-na-grada-podgotvya-istoricheskiyat-muzey-za-natsionalniya-praznik-3-ti-mart.html", "text": "Безплатна пешеходна обиколка на Велико Търново подготвя Регионалният исторически музей за Националния празник – 3-ти март. Беседата ще е под надслов „Те загинаха за нашата свобода“ и в нея могат да се включат жители и гости на града, съобщи за  Радио „Фокус“ – Велико Търново  Теменуга Георгиева, главен екскурзовод и експерт в музея. Тя уточни, че инициативата съществува от 2012 година. „През настоящата година обиколката ще е по исторически места, свързани с национално-освободителното движение, руско-турската война и възстановяването на българската държавност. Основен акцент ще е 140-годишнината от Учредителното събрание и приемането на Търновската конституция“, обобщи Теменуга Георгиева.   Пешеходният тур ще започне в 10.00 часа от площад „Съединение” № 1 пред музей „Възраждане и Учредително събрание“, а екскурзоводи ще са Светла Йорданова, Димитър Димитров и  Пенка Виткова. „Маршрутът е следният от 10.00 до 11.00 часа – посещение на музей „Възраждане и Учредително събрание“, от 11.00 до 11.30 часа – музей „Затвор“, след това до 12.30 часа туристите ще имат възможност да разгледат Музей „Сарафкина къща“ и завършваме с исторически места по ул. „Гурко“ до паметник „Майка България“, допълни експертът. \r\nВ рамките на обиколката участниците ще влизат безплатно в музеите „Възраждане и Учредително събрание”, Затвор” и  „Сарафкина къща”. \r\nЛуиза ТРАНЧЕВА", "date": "2019.02.27", "title": "Велико Търново: Безплатна пешеходна обиколка на града подготвя Историческият музей за Националния празник – 3-ти март"}
{"url": "http://www.focus-news.net/news/2019/02/27/2628720/mz-i-mon-razsledvat-kak-broshuri-sas-seksualno-sadarzhanie-sa-popadnali-v-uchilishta-obzor.html", "text": "Министерството на здравеопазването и Министерството на образованието и науката разследват как брошури със сексуално съдържание под надслов „Любов без последствия“ са попаднал в част от българските училища.  \r\nБрошурата е част от здравно-образователната програма, която се финансира по линията на Глобалния фонд на ООН. Тя е свързана с целевата група МСМ – мъже, които правят секс с мъже, и е предназначена за използване в кабинетите за анонимно и безплатно консултиране и изследване на ХИВ/СПИН (КАБКИС). Първото издание на брошурата у нас е от 2006 г., след това е преиздавана през 2009 г.  и в началото на 2017 г., като се съхранява в Регионалните здравни инспекции (РЗИ). \r\n„Съществува разписан регламент, по който брошурата е следвало да бъде разпространена само и единствено в КАБКИС, поради което след като преди седмица получихме информация, че се разпространява в учебни заведения, съвместно с МОН веднага разпоредихме изтеглянето ѝ от училищата, за да не достигат до децата“, заяви министърът на здравеопазването Кирил Ананиев. Той посочи, че това е провокация, която ще се разследва, и всички длъжностни лица, които са допуснали разпространяването в училищата, ще понесат наказания. Според Ананиев ръководствата на пет регионални здравни инспекции самостоятелно са взели решение да разпространят брошурата в учебните заведения. Това са РЗИ - Монтана, РЗИ - Видин, РЗИ - Ямбол, РЗИ - Кърджали и РЗИ - Хасково. \r\nМинистърът на образованието и науката Красимир Вълчев посочи, че по първоначална информация брошурата е раздадена на учениците чрез медицинските специалисти в училищата, които не са на подчинение на директорите. \r\nЦветилена СИМЕОНОВА", "date": "2019.02.27", "title": "МЗ и МОН разследват как брошури със сексуално съдържание са попаднали в училища (ОБЗОР)"}
{"url": "http://www.focus-news.net/news/2019/02/27/2628726/burgas-obshtinata-organizira-provezhdaneto-na-nay-noviya-festival-na-ulichnite-izkustva-v-morskiya-grad-leten-bulevart.html", "text": "Общината организира провеждането на най-новия фестивал на уличните изкуства в морския град - „Летен БулевАРТ“. Това съобщиха от пресцентъра на  Община Бургас . Четири поредни седмици през юли, в дните от четвъртък до събота, индивидуални изпълнители и артистични групи ще представят зрелищни спектакли, уличен и куклен театър, фокуси и забавни шоу програми директно пред жителите и гостите на Бургас. \r\nМогат да се включат всички, които обичат изкуството във разнородните му форми и търсят нестандартни начини за изява на своя талант и способности. За впечатляващите и колоритни изяви на участниците ще бъдат предоставени най-красивите и атрактивни сцени и пространства в центъра на Бургас - пешеходните зони „Александровска“ от пресечната ул. „Милин камък“ до Часовника и цялата „Богориди“ до Морската градина. \r\nВ летния и пъстър фестивал могат да участват музиканти, певци, стенд-ъп изпълнители, живи статуи, карикатуристи, художници, театрални артисти, танцьори, илюзионисти, жонгльори, акробати, мимове, артисти на кокили и представители на други видове изкуство. \r\nАртистите, които желаят да приемат предизвикателството, трябва да изпратят творческа автобиография с посочени адрес, телефон и e-mail; кратко описание на изпълнението, придружено със снимки, видео или линк и възможни дати за участие на е-mail: streetfestival_burgas@abv.bg. Предложенията ще се приемат най-късно до 30 април 2019 г.", "date": "2019.02.27", "title": "Бургас: Общината организира провеждането на най-новия фестивал на уличните изкуства в морския град - „Летен БулевАРТ“"}
{"url": "http://www.focus-news.net/news/2019/02/27/2628727/ek-zimen-paket-na-evropeyskiya-semestar-priziv-za-visoka-konkurentosposobnost-ikonomichesko-sblizhavane-i-strukturni-reformi.html", "text": "Насърчаване на инвестициите, провеждане на отговорни фискални политики и изпълнението на добре планирани реформи са основните послание в годишната  оценка на Европейската комисия за икономическото и социалното положение в държавите членки, която включва редовния доклад за България, съобщават от  пресслужбата на ЕК. \r\nБългария остава в категорията държави-членки, които изпитват макроикономически дисбаланси. Отбелязват се направените стъпки с цел увеличаване стабилността на финансовия сектор, както и намаляващите външна и корпоративна задлъжнялост. Едновременно с това се посочват някои оставащи слабости в управлението, качеството на активите и надзорът на финансовия сектор, заедно с нови предизвикателства в застрахователния сектор. \r\nНастоящият преглед на специфичните за отделните държави предизвикателства се извършва в момент, в който се очаква растежът на европейската икономика през 2019 г. да продължи за седма поредна година, но с по-умерено темпо. Заетостта е на рекордно високо равнище, а безработицата е на рекордно ниско равнище.  \r\nКато цяло държавите членки са постигнали известен или по-голям напредък в изпълнението на повече от две трети от препоръките, издадени след въвеждането на Европейския семестър през 2011 г. Държавите членки са постигнали най-голям напредък по отношение на препоръките в областта на финансовите услуги, което показва приоритета, който беше даден на стабилизирането и стабилността на финансовия сектор в периода след финансовата криза. Стабилен напредък бе постигнат и във връзка с реформите за улесняване на създаването на работни места на постоянни договори и за преодоляване на сегментацията на пазара на труда. \r\nЕдин от начините, които използва Комисията през последните години, за да помогне на държавите членки да увеличат усилията си за реформи, е чрез нейната Програма за подкрепа на структурните реформи (ППСР), чиято цел е да осигурява техническа подкрепа за всички държави — членки на ЕС, по тяхно искане, за да им се помогне да разработват и провеждат стимулиращи растежа реформи. Това включва и реформите, посочени в специфичните за всяка държава препоръки.", "date": "2019.02.27", "title": "ЕК: Зимен пакет на европейския семестър: призив за висока конкурентоспособност, икономическо сближаване и структурни реформи"}
{"url": "http://www.focus-news.net/news/2019/02/27/2628728/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще разговаряме с кмета на село Голямо Белово Росица Данкова за културното наследство, съхранявано в населеното място. Ще продължим с разговор със Севдалина Попова, старши експерт „Музейно дело“ в община Белово за подготовката за националния празник 3 март и за предстоящото откриване на първата зала на Историческия музей в Белово.   Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.02.27", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/02/27/2628730/kmetat-na-sofiya-yordanka-fandakova-dokraya-na-tazi-godina-stolichani-shte-mogat-da-polzvat-parvite-8-km-ot-tretata-liniya-na-metroto-ot-krasno-selo-do-bul-vladimir-vazov.html", "text": "Преди 3 години, през януари, започна работа тунелопробивната машина. Само за три години успя да прокопае 7 км двупосочен тунел на третата линия на метрото. Докрая на тази година столичани трябва да могат да използват първите 8 км от третата линия на метрото – от „Красно село“ до бул. „Владимир Вазов“. Това каза пред журналисти кметът на София Йорданка Фандъкова, която направи инспекция на изграждането на третия лъч на метрото, предаде репортер на  Агенция „Фокус“ . „Машината „Витоша“ свърши своята работа по третата линия на метрото, поне засега. Можем да очакваме вече довършителните дейности. Имам уверението от г-н Стоян Братоев и изпълнителите, че 88% от дейностите по първия етап от третата линия са изпълнени. 16 метровлака вече са тук. Около 25% от трафика, където преминава метрото, се спестяват. Очакваме с изграждането на третата линия общо 90 000 тона вредни емисии да се спестяват годишно. По данни на „Евростат“, прочетохме, че България, благодарение най-вече на транспорта на София и на метрото, влезе в първите 10 по зелен транспорт“, коментира Фандъкова. По думите ѝ за третата линия на метрото общинското съфинансиране е доста внушително – 130 млн. евро, които са осигурени, за да може метрото да върви с бързи темпове и следващата година и хората, които живеят в „Овча купел“ и „Горна баня“, да могат да го ползват.", "date": "2019.02.27", "title": "Кметът на София Йорданка Фандъкова: Докрая на тази година столичани ще могат да ползват първите 8 км от третата линия на метрото – от „Красно село“ до бул. „Владимир Вазов“"}
{"url": "http://www.focus-news.net/news/2019/02/27/2628699/dobrich-regionalnata-zdravna-inspektsiya-apelira-da-se-proveri-imunizatsionniyat-status-na-detsata-sreshtu-morbili.html", "text": "Регионалната здравна инспекция (РЗИ) апелира да се провери имунизационният статус на децата срещу морбили. Това съобщиха от пресцентъра на  Областна администрация – Добрич . Директорът на РЗИ - Добрич д-р Светла Ангелова се е обърнала за съдействие към представители на местната власт на територията на област Добрич във връзка с превенцията срещу заболяването морбили. Тя е пояснила, че проверката на имунизационния статус на децата е част от превантивната дейност на инспекцията. „За съжаление, здравните инспектори са малко. На територията на областта има около 18 хил. деца. Помолихме за съдействие местните власти, тъй като здравните специалисти в училища и детски градини и ясли са общински служители“, посочи д-р Ангелова. „Това е част от рутинната ни работа и ние и досега сме срещали подкрепа и помощ от общините“, каза още д-р Ангелова.  \r\nОтправен е апел към родителите да проверят имунизационния статус на децата си и да спазват календара за поставяне на ваксини, което до голяма степен ще гарантира здравето на всяко дете.", "date": "2019.02.27", "title": "Добрич: Регионалната здравна инспекция апелира да се провери имунизационният статус на децата срещу морбили"}
{"url": "http://www.focus-news.net/news/2019/02/27/2628711/vasil-pironkov-sdruzhenie-na-avtobusnite-prevozvachi-iskame-v-zakona-za-avtomobilnite-prevozi-vsichki-izvarshvashti-prevoz-na-patnitsi-i-tovari-da-badat-registrirani-po-dds.html", "text": "Искаме в Закона за автомобилните превози всички, извършващи превоз на пътници и товари, да бъдат регистрирани по ДДС. Това каза председателят на Сдружението на автобусните превозвачи Васил Пиронков по време на брифинг в Народното събрание, предаде репортер на  Агенция „Фокус“ . Според него това е едно от условията, което също ще намали нерегламентираните превози, ще изсветли сивия сектор. „Видно е, че част от тези наши колеги превозвачи може би, ако някой от тях ползва, се ползват намалени ставки на горивата. Ползват горива. Не всички се декларират“, каза Пиронков и отчете, че проблемите са много. Председателят на Сдружението на автобусните превозвачи коментира, че не може една толкова важна дейност, каквато е общественият превоз на пътници, да бъде поставяна в ситуация, в която законово да не бъде обвързана и всички да не са с еднакви ставки и еднакво да упражняват своята професия. „Надявам се, че ще постигнем взаимно съгласие по тези наши искания. Ние подробно ще ги обсъдим, ще ги изложим. Надявам се в най-скоро време това да бъде едно от първите неща, с които ще започнат промените в така затлачения наш бранш в превоза на пътници“, каза още Пиронков. По думите му исканите на превозвачите са единни. „Няма тълкуване относно този въпрос за искането ни за регистрация по ДДС и промяна в Закона за автомобилните превози, Чл. 7“, допълни още той. \r\nДеница КИТАНОВА", "date": "2019.02.27", "title": "Васил Пиронков, Сдружение на автобусните превозвачи: Искаме в Закона за автомобилните превози всички, извършващи превоз на пътници и товари, да бъдат регистрирани по ДДС"}
{"url": "http://www.focus-news.net/news/2019/02/27/2628733/plovdiv-v-zala-kolodruma-mladezhi-ot-mezhdunarodni-klubove-po-koloezdene-shte-obmenyat-opit.html", "text": "След множество оспорвани волейболни и баскетболни двубои от началото на  2019 г., зала „Колодрума“ в Пловдив отново отваря врати за колоездене. Това съобщиха от  Община Пловдив . На 2 март 2019 г. младежи от спортни клубове по колоездене от Германия, Франция, Румъния и България ще се включат в проекта  „B.I.K.E. – Biking Innovation and Knowledge for Everyone”, одобрен за финансиране по програма Erasum+. Основната му цел е обмен на опит в областта на спортния мениджмънт с цел прилагане принципите на Европейския съюз за доброто управление в сектора на спорта и подпомагане на мобилността на доброволци, треньори, мениджъри и състезатели от колоездачните спортни клубове в рамките на Европейския съюз. Координатор и водещ партньор по проекта е Спортен клуб „Драг“, а партньори: Martigues Sport Cyclisme, MARTIGUES, Франция, SSV Gera 1990 e.V, Германия, Clubul Sportiv Intersport, Румъния и СУ „Летец Христо Топракчиев“, България, Божурище. В рамките на проекта ще бъдат представени нови механизми, свързани с доброволческия труд. В този раздел активно участие с положителни похвати ще демонстрират представителите на френският партньор.  \r\nКато доайен в областта на социалното приобщаване и интегриране на различни социални групи, техният принос в методите за привличане на доброволци ще даде насока на останалите партньори. Колоездачните спортни организации ще разгледат нови иновативни подходи за треньори и мениджъри, за подобряване качеството в управлението на спортните си отбори, създавайки повече стимули за по-масово участие. Координаторът на проекта чрез ръководителя Кузов, като  член на техническата комисия (Equipment Commission) на Международния колоездачен съюз (UCI) ще представи някои основни дисциплинарни правила в областта на допинга, управляване класирането на състезания и системата за ранглисти по точки в различни велосипедни дисциплини, включително шосе, писта, планинско колоездене и BMX, както за мъже, така и за жени, любители и професионалисти. Румънският партньор Clubul Sportiv Intersport ще представи  разработената от единствената на европейско ниво Академия систематична програма обхващаща три олимпийски цикъла (за 12 годишен период), обучаваща професионалните спортисти, както и деца – за здравословен начин на живот, прилагайки иновативни тренировъчни сесии. Педагогическият подход като средство за надграждане на знания в спорта колоездене, ще бъде представена от представителите на германският партньор. Ще бъде представена германската структура за надграждащи курсове за категории на треньорите, която практика би могла да се пренесе и в останалите европейски страни – участници в проекта. Представителите на СУ „Летец Христо Топракчиев“ ще осъществяват подкрепяща функция в педагогическите подходи. Ще се проведат демонстрационни сесии за използване на специални приложения за провеждането на интерактивни дистанционни тренировки от целият свят с възможности за избор на трасе и степен на трудност.  \r\nЧрез успешното изпълнение на всички предвидени дейности ще се достигне до постигането на заложените цели на проекта, а именно транснационално партньорство между спортните организации от Германия, Франция, Румъния и България във връзка с подпомагане на мобилността на доброволци, треньори, мениджъри и състезатели от колоездачните спортни клубове в рамките на Европейския съюз. Допълнителни подцели на проекта: усъвършенстване на доброто управление в спорта колоездене; насърчаване на колоезденето сред подрастващите и младежта – за борба с агресията, расовата дискриминация и нетолерантността в спорта; подпомагане на деца от социални и маргинални групи за практикуване на колоездене;п опуляризиране на колоезденето сред жените за борба с половата дискриминация и равните възможности в колоезденето; насърчаване участия в спортни мероприятия, състезания и вело-походи сред природата; насърчаване на етичен подход в спорта колоездене и борба с измамите при състезания; създаването на успешни състезатели – шампиони от всички възрастови групи и дисциплини в колоезденето – спорт за всички.", "date": "2019.02.27", "title": "Пловдив: В зала „Колодрума“ младежи от международни клубове по колоездене ще обменят опит"}
{"url": "http://www.focus-news.net/news/2019/02/27/2628729/plamen-georgiev-gl-redaktor-na-v-shumenska-zarya-krasimir-uzunov-ostavi-trayna-dirya-i-v-zhivota-na-shumen-ne-samo-kato-kursant-toy-beshe-edin-ot-nas.html", "text": "Красимир Узунов остави трайна диря и в живота на Шумен не само като курсант - той беше един от нас. Това каза пред  Радио „Фокус“ - Шумен  Пламен Георгиев, главен редактор на вестник „Шуменска заря“. „Помня Красимир Узунов като курсант във Военното училище в Шумен. Беше много симпатичен русоляв младеж. Срещите ни бяха най-вече по време на традиционните Национални студентски литературни срещи, на които Шумен беше домакин и които обикновено се провеждаха в сградата на Младежкия дом. Той активно участваше със свои авторски стихове, които носеха патриотичен заряд, много любов към родината. И той се разви в тази посока и като български офицер патриот, и като журналист и писател и остави голямо наследство“, каза Пламен Георгиев. \r\nИвелина ИВАНОВА", "date": "2019.02.27", "title": "Пламен Георгиев, гл. редактор на в. „Шуменска заря“: Красимир Узунов остави трайна диря и в живота на Шумен не само като курсант - той беше един от нас"}
{"url": "http://www.focus-news.net/news/2019/02/27/2628738/sport-fyuri-otkaza-mach-s-uayldar.html", "text": "От Световния боксов съвет обявиха официално, че са получили писмо от Тайсън Фюри, който засега замразява плановете за реванш, но запазва възможността за пренасрочването му за по-късна дата. От щаба на Уайлдър са били готови да се договорят за втори мач, но сега ще трябва да се съобразят с плановете на Фюри.   \r\nСамият британец иска да проведе следващата си битка през лятото. Такива са намеренията и на новите му промоутъри от Top Rank, които подписаха мегасделка с телевизионния гигант ESPN за излъчването на мачовете на боксьора.  \r\nОпциите пред него първоначално бяха три, но една отпадна. Става въпрос за Джарел Милър, който има мач с Антъни Джошуа през юни и няма да има достатъчно време за подготовка за евентуален мач с Фюри само няколко седмици по-късно.   \r\nТака за Фюри има вече четири възможни съперника, като един от тях е съотборникът му в Top Rank Кубрат Пулев, чийто следващ мач е на 23 март с румънеца Богдан Дину. Другите са новозеландецът Джоузеф Паркър, колумбиецът Оскар Ривас и британецът Дилиан Уайт.  \r\nВенцислав ДРАГОМАНОВ", "date": "2019.02.27", "title": "Спорт: Фюри отказа мач с Уайлдър"}
{"url": "http://www.focus-news.net/news/2019/02/27/2628740/s-asortiment-ot-nad-17-000-produkta-kaufland-otkriva-parviya-si-hipermarket-vav-veliko-tarnovo.html", "text": "Kaufland България стана официален гражданин на Велико Търново като откри първия си хипермаркет на болярска земя. С инвестиция от близо 25 милиона лева, асортимент от над 17 000 продукта и местен екип от над 100 човека това е най-модерният хипермаркет на търговската верига в цялата страна. Това съобщиха от пресцентъра на  Kaufland . \r\n„Отваряме врати във Велико Търново с желанието не просто да направим факт 59-ия ни хипермаркет в страната, но и да се превърнем в жител на Велико Търново. Именно тук разработихме и създадохме най-модерния си обект досега, който само подчертава дейността ни, която е винаги с мисъл и внимание към нашите клиенти и екип, грижа за околната среда и обществото,“ коментира Иван Чернев, Председател на Управителния съвет на Kaufland България.  \r\nХипермаркетът разполага с около 6000 кв.м. застроена площ, от които малко над 3000 кв.м. са търговска площ. Паркингът на Kaufland Велико Търново включва над 250 паркоместа. Обектът е изграден изцяло според новата концепция на компанията за максимално удобство на потребителите и още по-добра работна среда. Обектът отговаря на най-новите стандарти за екологично и енергийно ефективно строителство и е оборудван със системи, щадящи околната среда.  \r\nСоциалната отговорност е в основата на цялостната бизнес стратегия на Kaufland България. Ето защо специално за обекта си във Велико Търново компанията изгради и безплатна електрозарядна станция за зареждане на електромобили, обезопасена детска площадка и специална пътека за хора с нарушено зрение, която осигурява безопасното им придвижване и достъп до хипермаркета.  \r\nТова е първият хипермаркет на Kaufland България с изцяло стъклена входна фасада, която позволява още по-голям достъп на естествена светлина. Функционалният и модерен интериор е създаден с мисъл за по-лесната, бърза и интуитивна ориентация сред огромното разнообразие от качествени и свежи продукти.  \r\nВъв Велико Търново Kaufland включва над 17 000 продукта в постоянния си асортимент. Витрината с обслужване предлага свеж избор от над 400 салати, месни специалитети и деликатеси, а собствената пекарна на търговската верига – над 50 прясно приготвени хляб и тестени изделия всеки ден. Свежите предложения на компанията във Велико Търново включват и богат избор от над 190 свежи плодове и зеленчуци.  \r\nКато верен и устойчив партньор на българските производители, търговската верига предлага на търновци над 4500 продукта, произведени у нас, като 80 от тях са местни предложения от региона на Велико Търново.  \r\nХипермаркетът разполага със специално разработена за веригата дизайнерска навигационна и осветителна система, която улеснява пътя на потребителя до желаните продукти. По-широките коридори и по-ниските рафтове със стоки пестят време и дават възможност за бърз достъп до касите от всяка точка на магазина. Близо до входа на Kaufland Велико Търново са разположени пекарната и витрината „To-Go“ с храна и напитки за вкъщи или офиса, за да бъдат максимално улеснени клиентите в динамичното им ежедневие. \r\nСградата е с иновативна „зелена“ климатична система, която комбинира отопление и охлаждане. Тя не използва горива, а остатъчната топлина от хладилните витрини и помещения, за да отоплява през зимата и разхлажда през лятото. Хипермаркетът има и последно поколение LED осветление. Всички енергийно ефективни технологии са с цел да бъде намален въглеродният отпечатък до минимум и са в контекста на последователната политика на Kaufland България за грижа към природата.  \r\nС първия хипермаркет във Велико Търново Kaufland България открива в града 100 нови местни работни места. Екипът е създаден от хора от Велико Търново и региона, тъй като политиката на компанията е от самото стъпване в нов град да създава предпоставки за развитието на местната икономика и социална среда. \r\nKaufland се грижи да създаде добри работни условия и атмосфера с комфортни и просторни социални помещения, ергономични и удобни касови маси, както и оптимизирана логистика при зареждане на стоките. Компанията е стабилен работодател, който предоставя възможности за устойчиво кариерно развитие и много добри условия на труд – конкурентно заплащане и широк пакет от социални придобивки. \r\nKaufland Велико Търново е 59-ият хипермаркет на веригата в страната. С него компанията стъпва в 34-ти български град. През 2019 г. предстои тя да разшири логистичната си база в с. Стряма и да работи по изграждане на своя пети хипермаркет във Варна. Междувременно Kaufland ще продължи с модернизацията на обектите си в цялата страна. От стъпването си на българския пазар до момента компанията е инвестирала близо 1,4 млрд. лева.   \r\nКауфланд България ЕООД енд Ко КД е на българския пазар от 2006 година. Веригата има 59 хипермаркета в цялата страна. Обектите са със средна търговска площ от 3200 кв.м. Повече информация можете да откриете на www.kaufland.bg.", "date": "2019.02.27", "title": "С асортимент от над 17 000 продукта Kaufland открива първия си хипермаркет във Велико Търново"}
{"url": "http://www.focus-news.net/news/2019/02/27/2628731/prokuror-krasimira-katelieva-iskaneto-za-otmyana-na-myarkata-za-neotklonenie-zadarzhane-pod-strazha-na-bankovata-sluzhitelka-obvinena-za-prisvoyavane-na-nad-445-000-lv-e-neosnovatelno.html", "text": "Искането за отмяна на мярката за неотклонение „задържане под стража“ е неоснователно. Това каза пред журналисти прокурорът Красимира Кателиева от Окръжна прокуратура – Бургас по време разглеждането в Аепелативния съд в Бургас на жалбата на банковата служителка от Нова Загора, обвинена за присвояване на над 445 000 лева, срещу наложената й мярка, предаде репортер на  Радио „Фокус“ – Бургас . По думите на прокурор Кателиева са събрани достатъчно доказателства за това, че обвиняемата е осъществила състава на престъпленията, в които е обвинена. „Дали в тях са участвали и други лица, ще стане ясно в хода на разследването. Става въпрос за тежки умишлени престъпления, като едното от тях е наказуемо от 10 до 20 години“, посочи още прокурорът. Тя заяви, че освен това има опасност обвиняемата да се укрие. „Налице е опасност тя да извърши друго престъпление, като повлияе на свидетели – клиенти на банката, които предстои да бъдат разпитани. Правилно и законообразно е взимане на най-тежката мярка за неотклонение“, отбеляза Кателиева. \r\nСпоред адвоката на банковата служителка липсват преки доказателства тя да е извършила някое от деянията, свързани с присвояване на общо над 445 000 лева, в които е обвинена. По думите му събраните до момента доказателства са само косвени. „Няма писмено доказателство, което да носи нейния подпис за отклоняването на средства. Има единствено електронни отчети за банкови трансфери“, уточни адвокатът. Той добави, че друга причина за оневиняването на обвиняемата е свързана с това, че банковият клон, в който тя е работила, няма правомощията да извършва големи парични преводи без съгласието на централната банка. „Условията в ареста, в който е в момента, са неблагоприятни. Кишията й е 2 на 2 метра, заобиколена е от тежко болни, включително такива с хепатит и СПИН“, посочи още Донев. Той счете, че по-подходяща мярка за неотклонение в случая би била „домашен арест“. \r\nМария ПОПЧЕВА", "date": "2019.02.27", "title": "Прокурор Красимира Кателиева: Искането за отмяна на мярката за неотклонение „задържане под стража“ на банковата служителка, обвинена за присвояване на над 445 000 лв, е неоснователно"}
{"url": "http://www.focus-news.net/news/2019/02/27/2628741/smolyan-ogranichava-se-dvizhenieto-na-avtomobili-nad-12-t-s-remarketa-i-poluremarketa-prez-prohoda-prevala-poradi-snegopochisvane.html", "text": "Ограничава се движението на автомобили над 12 т с ремаркета и полуремаркета през прохода \"Превала\" поради снегопочисване. Това съобщиха от пресцентъра  Агенция \"Пътна инфраструктура\"  (АПИ). \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.02.27", "title": "Смолян: Ограничава се движението на автомобили над 12 т с ремаркета и полуремаркета през прохода \"Превала\" поради снегопочисване"}
{"url": "http://www.focus-news.net/news/2019/02/27/2628736/d-r-angel-kunchev-112-akta-sa-sastaveni-minalata-godina-v-stranata-ni-ot-napraveni-16-hil-proverki-za-izpalnenieto-na-imunizatsionniya-kalendar.html", "text": "Миналата година в страната районните здравни инфекции са направили 16 хил. проверки за изпълнението на имунизационния календар и са съставили 112 акта на родители, които не са ваксинирали децата си. Това съобщи главният държавен здравен инспектор д-р Ангел Кунчев по време на пресконференция за ваксинопредотвратимите заболявания, предаде репортер на  Агенция „Фокус” . „Ескалацията на случаите на морбили в Европа през последните 3 години започна през 2016 година, с отделни взривове в Украйна, след това се пренесе и в други страни, като Румъния, Франция, Дания, Германия, а по късно и в Сърбия и Гърция“, заяви д-р Ангел Кунчев. Той посочи, че до настоящия момент има вече някакъв спад в изброените балкански страни, но започва развитието на морбили в Македония. „За 2016 година случаите на заразени с морбили в Европа са 5 273, а за 2017 година стават 25 863 и за 2018 година са 82 596. Това е един значителен ръст“, каза държавният здравен инспектор. \r\nПо думите му в България за 2014 и 2015 година има нулеви случаи за морбили, 2016 година у нас има само един случай, но за 2017 година са 165. Той обясни, че през 2017 година повечето случаи са били от кв. „Столипиново“ в София, Пазарджик и Монтана. „2018 година са 13 случаите на заразени с морбили, които са много добре и ясно проучени от къде идват и какво е станало. Към настоящия момент случаите на морбили в България са 51. Най-важното е, че имунизацията срещу морбили в България започва 1969 година, именно за това всички родени след тази дата са получили нормалната си ваксинационна доза могат да се считат за защитени и за тях настоящата ситуация не представлява опасност“, изтъкна д-р Кунчев.  \r\nПо думите му формално в страната ваксинациите са задължителни. „Миналата година в страната районните здравни инфекции са направили 16 хил. проверки за изпълнението на имунизационния календар и са съставили 112 акта на родители, които не са ваксинирали децата си. Отделно има актове и на общопрактикуващи лекари и друг медицински персонал“, отбеляза той. \r\n„Ако някой си мисли, че може да обърне нещата и да задължи всички, особено малцинствените групи да ги ваксинира, то това е илюзия. Ако се направи акт на човек, който е трайно безработен, ефектът от това е никакъв“, каза още д-р Кунчев.  \r\nТой уточни, че към настоящия момент случаите на морбили в България са 51. „От тях 40 са в Благоевградска област, в град София са 7, в София област са 3 и във Варна - 1“, каза д-р Кунчев. По думите му случаят във Варна е \"издънка\" на Благоевград, защото жената е имала контакт с болен от морбили по време на ски почивка.  \r\nИрина ИВАНОВА", "date": "2019.02.27", "title": "Д-р Ангел Кунчев: 112 акта са съставени миналата година в страната ни от направени 16 хил. проверки за изпълнението на имунизационния календар"}
{"url": "http://www.focus-news.net/news/2019/02/27/2628732/doncho-barbalov-zam-kmet-na-sofiya-vazlozhil-sam-zakupuvane-na-nad-40-kameri-koito-da-sledyat-za-dvizhenieto-v-bus-lentite.html", "text": "Възложил съм закупуване на над 40 камери, които да следят за движението в бус лентите. Това каза пред журналисти заместник-кметът на София Дончо Барбалов, предаде репортер на  Агенция \"Фокус\" . „Възложил съм закупуване на над 40 камери за бус лентите, които, надявам се, да бъдат инсталирани до лятото, с които да помогнем за контрола за спазването на правилата за движение. Общинските съветници биха могли да ни помогнат, в диалог с народните представители от съответните партии, за да може да се даде възможност на общините да контролират, заедно с останалите органи“, обясни той.  Според него нарушаването на движението в бус лентите наистина затруднява водачите на градския транспорт и техните искания са справедливи.  Той заяви, че възнагражденията, които се изплащат на водачите за извънредния труд са доста високи. Дончо Барбалов допълни, че проблемът с недостиг на шофьорите не е само в България, но и в целия ЕС. \r\nМеждувременно Комисията по транспорт и туризъм към Столичния общински съвет продължава да обсъжда проблемите на шофьорите в градския транспорт. На срещата присъстват представители на комисията по транспорт към Столична община, шофьори в Столичния градски транспорт, представители на синдикални дружества, омбудсманът Мая Манолова, ръководителите на Столичните автодружества и др. В началото на заседанието беше отправен въпрос от управляващите в Столична община към Мая Манолова, която представлява протестиращите, възнамерява ли да се кандидатира за кмет на София тази година. Тя отговори, че не приема подобни спекулации, защото винаги е била до хората, независимо дали се намираме в година на избори или не. \r\nБяха изслушани исканията на шофьорите, като основно те настояват за увеличение на заплатите в сектора, така, че да се техните възнаграждения да стигнат до средните работна заплата за София. Според тях това ще бъде постигнато с увеличение на 40 % на заплатите на всички шофьори. Те настояват за привличане на млади кадри в сектора. Протестиращите искат регламент и контрол върху бус лентите, така, че да бъдат използвани само от тях, както е по закон и Столична община да следи за нарушителите. По думите им също голям проблем е, че разписанията на градския транспорт не са съобразени с трафика в града, което поражда невъзможност те да стигат според график и да могат да почиват в определеното време. Протестиращите обвиниха синдикатите, че не се застъпват за техните интереси и не ги представляват в дебата с управляващите. Синдикатите от своя страна помолиха да не се правят опити да се омаловажи тяхната работа. \r\nЗам.-председателят на комисията по транспорт и туризъм в Столичния общински съвет и председателят на групата на БСП-София Калоян Паргов заяви, че на срещата не се дава думата на протестиращите граждани, а председателят на комисията по транспорт Екатерина Йорданова използва камерите в залата за личен пиар.  \r\nДаяна ДЮЛГЕРОВА", "date": "2019.02.27", "title": "Дончо Барбалов, зам.-кмет на София: Възложил съм закупуване на над 40 камери, които да следят за движението в бус лентите"}
{"url": "http://www.focus-news.net/news/2019/02/27/2628745/stara-zagora-nagradiha-uchastnitsite-v-konkurs-za-martenitsi-v-grada.html", "text": "В залата на Центъра за подкрепа за личностно развитие (ЦПЛР)  бе открита изложба на участниците в конкурса „Баба Марта бързала, мартенички вързала”, организиран от Община Стара Загора и ЦПЛР. Бяха наградени и най-добре представилите се индивидуални и колективни участници. Това съобщиха от пресцентъра на  Общината . \r\n„Повече от 20 години правим този конкурс. Всички знаем, че щастие и късмет носи онази мартеница, която ти е подарена“, каза Искра Иванова, ръководител на Центъра. Тя припомни различните обичаи за правене на мартеници в отделните региони в страната. \r\n„Благодаря за тази красива изложба. Хубаво е да се връщаме към нашите корени, да ги пазим и да възпитаваме децата в нашите традиции“, сподели Соня Дъкова, главен експерт в отдел „Образование“ в Община Стара Загора.  \r\nВ Центъра са получени над 250 мартеници. Тази година в конкурса са се включили 24 детски градини, две институции -  „Алтернатива55” и Център за специална образователна подкрепа и 20 училища, Детска ясла  „Кокиче” от Община Стара Загора, училища и детски градини от Гълъбово и с. Енина, община Казанлък.  \r\nКомисия в състав:  Юлия Славова  - художник, Тошо Стефанов- художник и Слави Славов   -  художник, е оценила получените мартеници на участващите.  \r\nС колективни награди бяха отличени 42 детски градини, училища и институции, а 66 деца получиха грамоти и индивидуални награди.", "date": "2019.02.27", "title": "Стара Загора: Наградиха участниците в конкурс за мартеници в града"}
{"url": "http://www.focus-news.net/news/2019/02/27/2628737/tass-donald-tramp-ne-izklyuchi-vtorata-sreshta-na-varha-s-kim-chen-un-da-priklyuchi-s-podpisvaneto-na-miren-dogovor-za-koreyskata-voyna.html", "text": "Държавният глава на САЩ Доналд Тръмп не изключи възможността втората среща на върха с лидера на Северна Корея Ким Чен-ун да приключи с подписването на мирен договор, който да сложи официалнен край на Корейската война (1950-1953), предава руската информационна агенция  TACC . \r\nУточнява се, че първият разговор между двамата е продължил около 10 минути, след което е започнала официална вечеря с участието на представители на двете делегации. Преговорите между Тръмп и Ким Чен-ун ще бъдат възобновени в четвъртък, 28 февруари. \r\nЗа разлика от срещата в Сингапур, мястото на провеждането на събитието в Ханой се пазеше до последно в тайна. Според някои данни това се обяснява с трудностите в съгласуването на въпроса за гарантиране на сигурността.  \r\nПървият разговор между Тръмп и Ким Чен-ун се състоя в хотел „Метропол“ в Ханой, разположен в оживена част на виетнамската столица.  Тереза Герова", "date": "2019.02.27", "title": "ТАСС: Доналд Тръмп не изключи втората среща на върха с Ким Чен-ун да приключи с подписването на мирен договор за Корейската война"}
{"url": "http://www.focus-news.net/news/2019/02/27/2628734/afp-v-hanoy-e-v-hod-sreshtata-na-varha-mezhdu-donald-tramp-i-kim-chen-un.html", "text": "Във виетнамската столица Ханой е в ход втората по рода си среща на върха между държавния глава на САЩ Доналд Тръмп и лидера на Северна Корея Ким Чен-ун, предава  AFP . \r\nПреди срещата Тръмп прогнозира, че преговорите за ядрената програма на изолираната комунистическа държава ще бъдат „много успешни\". \r\nВ рамките на деня е планиран 20-минутен разговор на четири очи между двамата лидери, последван от официална вечеря с участието на представители на двете делегации. Преговорите между двамата ще бъдат възобновени в четвъртък, 28 февруари. Тереза Герова", "date": "2019.02.27", "title": "AFP: В Ханой е в ход срещата на върха между Доналд Тръмп и Ким Чен-ун"}
{"url": "http://www.focus-news.net/news/2019/02/27/2628742/predstaviteli-na-rakovodstvoto-na-pp-abv-se-sreshtnaha-s-n-pr-pudzha-kapur-poslanik-na-indiya-v-balgariya.html", "text": "Председателят на ПП АБВ Румен Петков се срещна с Н. Пр. Пуджа Капур, посланик на Индия в България. На срещата по инициатива на ПП АБВ, присъстваха също председателят на АБВ-Младежи Пламена Заячка и Анастас Терзобалиев, експерт по Близкия Изток и Арабските страни. Това съобщиха от пресцентъра на  партията . \r\nСрещата се проведе във връзка с предстоящото посещение на делегация на ПП АБВ – представители в местните органи на самоуправление и представители на младежката организация. Визитата е във връзка с участие на АБВ в два форума в Индия - международният БРИКС – ВИЗИЯ ЗА БЪДЕЩЕТО и Вторият международен конгрес на младежките парламенти. Пламена Заячка е главен координатор за България и на двете събития, на които страната ни ще бъде представена единствено от делегацията на ПП АБВ.  \r\nПосланик Капур пое ангажимент да окаже съдействие за осъществяването на това посещение и изрази задоволство от факта, че България ще бъде достойно представена на този важен форум. Тя подчерта, че за изминалата година и половина от мандата й с интерес и удовлетворение следи и подкрепя многобройните съвместни инициативи, бизнес форуми, културни прояви, които допринасят за сближаване на двустранните отношения.  \r\nРумен Петков изтъкна, че ПП АБВ работи за възстановяване на традиционно добрите икономически и политически връзки с Индия и останалите държави от Тихоокеанския регион и се ангажира усилията в тази посока да продължат и занапред, включително чрез установяване на контакт и сътрудничество с индийска политическа партия. Председателят на ПП АБВ акцентира върху факта, че Индия е много важен стратегически партньор за България и трябва да се направи всичко необходимо за укрепването на това партньорство.", "date": "2019.02.27", "title": "Представители на ръководството на ПП АБВ се срещнаха с Н. Пр. Пуджа Капур, посланик на Индия в България"}
{"url": "http://www.focus-news.net/news/2019/02/27/2628748/veliko-tarnovo-v-obshtinata-shte-se-provede-preskonferentsiya-za-predstoyashti-initsiativi.html", "text": "Пресконференция за предстоящ концерт по случай 150-годишнината от основаването на читалище \"Надежда - 1869\", 120-годишнината от рождението на големия български композитор Панчо Владигеров, Националния празник на България - 3 март, и Празника на Велико Търново - 22 март, ще се проведе на 28 февруари, от 11.00 ч. в зала 302 на Община Велико Търново. Това съобщиха от пресцентъра на  Общината . Съпътстващи събития ще бъдат майсторски класове по цигулка и контрабас под надслов \"Среща на поколенията в Царевград Търнов\". Организатори са Община Велико Търново, сдружение \"Силания\" и Читалище \"Надежда - 1869\".", "date": "2019.02.27", "title": "Велико Търново: В Общината ще се проведе пресконференция за предстоящи инициативи"}
{"url": "http://www.focus-news.net/news/2019/02/27/2628746/zamestnik-ministar-desislava-ahladova-podkrepyame-iztsyalo-izmeneniyata-v-gpk-za-ustanovyavaneto-na-neravnopravna-klauza-v-dogovorite-s-potrebitelite.html", "text": "Подкрепяме изцяло измененията в ГПК за установяването на неравноправна клауза в договорите с потребителите на всеки етап от заповедното производство. Това каза зам.-министърът на правосъдието Десислава Ахладова по време на представянето на промените в  Гражданския процесуален кодекс пред Правна комисия, предаде репортер на  Агенция „Фокус“ . „Работната група в Министерство на правосъдието се обедини около становището, че както при разглеждане на заявлението за издаване на заповед за изпълнение, така и при разглеждане на възраженията и частните жалби при разглеждането за незабавно изпълнение, трябва да се следи за наличието на неравноправна клауза. Министерство на правосъдието предлага изрично формулиране на задължението на съда да се извърши тази проверка служебно на всеки етап на производството, каквото е и становището на омбудсмана“, допълни заместник-министърът. Тя посочи, че Министерството предлага удължаване на сроковете за обжалване действията на съдебния изпълнител.  \r\nДеница КИТАНОВА", "date": "2019.02.27", "title": "Заместник-министър Десислава Ахладова: Подкрепяме изцяло измененията в ГПК за установяването на неравноправна клауза в договорите с потребителите"}
{"url": "http://www.focus-news.net/news/2019/02/27/2628747/afp-emanyuel-makron-za-brekzit-ne-se-nuzhdaem-ot-poveche-vreme-a-ot-reshenie.html", "text": "Държавният глава на Франция Еманюел Макрон призова британските лидери да вземат решение дали Обединеното кралство ще напусне структурите на Общността, предава  AFP ,  като припомн, че Лондон все още се колебае дали да поиска удължаване на срока за Брекзит. \r\n„Както каза и (главният преговарящ на ЕС за Брекзит) Мишел Барние, не се нуждаем от повече време, това, което е необходимо повече от всичко друго, е решение“, подчерта Макрон след разговор с канцлера на ФРГ Ангела Меркел в Париж.  Тереза Герова", "date": "2019.02.27", "title": "AFP: Еманюел Макрон за Брекзит: Не се нуждаем от повече време, а от решение"}
{"url": "http://www.focus-news.net/news/2019/02/27/2628750/ep-komisiyata-po-grazhdanski-svobodi-izbra-laura-kyoveshi-za-posta-na-evropeyski-glaven-prokuror.html", "text": "С тайно гласуване евродепутатите от комисията по граждански свободи избраха Лаура Кьовеши за поста европейски главен прокурор, съобщават от  пресслужбата на ЕП . \r\nКласирането на тримата кандидати бе определено с гласуване в комисията в сряда. Лаура Кьовеши от Румъния бе избрана за водещ кандидат с 26 гласа, Жан-Франсоа Бонер от Франция получи 22 гласа, а Андрес Ритер от Германия получи 1 глас. \r\nВчера кандидатите бяха изслушани от евродепутати на заседание, организирано от комисията по граждански свободи, в което участва и комисията по бюджетен контрол.  \r\nСледващи стъпки \r\nЕвропейският главен прокурор, който ще оглави Европейската прокуратура, ще бъде назначен с общо съгласие от Европейския парламент и Съвета. \r\nРезултатът от гласуването в комисията по граждански свободи, заедно с препоръката на комисията по бюджетен контрол, която също подкрепи г-жа Кьовеши при гласуване във вторник, ще бъде изпратен на Председателския съвет на ЕП. Членовете на Председателския съвет (председател на ЕП и лидерите на политическите групи) ще вземат решение относно следващите стъпки на 7 март, преди преговорите със Съвета. \r\nЕвропейската прокуратура, която се очаква да започне работа в края на 2020 г., ще бъде независима структура, отговаряща за разследването, преследването и изправянето пред правосъдието на престъпления срещу бюджета на ЕС: измама, корупция или трансгранични измами с ДДС над 10 милиона евро. Списъкът на престъпленията може да бъде разширен в бъдеще, за да включи например тероризма. \r\nДосега 22 държави-членки са се присъединили към Европейската прокуратура. Петте страни, които понастоящем не участват - Швеция, Унгария, Полша, Ирландия и Дания - могат да се присъединят по всяко време. \r\nЦентралният офис на Европейската прокуратура ще се намира в Люксембург, заедно с главния прокурор и колегията на прокурорите от всички участващи страни. Те ще бъдат начело на ежедневните наказателни разследвания, извършвани от упълномощените прокурори във всички участващи държави-членки.", "date": "2019.02.27", "title": "ЕП: Комисията по граждански свободи избра Лаура Кьовеши за поста на европейски главен прокурор"}
{"url": "http://www.focus-news.net/news/2019/02/27/2628751/pravitelstvoto-odobri-godishnata-natsionalna-programa-za-predotvratyavane-i-protivodeystvie-na-trafika-na-hora-i-zakrila-na-zhertvite.html", "text": "Правителството прие Национална програма за предотвратяване и противодействие на трафика на хора и закрила на жертвите за 2019 г., съобщиха от  правителствената информационна служба.  Документът се изготвя ежегодно, в изпълнение на Закона за борба с трафика на хора и Националната стратегия за борба с трафика на хора 2017- 2021 г. \r\nПрез настоящата година превенцията отново ще е приоритет в Националната програма. Ще бъдат проведени трите ежегодни национални кампании за превенция на трафика на хора с цел трудова експлоатация, сексуална експлоатация, кампания с акцент върху новите заплахи и реалности при трафика на хора, по повод 18 октомври - Европейския ден за борба с трафика на хора.  \r\nНа национално, регионално и местно ниво ще бъдат реализирани и множество обучения за повишаване на капацитета на специалистите за разпознаване и ранна идентификация на потенциален риск от трафик и взаимодействие по насочването на жертви на трафик, включително и специализирани обучения за прокурори и служители на МВР, в сътрудничество с държавни институции и неправителствени организации. Част от предвидените обучения ще бъдат реализирани съвместно с десетте Местни комисии за борба с трафика на хора. \r\nДруг акцент ще бъде затвърждаването на ролята на работещите механизми за институционална подкрепа и развиване на структурите на национално и местно ниво и осигуряване на ефективното им функциониране. Защитата, възстановяването и реинтеграцията на жертвите на трафик на хора остават също основни приоритети, заложени в Програмата.  \r\nПрез 2019 г. Националната комисия ще продължи да осигурява специализирана подкрепа за жертви на престъплението в разкритите услуги към нея. През изминалата година в услугите са обгрижени 29 лица, сред които и 7 деца. Понастоящем 13 лица получават медицинска, психологическа, правна и социална подкрепа в приютите на НКБТХ. Освен психологическа подкрепа за справяне и възстановяване от кризата, жертвите получават и психо-социална подкрепа за реинтеграция в обществото. Около 70 % от жертвите, получили помощ в приютите към НКБТХ, съдействат на органите на реда за разкриване на престъплението, което означава че ефективната защита и подкрепа на жертвите има ефект и върху преследването и наказанието на извършителите на престъплението. \r\nПредвижда се също разработване на целенасочени дейности за противодействие на трафика на хора, базирани на актуални тенденции и статистически данни, наръчник за разследване, анализи и проучвания във връзка с рискови икономически сектори и практическото идентифициране на случаи в отделните сектори. Ще бъде подобрено националното законодателство в областта на противодействието на трафика на хора и закрила на жертвите, чрез приемане на промени и допълнения в Закона за борба с трафика на хора и Правилника за прилагането му, синхронизирани с европейското законодателство.", "date": "2019.02.27", "title": "Правителството одобри годишната национална програма за предотвратяване и противодействие на трафика на хора и закрила на жертвите"}
{"url": "http://www.focus-news.net/news/2019/02/27/2628735/kmetat-na-sofiya-yordanka-fandakova-vazlozhila-sam-vazstanovyavaneto-na-edno-ot-starite-nedeystvashti-obshtezhitiya-na-avtotransporta-v-rayon-druzhba-za-da-privlechem-shofyori.html", "text": "Възложила съм възстановяването на едно от старите недействащи общежития на автотранспорта в район „Дружба“, за да привлечем шофьори. Това каза пред журналисти кметът на София Йорданка Фандъкова, която направи инспекция на изграждането на третия лъч на метрото, предаде репортер на  Агенция „Фокус“ . „Само преди месец отделихме 10 млн. лв. в бюджета на Столична община за увеличение на заплатите на шофьорите в столичния градски транспорт. Някак си това не се усети от публиката по простата причина, че само две седмици след това колегите от БСП, които не гласуваха бюджета и не подкрепиха тези средства за увеличение на заплатите, изведнъж се сетиха, че в градския транспорт липсват шофьори и има проблеми. Ние отдавна знаем тези промени, работим по тях, преговаряме със синдикатите непрекъснато“, коментира Фандъкова и уточни, че те имат тежки изисквания. „Опитваме се заедно да намираме решения, включително за подобряване условията на труд. Знаете, че в последните изявления синдикатите поставиха въпроса за нощния транспорт доколко е ефективен. Разбира се, че той натоварва допълнително шофьорите, но ние пилотно и експериментално въведохме този начин на транспорт. Нека се направят анализите. Днес има комисия, на която ще се разискват всички искания. С всички инвестиции и усилия, които направихме, докрая на годината 90% от автобусите ще бъдат нови“, допълни тя и припомни, че очаква 13 нови трамвая тази година. „Това са също условия на труд на шофьорите. При всички тези усилия и инвестиции, не мога да позволя с краткосрочни политически цели различни политически опоненти, най-вече БСП, които се включиха активно, да омаловажат работата и да объркват хората. Продължаваме преговорите за увеличаване доходите специално на шофьорите. Вече възложих да се възстанови едно от старите недействащи общежития на автотранспорта в район „Дружба“, за да можем да поканим и хора от цялата страна, които биха искали да дойдат и да работят. Сградата е 4-етажна, изчисляват се средствата, за да видим какви инвестиции са нужни. Усилията ни са насочени към това да привличаме шофьори – тогава няма да има толкова много извънреден труд. Тогава ще можем да си позволим и по-редовен и качествен транспорт“, каза още Йорданка Фандъкова.", "date": "2019.02.27", "title": "Кметът на София Йорданка Фандъкова: Възложила съм възстановяването на едно от старите недействащи общежития на автотранспорта в район „Дружба“, за да привлечем шофьори"}
{"url": "http://www.focus-news.net/news/2019/02/27/2628743/tass-donald-tramp-opredeli-kato-mnogo-hubav-razgovora-si-s-kim-chen-un.html", "text": "След 10-минутната среща с лидера на Северна Корея Ким Чен-ун държавният глава на САЩ Доналд Тръмп сподели пред журналистите, че разговорът им е бил „много хубав“, предава руската информационна агенция  TACC . \r\nНа свой ред лидерът на Пхенян също сподели, че беседата е била „много интересна“.  \r\nВ Ханой е в ход официална вечеря с участието на представители на двете делегации. Преговорите между Тръмп и Ким Чен-ун ще бъдат възобновени в четвъртък, 28 февруари. \r\nЗа разлика от срещата в Сингапур, мястото на провеждането на събитието в Ханой се пазеше до последно в тайна. Според някои данни това се обяснява с трудностите в съгласуването на въпроса за гарантиране на сигурността.  \r\nПървият разговор между Тръмп и Ким Чен-ун се състоя в хотел „Метропол“ в Ханой, разположен в оживена част на виетнамската столица.  Тереза Герова", "date": "2019.02.27", "title": "ТАСС: Доналд Тръмп определи като „много хубав“ разговора си с Ким Чен-ун"}
{"url": "http://www.focus-news.net/news/2019/02/27/2628753/balgariya-sazdava-natsionalen-komitet-po-mezhdunarodno-humanitarno-pravo.html", "text": "България създава Национален комитет по международно хуманитарно право (МХП), реши правителството.  Това съобщиха от  правителствената информационна служба.   \r\nКомитетът е междуведомствен орган с консултативен характер, който ще подпомага правителството в прилагането на международното хуманитарно право и популяризирането на неговите принципи, функции и роля. В него ще участват представители на всички институции, които имат отношение към прилагането на МХП. \r\nНационални комитети съществуват в 112 страни по света и в 20 от 28-те държави членки на ЕС. Международният комитет на Червения кръст в Женева като основна организация на глобално ниво, ангажирана в разпространението и развитието на международното хуманитарно право, препоръчва и насърчава създаването на национални комитети в областта на МХП. \r\nПредседател на Националния комитет ще бъде министърът на външните работи, а заместник-председател - ресорен заместник-министър на отбраната. \r\nКомитетът има за цел да обсъжда и анализира въпроси, свързани със спазването на международното хуманитарно право при въоръжен конфликт - във връзка с опазването на културните ценности, на околната среда, закрила на хуманитарния и здравен персонал, оказване на медицински грижи при извънредни ситуации, включително и природни бедствия.", "date": "2019.02.27", "title": "България създава Национален комитет по международно хуманитарно право"}
{"url": "http://www.focus-news.net/news/2019/02/27/2628752/bchk-i-natsionalnata-gvardeyska-chast-organizirat-poklonenie-pred-doktorskiya-pametnik-v-sofiya-na-28-fevruari.html", "text": "В навечерието на 141-годишнината от Освобождението на България, Българският червен кръст (БЧК) и Националната гвардейска част организират поклонение пред Докторския паметник в София на 28 февруари 2019 г. (четвъртък), от 11.00 ч. Това съобщиха от пресцентъра на  БЧК . \r\nОфициалната церемония е скромен акт на благодарност и признателност към подвига и паметта на загиналите за нашето Освобождение лекари, фармацевти, фелдшери, милосърдни сестри, самарянки и санитари. \r\nГвардейският представителен духов оркестър и Националната гвардейска част ще отдадат военни почести и ще застанат на почетен караул пред паметника на героите, които със своята хуманна дейност по време на войната създадоха условията за възникването на Червения кръст в България. \r\nСвещеници от Българската и Руската православна църква ще отслужат панихида в памет на загиналите. \r\nЦветя ще поднесат деца от 38 ОУ „Васил Априлов“. В церемонията ще участват посланици, дипломати, политици, държавни ръководители, общественици и граждани.", "date": "2019.02.27", "title": "БЧК и Националната гвардейска част организират поклонение пред Докторския паметник в София на 28 февруари"}
{"url": "http://www.focus-news.net/news/2019/02/27/2628754/iha-dzhared-kashnar-e-v-ankara-za-sreshta-s-erdogan.html", "text": "Съветникът на Белия дом Джаред Къшнър пристигна на изненадващата визита в Анкара, предаде информационната агенция Ихляс хабер ажансъ (ИХА). Зетят на президента Доналд Тръмп бе прекаран при строги мерки за сигурност през карго терминала на летище Есенбоа от служители на американските специални служби.  Джаред Къшнър вече се срещна с президента на Турция Реджеп Тайип Ердоган и провежда разговор с него в Президентския дворец „Бештепе”, посочва още ИХА.  Георги Димов", "date": "2019.02.27", "title": "ИХА: Джаред Къшнър е в Анкара за среща с Ердоган"}
{"url": "http://www.focus-news.net/news/2019/02/27/2628759/dha-dzhared-kashnar-razgovarya-s-erdogan-v-prisastvieto-na-ministara-na-haznata-i-finansite.html", "text": "Президентът на Турция Реджеп Тайип Ердоган се срещна със съветника на Белия дом Джаред Къшнър, зет на американския президент Доналд Тръмп, предаде информационната агенция ДХА. Разговорът се провежда в новия Президентски дворец „Бештепе”. Не него присъства и министърът на хазната и финансите на Турция Берат Албайрак, зет на Ердоган, посочва още ДХА.  Георги Димов", "date": "2019.02.27", "title": "ДХА: Джаред Къшнър разговаря с Ердоган в присъствието на министъра на хазната и финансите"}
{"url": "http://www.focus-news.net/news/2019/02/27/2628758/radoslav-lazarov-okrazhna-prokuratura-varna-ubitata-40-godishna-zhena-e-podavala-zhalbi-za-domashen-tormoz-no-te-sa-bili-otteglyani-v-kratki-srokove-sled-tova.html", "text": "Убитата 40-годишна жена е подавала жалби за домашен тормоз, но те са били оттегляни в кратки срокове след това. Това заяви говорителят на Окръжна прокуратура – Варна прокурор Радослав Лазаров по време на извънреден брифинг по повод разкриването на тежкото криминално престъпление във Варна, предаде репортер на  Радио „Фокус“ – Варна . По думите му, съдейки по подадените жалби от страна на 40-годишната жертва, семейството е имало проблеми. „Не ми е известно да е имало ограничителна мярка, както и да е имало производства за домашно насилие по Закона за защита срещу домашното насилие, до толкова, до колкото преписките, които в момента стоят на нашето внимание, жалбите са били оттегляни от пострадалата в кратки срокове след подаването“, каза прокурор Радослав Лазаров.  \r\nТой добави, че убийството се е случило само дни преди делото за развод на двойката, насрочено в Районния съд в града. По информация на полицията, 40-годишната жена е била пребита от мъжа си, след което той звъни на майка си, която пристига в жилището. Двамата събират личните вещи и багажа на извършителя и оставят жената в безпомощно състояние. Прокурор Радослав Лазаров заяви, че жената със сигурност е била жива, когато мъжът е напуснал семейното им жилище. „Установена е причината за смъртта и това е тежък мозъчен оток, причинен от множество удари със или върху твърди тъпи предмети в областта на главата“, съобщи прокурор Радослав Лазаров. Той каза още, че към момента няма основание за търсене на наказателна отговорност от майката на 41-годишния мъж, който е извършил убийството. За подобно престъпление се предвижда наказание лишаване от свобода от 15 до 20 години, доживотен затвор или доживотен затвор без замяна. До изтичането на срока на предварителното задържане Окръжната прокуратура във Варна ще внесе искане в съда за вземане мярка за неотклонение „Задържане под стража“ извършителя. \r\nБояна АТАНАСОВА", "date": "2019.02.27", "title": "Радослав Лазаров, Окръжна прокуратура – Варна: Убитата 40-годишна жена е подавала жалби за домашен тормоз, но те са били оттегляни в кратки срокове след това"}
{"url": "http://www.focus-news.net/news/2019/02/27/2628739/ombudsmanat-maya-manolova-poela-sam-angazhiment-kam-balgarskite-grazhdani-da-napravya-predlozheniya-v-grazhdanskiya-protsesualen-kodeks.html", "text": "Поела съм ангажимент към българските граждани да направя предложения в Гражданския  процесуален кодекс. Това каза омбудсманът Мая Манолова по време на представянето на промените в  Гражданския процесуален кодекс пред Правна комисия, предаде репортер на  Агенция „Фокус“.   Манолова заяви, че съвсем коректно проектът е бил предложен и обсъден в рамките на екипа на Министерство на правосъдието. „Те се присъединиха към всички предложения, които сме направили, като единствените разминавания се отнасят до Чл. 417. Нашето предложение е във всички хипотези на 417 възражението на длъжника да води до спиране на принудителното изпълнение в изключение на случаите, в които става дума за събиране на вземания на държавата и общините и когато става дума за некоректен работодател, който следва да си плаща на работниците. Иначе във всички други хипотези на този текст гражданина да може да се защити от принудителното изпълнение от банки, от бързи кредити или колектори, които са се снабдили с нотариални договори“, допълни Манолова. Тя заяви, че може би министерството ще има и свое предложение. Много се надявам, че нашето предложение ще намери своите поддръжници сред народните представители. Аз като омбудсман имам поет ангажимент към българските граждани да направя такива предложения. В случая подкрепата на ЕК ще бъде изключително важна това да бъде реализирано и финализирано с успех“, допълни Манолова.  \r\nДеница КИТАНОВА", "date": "2019.02.27", "title": "Омбудсманът Мая Манолова: Поела съм ангажимент към българските граждани да направя предложения в Гражданския  процесуален кодекс"}
{"url": "http://www.focus-news.net/news/2019/02/27/2628757/d-r-angel-kunchev-polucheni-sa-108-saobshteniya-za-nezhelani-reaktsii-ot-imunizatsiya-prez-minalata-godina-samo-15-sa-svarzani-s-vaksini-sreshtu-morbili.html", "text": "От всички 108 нежелани реакции само 15 са свързани с ваксини срещу морбили, като всички те са за преходни реакции, които по никакъв начин не са животозаплашващи. Най-често става въпрос за подуване и зачервяване. Това съобщи главният държавен здравен инспектор д-р Ангел Кунчев по време на пресконференция за ваксинопредотвратимите заболявания, предаде репортер на  Агенция „Фокус” . „На страницата на Изпълнителна агенция по лекарствата има съобщения за нежелана реакция, което може да се попълва от абсолютно всички“, заяви д-р Кунчев. Той посочи, че независимо колко са абсурдни случаите, здравните специалисти образуват проверка и  дори насърчават съобщенията за нежелани реакции. „Получени са 108 съобщения за нежелани реакции от имунизация през миналата година, като е имало над 2 млн. и 200 хил. имунизации и реимунизации, изпълнявани в страната всяка година“, изтъкна главният държавен здравен инспектор. Той подчерта, че броят на нежеланите реакции е изключително нисък в сравнение с други лекарствени продукти. „Ваксините са едни от най-технологично напредналите продукти и са максимално изчистени от всякакви допълнителни вещества, защото се правят на най-малките деца и на всички здрави хора“, каза д-р Кунчев. Според него вместо глоба от 100 лв. са необходими кампании, като тези, които се провеждат в момента, за да може родителите да бъдат информирани по всички въпроси, свързани със заразата. „Има крайни ситуации, при които родителите активно негативно работят и рефлектират и върху други родители, тогава съответно може да се използва и този механизъм с глобите. Така или иначе той съществува и ние ще го ползваме“, заяви главният държавен здравен инспектор. \r\nД-р Кунчев поздрави и медиите, за това, че са активни по този въпрос, защото по думите му има страни, в които няма такава подкрепа и това се забелязва.  \r\nИрина ИВАНОВА", "date": "2019.02.27", "title": "Д-р Ангел Кунчев: Получени са 108 съобщения за нежелани реакции от имунизация през миналата година, само 15 са свързани с ваксини срещу морбили"}
{"url": "http://www.focus-news.net/news/2019/02/27/2628749/sled-2-sedmitsi-komisiyata-po-transport-i-turizam-kam-stolichniya-obshtinski-savet-shte-predstavi-resheniya-za-problemite-na-shofyorite-v-gradskiya-transport.html", "text": "След 2 седмици Комисията по транспорт и туризъм към Столичния общински съвет ще представи решения за проблемите на шофьорите в градския транспорт, предаде репортер на  Агенция „Фокус“ . Това време ще бъде използвано от комисията да се запознае с всички предложения, които бяха изложени от заинтересованите страни.  \r\nНа заседанието на Комисията по транспорт към Столична община присъстваха шофьори в Столичния градски транспорт, представители на синдикални дружества, омбудсманът Мая Манолова, ръководителите на Столичните автодружества и др.  \r\nКонкретните мерки и решения за проблемите на шофьорите в градския транспорт ще бъдат представени отново на заседание след 2 седмици.  \r\nДаяна ДЮЛГЕРОВА", "date": "2019.02.27", "title": "След 2 седмици Комисията по транспорт и туризъм към Столичния общински съвет ще представи решения за проблемите на шофьорите в градския транспорт"}
{"url": "http://www.focus-news.net/news/2019/02/27/2628756/knsb-vazrazyava-sreshtu-utezhnenata-protsedura-za-kontsesionirane-na-morskite-plazhove.html", "text": "Утежнената процедура за концесиониране на морските плажове, която предвижда Законът за концесиите, може да повлияе негативно върху българския туризъм и да застраши хиляди работни места.  За това Конфедерацията на независимите синдикати в България и Синдикатът на туризма застават зад предложенията за законови промени, които предвиждат процедурата да става по Закона за устройството на Черноморското крайбрежие. Това се посочва в  позиция на КНСБ  по темата.  \r\n\"Настояваме да не се правят прибързани и необмислени стъпки, които ще изправят летния сезон, а и целия туристически сектор, пред хаос и отлив на туристи, защото над 360 000 души, заети в този сектор, разчитат на него за прехраната си\", посочват синдикатите. Според тя новата процедура е по-усложнена и свързана с много повече разходи за бизнеса. \"Това, от своя страна, неминуемо ще повлияе върху заплатите в сектора, които въпреки повишението си през последните години все още са сред най-ниските в Европа\", посочват от КНСБ. \r\n\"Подкрепяме предложението да се върне старият законов ред, който предвиждаше възлагането на концесиите да става с решение на Министерския съвет, а не с еднолично решение на министъра на туризма, както предвижда Закона за концесиите. Считаме, че предложеното решение ще помогне за по-голяма прозрачност и обществен контрол върху сектора, което ще помогне за привличането както на туристи, така и на кандидати за работа в туризма\", заявяват още те.  \r\n\"Поради спирането от съда на „Наредба за мониторинга, управлението и контрола на концесиите“ не е ясно как ще се процедира при управлението и контрола на концесионните договори.  Има риск реално да се увеличи броят на неохраняемите плажове поради невъзможност на бизнеса да участва в тези концесии, което ще натовари държавата и общините със значими грижи за водно спасяване, медицинско обслужване, почистване и др. \r\nТози казус поставя пред много неизвестни предприемачи и курорти, като категорично ще отблъсне големи туроператори и инвеститори, които са сред най-големите работодатели в бранша\", отбелязват синдикатите.  \r\nОт КНСБ допълват, че винаги са подкрепяли българския туризъм в усилията му да представя България като разпознаваема, привлекателна и търсена дестинация. Според тях това обаче е немислимо без професионализма и усилията на кадрите, които работят в туризма. \r\n\"КНСБ ще подкрепи всяко решение, което би подобрило възнагражденията и условията на труд на хилядите заети в туризма, които с труда си подобряват имиджа на страната ни като една от най-търсените дестинации. \r\nКНСБ е обезпокоена и от забавянето на някои концесионни договори на големи курорти вследствие на новия ред и липсата на уредба за довършване на започнатите производства. Считаме, че това създава заплаха пред туристическия сезон и може да доведе до загуба на работни места, както и несигурност за работата на хиляди работници. При тази ситуация синдикатът е изправен пред невъзможността да води преговори по КТД и за увеличаване на работната заплата. \r\nЗатова КНСБ настоява за бързо решение, което да отчита интересите на хилядите заети в дружествата\", завършва позицията.", "date": "2019.02.27", "title": "КНСБ възразява срещу утежнената процедура за концесиониране на морските плажове"}
{"url": "http://www.focus-news.net/news/2019/02/27/2628744/doncho-barbalov-zam-kmet-na-sofiya-za-privlichane-na-vodachi-v-stolichniya-gradski-transport-tryabva-da-se-oblekchi-dostapat-do-kvalifikatsiyata-i-da-se-nameri-dostoyno-zaplashtane.html", "text": "За привличане на водачи трябва да се облекчи достъпът до квалификацията, а от друга страна да се подобрят условията на труд и да се намери достойно заплащане. Това каза пред журналисти заместник-кметът на София Дончо Барбалов, предаде репортер на  Агенция \"Фокус\" . Той обясни, че има допълнително законови облекчения за придобиване на квалификация за водач на Столичния градски транспорт. Дончо Барбалов коментира и предложението за увеличение на заплатите на шофьорите в градския транспорт с 40 %, като посочи, че трябва да бъде направен анализ на дружествата, за да се определят необходимите средства за това увеличение. „За сравнение за 10 % увеличение на заплатите са нужни около 10 млн. лв, сега за 40 % всеки може да си направи сметка за какви пари говорим“, каза той. „Това, което имам като информация от дружествата, е че в момента след тези увеличения брутните заплати са около 1 800 лв.“, обясни той. „Не трябва да подценяваме и условията на труд, които са много важни. Последните дни посетих тролейбусни депа и наистина има какво да направим за подобряване на условията на труд. Трябва да оценяваме техния труд, трябва да се създадат максимално добри условия на труд и да се търси достойно заплащане на тях“, коментира още той.  „Сами виждате, че има обяви за 2 000 – 3000 евро за шофьори на ТИР-ове, няма как да се съревноваваме с тях“, уточни зам.-кметът на София. \r\nДаяна ДЮЛГЕРОВА", "date": "2019.02.27", "title": "Дончо Барбалов, зам.-кмет на София: За привличане на водачи в Столичния градски транспорт трябва да се облекчи достъпът до квалификацията и да се намери достойно заплащане"}
{"url": "http://www.focus-news.net/news/2019/02/27/2628760/vladimir-zarev-e-predlozhen-za-udostoyavane-s-orden-stara-planina-parva-stepen.html", "text": "Правителството предлага на Президента на Република България да издаде указ за награждаване на Владимир Зарев с орден „Стара Планина“ - първа степен за изключително големите му заслуги в областта на културата и изкуството,  съобщиха от  правителствената информационна служба.   \r\nВладимир Зарев е автор на осемнадесет книги, дванадесет от които романи, между които националният епос - трилогията „Битието“, „Изходът“ и „Законът“, „Разруха“, „Светове“, „Лето 1850“, „Поп Богомил и съвършенството на страха“, „Хрътката“, „Хрътката срещу Хрътката“, „Орлов мост“. Негови творби са превеждани в Германия, Русия, САЩ, Чехия, Турция, Полша, Унгария, Румъния, Украйна, Сърбия, Хърватия, Албания и др. \r\nПо трилогията на Владимир Зарев „Битието“, „Изходът“ и „Законът“ е заснет сериалът „Дървото на живота“. \r\nВладимир Зарев е лауреат на множество международни и български награди. На 7 ноември 2017 г. е удостоен с ежегодната държавна награда „Св. Паисий Хилендарски“ за изключителния си принос за развитието на националната културна, идентичност и духовни ценности.", "date": "2019.02.27", "title": "Владимир Зарев е предложен за удостояване с орден „Стара Планина“ – първа степен"}
{"url": "http://www.focus-news.net/news/2019/02/27/2628762/opredeleni-sa-predstavitelite-na-darzhavata-v-natsionalniya-savet-za-horata-s-uvrezhdaniya.html", "text": "Правителството определи представителите на държавата в състава на Националния съвет за хората с увреждания.  Това съобщиха от  правителствената информационна служба.  Председател на консултативния орган ще е вицепремиерът Томислав Дончев, а заместник-председатели - министърът на труда и социалната политика Бисер Петков и министърът на здравеопазването Кирил Ананиев. В състава на съвета ще влязат и по един заместник-министър от всички министерства. \r\nНационалният съвет за хората с увреждания е консултативен орган, който участва в разработването и провеждането на държавната политика за правата на хората с увреждания. Той дава становища по проектите на нормативни актове, стратегии, програми, планове и други актове, които засягат правата на хората с увреждания, сътрудничи с органите по координация и наблюдение съгласно Закона за хората с увреждания. \r\nВ Съвета участват представители на държавата, национално представителните организации на и за хората с увреждания, национално представителните организации на работниците и служителите и на работодателите и Националното сдружение на общините в Република България.", "date": "2019.02.27", "title": "Определени са представителите на държавата в Националния съвет за хората с увреждания"}
{"url": "http://www.focus-news.net/news/2019/02/27/2628763/ministarat-na-ikonomikata-shte-sapredsedatelstva-smesenata-komisiya-za-satrudnichestvo-sas-sarbiya.html", "text": "Правителството определи министъра на икономиката за председател на Смесената  мждуправителствена комисия за икономическо сътрудничество със Сърбия,  съобщиха от  правителствената информационна служба.  От сръбска страна за председател е определен министърът без портфейл, отговарящ за иновациите и технологичното развитие. \r\nРепублика Сърбия, както и страните от Западните Балкани са важни партньори в областта на търговията и инвестициите за нашата страна. България подкрепя напълно интегрирането им към ЕС и активно участва във всички форми на регионално сътрудничество.  \r\nВажен аспект от двустранните икономически отношения между България и Сърбия е установяването и поддържането на контакти между представителите на официалните институции и деловите среди. Министерството на икономиката и другите български институции имат готовност да продължат да помагат икономическото развитие на Сърбия и да съдействат за разширяването на двустранните търговско-икономически контакти.", "date": "2019.02.27", "title": "Министърът на икономиката ще съпредседателства смесената комисия за сътрудничество със Сърбия"}
{"url": "http://www.focus-news.net/news/2019/02/27/2628765/sport-azarenka-s-vpechatlyavashta-pobeda-v-akapulko.html", "text": "Виктория Азаренка преодоля първия кръг на турнира на твърди кортове в Акапулко, след победа с 6:1, 6:2 над поставената под номер 2 в схемата Даниел Колинс от Съединените щати. \r\nАзаренка, която в момента е номер 50 в световната ранглиста, изигра един от най-добрите си мачове в последно време и тотално надигра полуфиналистката от Откритото първенство на Австралия. \r\nВъв втория кръг Азаренка ще играе с германката Татяна Мария, която спечели с 6:2, 7:6(1) срещу \"щастливата губеща\" от квалификациите Мартина Тревисан. \r\nВенцислав ДРАГОМАНОВ", "date": "2019.02.27", "title": "Спорт: Азаренка с впечатляваща победа в Акапулко"}
{"url": "http://www.focus-news.net/news/2019/02/27/2628755/kmetat-na-shumen-lyubomir-hristov-vinagi-sam-se-vazhishtaval-na-energiyata-i-rodolyubieto-na-krasimir-uzunov.html", "text": "Винаги съм се възхищавал на енергията и родолюбието на Красимир Узунов. Това се посочва в  съболезнователен адрес  от кмета на община Шумен Любомир Христов. \"Той живееше с паметта за миналото, изпитваше респект и преклонение пред героизма на нашия народ. Преживяваше отново и отново историите за битки и победи, които разказваше пред близки и далечни, познати и непознати. Поддържаше жив патриотичния български дух. Посвети живота си на опазването на тази памет. Документира я в своите книги, които ще се четат от поколенията. Създаде \"Фокус\" като обществена медия с подчертан интерес към историята, към културата, към образованието, като най-важната инвестиция за развитие на обществото ни. Той беше истински приятел, за когото днес дълбоко скърбим и си спомняме с усмивка и признателност. \r\nПоклон пред светлата му памет\", се казва още в съболезнователния адрес.", "date": "2019.02.27", "title": "Кметът на Шумен Любомир Христов: Винаги съм се възхищавал на енергията и родолюбието на Красимир Узунов"}
{"url": "http://www.focus-news.net/news/2019/02/27/2628766/darzhavata-garantira-do-50-mln-leva-za-kreditirane-na-studenti-i-doktoranti-prez-2019-g.html", "text": "Правителството издаде държавна гаранция до 50 млн. лв. по Закона за кредитиране на студентите и докторантите (ЗКСД) за 2019 г. за новоотпуснатите кредити през съответната бюджетна година.  Това съобщиха от  правителствената информационна служба.   \r\nДоговорените кредити по реда на ЗКСД през предходните години са гарантирани от държавата до тяхното пълно погасяване. Финансовата подкрепа се изразява в гарантиране на главницата и лихвите по кредитните задължения на студентите и докторантите. \r\nМинистърът на образованието и науката подписва от името на правителството споразуменията за издаване на държавна гаранция въз основа на решението на Министерския съвет за отпускане на кредити по ЗКСД през 2019 г. с шестте банки, подписали типовия договор - „Банка ДСК“ ЕАД, „Райфайзенбанк (България)“ ЕАД, „Алианц Банк България“ АД, „Юробанк България“ АД, „Първа инвестиционна банка“ АД и „Българо-американска кредитна банка“ АД.", "date": "2019.02.27", "title": "Държавата гарантира до 50 млн. лева за кредитиране на студенти и докторанти през 2019 г."}
{"url": "http://www.focus-news.net/news/2019/02/27/2628769/d-r-angel-kunchev-v-momenta-se-namirame-vav-voyna-s-antivaksarskite-dvizheniya.html", "text": "В момента ние се намираме във война с антиваксарските движения. Това каза главният държавен здравен инспектор д-р Ангел Кунчев по време на пресконференция за ваксинопредотвратимите заболявания, предаде репортер на  Агенция „Фокус” . „Трета година около нас ври и кипи с инфекция от морбили - над 50 хил. случая има в Украйна, над 5 хил. през 2017 в Румъния и над 3 хил. в Сърбия и над 2 500 в Гърция и вече над 200 в Македония“, заяви д-р Кунчев. Той подчерта, че навсякъде има смъртни случаи, като най-много са в Украйна и Румъния. „Морбили все повече се размножава. 2009-2010 година, когато е голямата епидемия в България от морбили, 92% от децата тогава не са имунизирани. Имаме данни за всичко това. За останалите до 100 или нямаме данни или са с непълна имунизация. Същата е ситуацията и в момента от тези 51 случая на заразени с морбили, само 3 са били с напълни имунизации, а всички останали са неимунизирани“, изтъкна главният държавен здравен инспектор. \r\nПо думите му вирусът на морбили циркулира в страната, като някъде е по-интензивно, като Благоевград, а другаде по-рядко. „Възможност за навлизане на вируса от всички балкански страни има и той се осъществява. Единственият критерии какво ще се случи е това колко неимунизирани деца ще намери този вирус“, каза д-р Кунчев. Той подчерта, че тези, които записват децата си като имунизирани, а не са, извършват престъпление. „Важното е дали може да постигнем 95% незаболеваемост, за да сме далеч от епидемия“, посочи още той.  \r\nПо думите му глобата за родители, които не имунизират децата си е от 50 до 100 лв., като може да достигне 200 лв. за повторно неваксиниране. \r\nИрина ИВНАОВА", "date": "2019.02.27", "title": "Д-р Ангел Кунчев: В момента се намираме във война с антиваксарските движения"}
{"url": "http://www.focus-news.net/news/2019/02/27/2628772/sofiyska-voda-vremenno-shte-prekasne-vodosnabdyavaneto-v-zhk-zapaden-park-na-28-fevruari.html", "text": "„Софийска вода” временно ще прекъсне водоснабдяването в ж.к. „Западен парк“ на 28 февруари (четвъртък). Това съобщиха от пресцентъра на  дружеството . \r\nВъв връзка с неотложен авариен ремонт се налага спиране на водоподаването от 09.00 до 14.00 часа на клиентите на „Софийска вода”, живеещи в района на ж.к. „Западен парк“. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.27", "title": "„Софийска вода” временно ще прекъсне водоснабдяването в ж.к. „Западен парк“ на 28 февруари"}
{"url": "http://www.focus-news.net/news/2019/02/27/2628774/stara-zagora-v-grada-veche-dve-godini-nyama-previshenie-na-normite-za-kachestvo-na-vazduha.html", "text": "За втора поредна година през 2018 г. на територията на Стара Загора няма отчетени превишения на установените норми за нито един от показателите за качество на атмосферния въздух, в резултат на изпълнението на разнообразните мерки, заложени в Актуализираната програма за намаляване на вредните емисии в атмосферния въздух (ФПЧ10) и достигане установените норми на територията на града. Особено осезаемо е подобрението на качеството на атмосферния въздух по отношение на проблемния за всички големи градове показател фини прахови частици с размер по-малък от 10 микрона (ФПЧ10). Това беше отчетено по време на проведеното заседание на Програмния съвет за оценка и управление качеството на атмосферния въздух към Община Стара Загора, съобщиха от пресцентъра на  Общината . \r\nПрограмният съвет включва представители на общинската администрация, РИОСВ, РЗИ, Тракийски университет, ТПП, Сектор Пътна полиция към Областна дирекция на МВР, „Зелени Балкани“ и екологични неправителствени организации. \r\nПрез 2018 год. за гр. Стара Загора са регистрирани само 6 денонощия със стойности на ФПЧ10 над 50 µg/m3, при допустими на годишна основа 35 денонощия. Ниските денонощни нива на ФПЧ10 през 2018 година формираха и най-ниската от години назад стойност на средногодишната концентрация на показателя. Средногодишната стойност на фините прахови частици през 2018 год. е 22,24 µg/m3, което е 1,8 пъти по-малко от допустимата годишна концентрация от 40 µg/m3. \r\nТенденцията към подобряване на качеството на атмосферния въздух по отношение на замърсителя фини прахови частици се запазва и за началото на новата 2019 година, отчитат експертите от общината.", "date": "2019.02.27", "title": "Стара Загора: В града вече две години няма превишение на нормите за качество на въздуха"}
{"url": "http://www.focus-news.net/news/2019/02/27/2628773/kanal-5-makedoniya-predsedatelite-na-sdsm-i-dsi-obyaviha-nova-sreshta-za-savmesten-kandidat-za-prezidentskite-izbori.html", "text": "Председателите на СДСМ и „Демократичен съюз за интеграция“ – Зоран Заев и Али Ахмети, обявиха нова среща, на която да обсъдят „последните неразбирателства“ за издигането на съвместен кандидат за президентските избори през април, предава скопската телевизия  „Канал 5“ . \r\nОчаква се след срещата да бъде обявено постигането на споразумение между двете партии, с което да стане ясно дали СДСМ и ДСИ ще се явят на изборите с един кандидат за висшия държавен пост. Уточнява се, че срещата ще се проведе в Събранието в Скопие. Тереза Герова", "date": "2019.02.27", "title": "„Канал 5“ (Македония): Председателите на СДСМ и ДСИ обявиха нова среща за съвместен кандидат за президентските избори"}
{"url": "http://www.focus-news.net/news/2019/02/27/2628764/burgas-apelativniyat-sad-postanovi-myarka-domashen-arest-na-bankovata-sluzhitelka-ot-nova-zagora-obvinena-za-prisvoyavane-na-nad-445-000-leva.html", "text": "Апелативният съд в Бургас отмени решението на Окръжен съд - Сливен за „задържане под стража“ и постанови мярка за неотклонение „домашен арест“ на банковата служителка от Нова Загора, обвинена за присвояване на над 445 000 лева, предаде репортер на  Радио „Фокус“ – Бургас . Жалбата на банковата служителка с инициали Б.М. бе срещу определението на Окръжен съд – Сливен, с което ѝ бе наложена мярка „задържане под стража“. „Фокус“ припомня, че Окръжен съд – Сливен задържа под стража Б. М, която бе обвинена за това, че през периода 28 ноември 2018 г. – 1 февруари 2019 г. в град Нова Загора, при условията на продължавано престъпление, използвала без съгласието на титуляра платежни инструменти – дебитни карти с титуляри двама мъже от Нова Загора – като в горепосочения период е извършила общо 105 успешни операции „теглене“ от банкомати в града, като по този начин е получила общата сума от 45 200 лева – престъпление по чл.249, ал.1, вр. чл.26, ал.1 от НК. Тя бе обвинена и за това, че през периода от месец юни 2016 г. до 5 февруари 2019 г. в Нова Загора, като длъжностно лице, на което е било възложено срещу заплата постоянно да извършва работа, свързана с пазене и управление на чуждо имущество в юридическо лице, изпълнявала длъжността – банков служител, в условията на продължавано престъпление присвоила пари, собственост на банката – сумата от 400 000 лева, като длъжностното присвояване е в особено големи размери и случаят е особено тежък – престъпление по чл.203, ал.1, вр. чл.201, вр. чл.26, ал.1 от НК. \r\nМария ПОПЧЕВА", "date": "2019.02.27", "title": "Бургас: Апелативният съд постанови мярка „домашен арест“ на банковата служителка от Нова Загора, обвинена за присвояване на над 445 000 лева"}
{"url": "http://www.focus-news.net/news/2019/02/27/2628775/ministar-mladen-marinov-dnes-se-izvarshvat-proverki-na-16-obekta-za-targoviya-s-goriva.html", "text": "Днес се извършват проверки на 16 обекта за търговия с горива. Това каза на брифинг министърът на вътрешните работи Младен Маринов, предаде репортер на  Агенция „Фокус“ . \r\n„Беше проведено координационно съвещание между директорите на областните дирекции на МВР, началниците на икономическа полиция, ръководството на Агенция „Митници“, НАП, ГДБОП и ГД „Национална полиция“. Поводът беше координация на действията и усилията по отношение на противодействие на контрабандата и нарушенията, свързани с търговия и внос на горива и петролни продукти“, обясни министър Маринов. Той поясни, че съвещанието е било на ниво областни дирекции, за да се продължат на местно ниво проверките на търговските обекти, които се занимават с продажба на горива и петролни продукти. „Направихме анализ на свършеното до момента, начертахме посоките, по които трябва да се работи“, заяви той. \r\nНа въпрос дали има резултати от първите проверки по сигнала на Българската петролна и газова асоциация, Маринов уточни, че проверките се извършват в момента. „Явно има напрежение в бранша. Получаваме различни сигнали и реагираме там, където има нарушения. Не искам да съм конкретен, за да не обвиня някого, който е невинен. Работим по сигнали и когато се потвърди информацията, тогава можем да коментираме“, заяви той. \r\nМаринов уточни, че се проверяват 16 обекта на територията на страната днес. „Никой не може да споменава фирми преди да имаме конкретни данни“, каза още той. \r\nЦветилена СИМЕОНОВА", "date": "2019.02.27", "title": "Министър Младен Маринов: Днес се извършват проверки на 16 обекта за търговия с горива"}
{"url": "http://www.focus-news.net/news/2019/02/27/2628776/ombudsmanat-maya-manolova-predlozhenieto-mi-v-ik-shte-vazhi-samo-za-evroizborite-i-za-balgarite-vav-velikobritaniya-no-vaprosat-s-glasuvaneto-na-sanarodnitsite-ni-v-treti-strani-stoi.html", "text": "Предложението ми в ИК ще важи само за евроизборите и само за българите във Великобритания, но въпросът с гласуването на сънародниците ни в трети страни стои. Това каза омбудсманът Мая Манолова пред журналисти във връзка с промените в Гражданския процесуален кодекс и с подготвените от нея предложения в ИК, предаде репортер на  Агенция „Фокус“.    Тя поясни, че днес на среща граждани са се обърнали към нея с молба да настоява за по-бързото въвеждане на електронното гласуване и да реагира с предложение за законодателни промени, за да могат българите във Великобритания да гласуват. \r\nВъв връзка с промените в ГКП, Манолова заяви: „Достатъчно е законът да бъде внесен и да започне сериозна работа по този проект, за да има какво да представи пред ЕК българската държава“, заяви още Манолова. Тя изрази надежда, че към отговора ще бъде подходено сериозно. „Първият отговор, който българската държава дава на ЕК беше признат за незадоволителен. Няма смисъл да се опитваме да заблужадаваме, че поправяме нещата, така че да отговорим на европейските изисквания. Има европейска директива за неравноправното търговско право, която задължава държавите да дадат една адекватна защита на своите граждани. Това е допълнителен тласък за моето усилие като омбудсман да защитя гражданите срещу монополите. Без намесата на ЕК е ясно, че ситуацията е нечестна“. Според Манолова е крайно време парламентът и институциите да се загрижат за стабилността на българските домакинства, а не само и единствено за банките. Според първата фаза е Съдът на ЕС да обяви, че България нарушава европейското законодателство, което е имиджов проблем, а следващият етап е имуществени санкции, които имат периодичен характер.  \r\nДеница КИТАНОВА", "date": "2019.02.27", "title": "Омбудсманът Мая Манолова: Предложението ми в ИК ще важи само за евроизборите и за българите във Великобритания, но въпросът с гласуването на сънародниците ни в трети страни стои"}
{"url": "http://www.focus-news.net/news/2019/02/27/2628768/tass-v-hanoy-zavarshi-ofitsialnata-vecherya-mezhdu-delegatsiite-na-sasht-i-severna-koreya.html", "text": "Във виетнамската столица Ханой завърши официалната вечеря, организирана с представители на делегациите на САЩ и Северна Корея след 10-минутната среща между американския президент Доналд Тръмп и лидера на Пхенян Ким Чен-ун, предава  TACC . \r\nУточнява се, че на вечерята са присъствали държавният секретар на САЩ Майк Помпео и ръководителя на администрацията на Белия дом Мик Мълвейни. Пхенян е бил представен от заместник-председателят на Централния комитет на Трудовата партия на Корея Ким Йон Чхол и министърът на външните работи Ли Йон Хо. \r\nПървият разговор между Тръмп и Ким Чен-ун се състоя в хотел „Метропол“ в Ханой, разположен в оживена част на виетнамската столица. Преговорите между Тръмп и Ким Чен-ун ще бъдат възобновени в четвъртък, 28 февруари. \r\nТръмп не изключи възможността втората среща на върха с лидера на Северна Корея Ким Чен-ун да приключи с подписването на мирен договор, който да сложи официален край на Корейската война (1950-1953). Той сподели пред журналисти, че разговорът му с Ким Чен-ун е бил „много хубав“. На свой ред лидерът на Пхенян сподели, че беседата е била „много интересна“.  Тереза Герова", "date": "2019.02.27", "title": "ТАСС: В Ханой завърши официалната вечеря между делегациите на САЩ и Северна Корея"}
{"url": "http://www.focus-news.net/news/2019/02/27/2628777/balgariya-prodalzhava-uchastieto-si-v-operatsiyata-na-evropeyskiya-sayuz-atalanta.html", "text": "Правителството измени свое Решение № 410/2009 г. за разрешаване участието на военнослужещи от Въоръжените сили на Република България във военноморската операция на Европейския съюз за възпрепятстване, предотвратяване и възпиране на пиратски действия и въоръжени грабежи край бреговете на Сомалия (операцията на Европейския съюз (EC) ATALANTA). Това съобщиха от  правителствената информационна служба. \r\nВъв връзка с предстоящото напускане на ЕС от Великобритания, на срещата на Европейския съвет в Брюксел на 30 юли 2018 г. беше взето решение да се предислоцира Оперативният щаб на операцията ATALANTA от Нортууд, Великобритания в Рота, Испания и Брест, Франция. \r\nПродължаване на участието на България в операцията ATALANTA на ЕС е практически израз на приноса ни към усилията на ЕС в борбата с пиратството и е съобразено с нуждите на операцията и ресурсните възможности на Министерството на отбраната.", "date": "2019.02.27", "title": "България продължава участието си в операцията на Европейския съюз ATALANTA"}
{"url": "http://www.focus-news.net/news/2019/02/27/2628778/blagoevgrad-ansambal-pirin-shte-iznese-blagotvoritelen-kontsert-v-pomosht-na-tantsyorka-ot-sastava-na-28-fevruari.html", "text": "Благотворителен концерт в помощ на Мария Янева, танцьорка от ансамбъл „Пирин“, ще се проведе в Благоевград. Концертът ще започне в 19.00 часа на  28 февруари в зала „Яворов“. Това съобщиха от пресцентъра на  Община Благоевград . \r\nНа входа на залата ще има поставена кутия за дарения, като всеки, който желае и има възможност може да се включи в благотворителната инициатива.  \r\nУчастие в концерта ще вземат фолклорни състави и школи от градове от цяла България. В благотворителната инициатива се включват, както домакините ансамбъл „Пирин“,   фолклорен танцов ансамбъл „Пиринче“, „Пиринска китка“, Пирински танцов ансамбъл, ансамбъл „Вихрен“, денс център Влахов, танцов състав Зора и фолк фитнес гр.Дупница, Вокален ансамбъл „Вихрен”, Трио Мегдана и клуб „Македонка” при народно читалище „Бр. Миладинови”-Петрич.  \r\nМария Янева има нужда от нашата помощ за бързо и успешно възстановяване. Тя пострада в тежката верижна катастрофа на автомагистрала „Струма“, вследствие на което и бе открита фрактура на подбедрицата.", "date": "2019.02.27", "title": "Благоевград: Ансамбъл „Пирин“ ще изнесе благотворителен концерт в помощ на танцьорка от състава на 28 февруари"}
{"url": "http://www.focus-news.net/news/2019/02/27/2628779/uvelichavat-se-sredstvata-za-balgaro-amerikanskata-komisiya-za-obrazovatelen-obmen-fulbrayt.html", "text": "Министерският съвет прие Решение за увеличаване на средствата за финансовото участие на българската страна в Споразумението между правителството на Република България и правителството на Съединените американски щати (САЩ) относно Българо-американската комисия за образователен обмен „Фулбрайт“. Това съобщиха от  правителствената информационна служба. \r\nОбразователният обмен между САЩ и България под егидата на програма „Фулбрайт“ започва още през 1967 г. През 1993 г. Българо-американската комисия за образователен обмен се учредява официално с двустранно правителствено споразумение. Посланикът на САЩ в Република България и министърът на образованието и науката на Република България са почетни председатели на Комисията, а бордът на Комисия „Фулбрайт“ се състои от 10 членове: петима американски и петима български граждани. \r\nИ двете правителства отделят средства за финансирането на Българо-американската „Фулбрайт“ програма. Ежегодно отпусканите средства от американския Конгрес са в размер на около 600 000 долара. От българска страна първоначално отпусканите от българското правителство 40 000 долара годишно от 2009 г. са увеличени на 140 000 долара. \r\nМежду 1967 и 2018 г. общият брой стипендианти възлиза на 1316 души. 594 българи и 722 американци са получили Фулбрайтови стипендии в различни категории - учени и преподаватели, магистри и докторанти, помощник-учители по английски език, млади изследователи, професионалисти и специалисти в държавния и неправителствения сектор. \r\nВ последните 3 години Комисията се съсредоточи върху набиране за участие в програмата на водещи български учени в областта на точните науки, тъй като нарастващ интерес към тях се наблюдава както от българското Министерство на образованието и науката, така и от Държавния департамент на САЩ. \r\nПроведени са официални разговори между министъра на образованието и науката на България и посланика на САЩ в България за увеличаване на вноската на МОН в бюджета на Българо-американската комисия за образователен обмен „Фулбрайт“. Нарастването на тази вноска е с цел увеличаване на въздействието и резултатите от програмата, а именно - увеличаване броя стипендианти или стартиране на нова програма за обмен на специалисти с определен специализиран профил. \r\nПредвид факта, че през последните 10 години няма нарастване на българската вноска е възможно да се увеличи и финансовият принос на страната в Българо-американската програма за образователен обмен с цел доближаване до финансовия дял на Държавния департамент. Българското Министерство на образованието и науката може да започне поетапно увеличение с 30% за следващите 2 до 3 години, след което ще се проведат отново преговори и ще се подготви финансов план от 2021 г. или 2022 г. нататък.", "date": "2019.02.27", "title": "Увеличават се средствата за българо-американската комисия за образователен обмен „Фулбрайт“"}
{"url": "http://www.focus-news.net/news/2019/02/27/2628771/ednoto-ot-dvete-detsa-operirani-ot-prof-sharbel-monaye-i-dots-stanimir-sirakov-v-umbal-sv-ivan-rilski-e-izpisano.html", "text": "Едното от двете деца, които бяха оперирани от проф. Шарбел Монайе и доц. Станимир Сираков, в УМБАЛ „Св. Иван Рилски” на 15 февруари 2019, беше изписано. Това съобщиха от пресцентъра на  лечебното заведение . \r\n4-годишното момиченце беше с изключително сложна артериовенозна малформация. То бе прието в болницата с пареза на едното краче и ръчичка, в следствие на кръвоизлив в мозъка. Шест дни преди определения ден за операция, момиченцето получи втори кръвоизлив, което допълнително затрудни работата на лекарите. Въпреки това съвместната интервенция на проф. Монайе и доц. Сираков премина успешно и днес детето се чувства добре. \r\n„При момиченцето всичко мина по план, без усложнения. Дори се подобрява неврологичната симптоматика на ръчичката и крачето, така че сме оптимисти. Детето е излекувано и се надявам да се възстанови напълно от кръвоизлива. Вярвам, че като направим контролния преглед с контролна ангиография след 3 месеца ще видим напълно функционално дете”, обясни доц. Сираков.  \r\nПодобрява се състоянието и на другото оперирано на 15 февруари дете, при което ден след интервенцията на проф. Монайе и доц. Сираков, се наблюдава усложнение. „В момента момчето е будно, говори, усмихва се, движи активно десните си крайници. В ляво ръката и кракът са с пареза, която се възстановява всеки ден, така че се надяваме да отшуми до контролната ангиография след 3 месеца”, казва доц. Сираков.  \r\nОперацията на 18-годишното момче беше единственият шанс да се повлияе на тежката и неподлежаща на лечение с медикаменти епилепсия, от която той страда от години.  \r\nДоц. Сираков е впечатлен от професионализма на проф. Монайе и от човешкото отношение, което е демонстрирал световноизвестният лекар. „По принцип големите професори на такива посещения в чужбина, каквото имаше в нашата болница, рядко се интересуват допълнително от пациентите, които са третирали. Проф. Монайе обаче е запазил лекарското и човешкото в себе си, и всеки ден се информира какво е състоянието на двамата пациенти- с есемеси, с имейли, което за мен лично е уникално. Имали сме и други гости от чужбина, които никога не са проявявали такава съпричастност”. \r\nИма принципна уговорка посещенията на професор Монайе в УМБАЛ „Св. Иван Рилски”, при които той не само помага на тежко болни пациенти, но и обучава български специалисти, да станат традиция. Единственото условие, което е поставил известният неврорентгенолог, е до тогава в болницата да е заработил новият ангиограф. Припомняме, че старият бипланов апарат, който е уникален за България, се повреди по време на гостуването на професора и това отложи планираните за  16 февруари операции на две млади жени с много тежка патология. Новата машина ще започне да функционира в болницата до два месеца. Тя е закупена със средства, отпуснати от Министерство на здравеопазването. \r\nПроф. Шарбел Монайе, който е в топ 3 на най-известните неврорентгенолози в света, беше в България по покана на УМБАЛ „Св. Иван Рилски” и лично на доц. Сираков, с когото води редовно кореспонденция от години. Методът, който професорът демонстрира у нас – трансвенозна ендоваскуларна емболизация при мозъчни АВМ, е иновативен в световен мащаб. Той се практикува едва от няколко специалисти в света, един от които е проф. Монайе. Техниката, която той демонстрира при посещението си у нас беше единствения начин да се помогне на двете деца, които в противен случай трябваше да бъдат изпратени за лечение в чужбина. \r\nЗа миналата година (досега в клиниката са третирани над 200 пациента с АВМ) в Клиниката по неврохирургия на УМБАЛ „Св. Иван Рилски” са направени 39 операции на артериовенозни малформации (АВМ). Всички те са преминали успешно, без усложнения, което е много добър резултат. До този момент най-малката пациентка е била 7-годишна, а най-възрастният – 50-годишен мъж. \r\nЗа допълнителна информация: \r\nМоника Николова, моб. тел. 0882 57 97 71; pr@rilski.com", "date": "2019.02.27", "title": "Едното от двете деца, оперирани от проф. Шарбел Монайе и доц. Станимир Сираков в УМБАЛ „Св. Иван Рилски”, е изписано"}
{"url": "http://www.focus-news.net/news/2019/02/27/2628781/kabinetat-otpuska-825-mln-lv-za-remonta-na-su-25.html", "text": "Правителството одобри доклад на министъра на отбраната относно плащане в размер до 82 510 хил. лв. за изпълнение на Проект за инвестиционен разход „Възстановяване на летателната годност на самолети Су-25“, приет с РМС № 863/2018 г. Това съобщиха от  правителствената информационна служба.  Плащането следва да се извърши за сметка на възстановените през 2019 г. средства по сметка на Министерството на отбраната за изпълнение на проекта. \r\nИзпълнението на проекта ще позволи възстановяване на летателната годност на самолетите Су-25 и запазване на придобити отбранителни способности в периода до придобиване на новия тип боен самолет и достигането до оперативна готовност за използване на същия за действия по земни/надводни цели.", "date": "2019.02.27", "title": "Кабинетът отпуска 82,5 млн. лв. за ремонта на Су-25"}
{"url": "http://www.focus-news.net/news/2019/02/27/2628761/obmudsmanat-maya-manolova-poeh-angazhiment-da-vnesa-promeni-v-izborniya-kodeks-za-da-mogat-balgarskite-grazhdani-vav-velikobritaniya-da-glasuvat-na-evroizborite.html", "text": "Поех ангажимент да внеса промени в Изборния кодекс, за да могат българските граждани във Великобритания да гласуват на евроизборите. Това каза омбудсманът Мая Манолова по време на заседанието на Правна комисия, предаде репортер на  Агенция „Фокус“.   Тя отчете, че след Брекзит те ще бъдат реално лишени от възможността да гласуват на евроизборите. „Поех пред тях ангажимент да направя законодателно предложение. Ще го внеса до г-жа Караянчева и до г-н Кирилов, което да даде възможност поне на предстоящите избори, българите във Великобритания да могат да гласуват. Опора за това е едно решение на ЕК, константна е позицията на ЕП и на Съвета на ЕС, които призовават страните членки да осигурят възможност на своите съграждани“, каза Манолова.  „Знам, че това е тема, която ще е дълга, има  различни мнения, различни аргументи. По отношение на българите във Великобритания става дума за вече предоставени права. Много съм чувствителна към отнемането на дадени права на гражданите. Апелирам сега с отварянето на ИК в преходните разпоредби, приготвила съм ви едно предложение за текст да дадете възможност на българите във Великобритания да гласуват“, заяви още Манолова. \r\nДеница КИТАНОВА", "date": "2019.02.27", "title": "Обмудсманът Мая Манолова: Поех ангажимент да внеса промени в Изборния кодекс, за да могат  българските граждани във Великобритания да гласуват на евроизборите"}
{"url": "http://www.focus-news.net/news/2019/02/27/2628784/burgas-rayonnata-prokuratura-e-predalana-sad-obvinyaema-za-vavezhdane-v-zabluzhdenie-na-kasier-v-zemedelska-kooperatsiya-i-imotna-vreda-na-kooperatsiyata-v-razmer-na-20-568-leva.html", "text": "Районна прокуратура – Бургас предаде на съд Стойка Б. Тя е обвиняема за това, че в периода  от 8 август 2007 г. до 12 август 2013 г. в Бургас, при условията на продължавано престъпление, с цел да набави за себе си имотна облага, създала заблуждение у Недялка Ж. – касиер във ВЗК „Христо Ботев“, за това че е неформално упълномощена от 25 арендополучатели, всички от които несъществуващи лица в системата на ЕГРАОН и БДС, да получи полагащата им се рента като арендодателни и собственици на земеделски земи  за 2007 г., 2008 г., 2009 г., 2010 г., 2011 г., 2012 г. и 2013 г., като с това причинила  имотна вреда на ВЗК „Христо Ботев“ – гр. Бургас, представлявана от нейния председател  и чийто общ размер възлиза на 20 568 лева -  престъпление по чл. 209, ал. 1, вр. чл. 26, ал. 1 от НК. Това съобщиха от  Апелативна прокуратура – Бургас . \r\nВсестранна земеделска кооперация ВЗК  „Христо Ботев“  - Бургас била учредена през 1993 година. Основната дейност на кооперацията била свързана с изработка на земеделска продукция върху предоставени земи  с договор за съвместно арендуване и ползване. Тази дейност включвала наемане на земеделска земя, нейното обработване, реализация на продукцията и изплащане на рента на собствениците на земята. Начинът на осъществяване на основната дейност бил следният: собственикът на земята (арендополучателят)  се явявал с документ за собственост и скица на имота в оригинал, които били предоставяни на обвиняемата, която работела като технически сътрудник. Тя подготвяла цялостната документация за отдадените на кооперацията земи. \r\nДо 2013 г. в кооперацията не бил създаден регистър на дълготрайните материални активи, нямало регистър на сградите, земите и недвижимите имоти - собственост на кооперацията. Не бил създаден и регистър на договорите за аренда, от който да е видно колко договора има сключени с кооперацията, колко декара по договор се обработват, за които се раздава рента, кога са били сключени тези договори и кога са били прекратени.  Било практика обвиняемата да се разписва на ведомостта, която удостоверява сумите дължими на арендодателите и да им я предоставя. \r\nВ края на 2012 г. управлението на земеделската кооперация било променено и била проведена проверка, която констатирала несъответствие в броя на реалните арендодатели и броя на хората получаващи рента. През 2013 г. сигнал за нередност подал и счетоводителят на кооперацията.  Извършената проверка показала, че  във ведомостта са вписани договори с лица, на които рентата се взима само от обвиняемата, което се случвало през последните 6 години. В последствие било установено, че договори с такива лица няма, а проверка в данните на ЕСГРАОН показала, че такива лица изобщо не съществуват.  \r\nРайонен съд – Бургас е насрочил заседанието за 28 февруари 2019 г.", "date": "2019.02.27", "title": "Бургас: Районната прокуратура е предалана съд обвиняема за въвеждане в заблуждение на касиер в земеделска кооперация и имотна вреда на кооперацията  в размер на 20 568 лева"}
{"url": "http://www.focus-news.net/news/2019/02/27/2628787/stara-zagora-shte-badat-osigureni-dopalnitelni-avtobusi-do-grobishteto-za-zadushnitsa.html", "text": "По разпореждане на кмета на Стара Загора Живко Тодоров, за оптималното транспортно обслужване на гражданите за възпоменанието „Задушница” на 2 март 2019 г. фирма „Тролейбусни и автобусни превози” ЕООД ще осигури допълнителни автобуси до Гробищен парк. Това съобщиха от пресцентъра на  Общината . По линия № 17 – кв. „Три чучура – север” – Гробищен парк, автобусите ще се движат през интервал от 15 минути от 06,10 до 15,00 часа. По направление кв. „Железник” – Гробищен парк автобусите ще се движат през интервал от 30 минути от 06.10 до 14.00 часа.", "date": "2019.02.27", "title": "Стара Загора: Ще бъдат осигурени  допълнителни автобуси до гробището за Задушница"}
{"url": "http://www.focus-news.net/news/2019/02/27/2628770/ombudsmanat-maya-manolova-s-predlozheniyata-v-gpk-vrashtame-balansa-tay-kato-zakonodatelstvoto-ni-e-v-polza-na-silnite-na-denya.html", "text": "С предложенията в ГПК връщаме баланса, тъй като законодателството ни е в полза на силните на деня. Това каза омбудсманът Мая Манолова пред журналисти във връзка с промените в Гражданския процесуален кодекс, предаде репортер на  Агенция „Фокус“ . „С група експерти от моя екип също и магистрати, преподаватели по право от няколко месеца работим по предложения за промени в законодателството, които да върнат нарушения баланс между интересите на потребители, монополисти и банки. Ясно е, че законодателството ни е в полза на силните на деня, на монополните дружества, събирачите на дългове, бързите кредити, на банките, които имат бързи и облекчени процедури да си събират вземанията. Подкрепа за нашите усилия е становището на ЕК, която в края на януари даде двумесечен срок на България да се приведе в съответствие с европейските изисквания. Става дума за това, че в момента съдът не може да следи служебно за неравноправни клаузи в договора между монополисти и банки и потребители“, каза Манолова. Тя посочи, че също така реално потребителите нямат възможност да спрат принудителното изпълнение, което започва в облекчена за банките и монополистите процедура. „С предложенията, които сме направили, връщаме баланса. Даваме възможност на гражданите да могат да спрат във всеки един случай принудителното изпълнение, започнато от банка или монополно дружество“, обясни Манолова. Омбудсманът посочи, че се дава в закона четиристепенно ниво на защита по отношение на неравноправни клаузи с договори с потребители.  \r\nДеница КИТАНОВА", "date": "2019.02.27", "title": "Омбудсманът Мая Манолова: С предложенията в ГПК връщаме баланса, тъй като законодателството ни е в полза на силните на деня"}
{"url": "http://www.focus-news.net/news/2019/02/27/2628783/georgi-chergov-mezhduvedomstven-koordinatsionen-tsentar-oblastnite-direktsii-na-mvr-shte-sastavyat-natsionalna-karta-na-vsichki-obekti-koito-targuvat-v-goriva.html", "text": "Областните дирекции на МВР ще съставят национална карта на всички обекти, които търгуват в горива. Това каза на брифинг Георги Чергов – ръководител на Междуведомствения координационен център за противодействие на контрабандата и контрол на движението на рискови стоки и товари, предаде репортер на  Агенция „Фокус“ . \r\n„През последните години се опитваме да работим заедно и да обединим усилията на всички контролни органи в държавната администрация, за да повишим събираемостта от акцизни стоки и данъци. По отношение на работата по линия горива сме провеждали мероприятия, насочени основно към обезпечаване на основните рискове. Първият риск е по доставката на горивата. През последния месец създадохме стриктен контрол при осъществяване на разтоварването. Искаме да привлечем до по-голяма степен и усилията на органите от областните дирекции на МВР, които основно ще бъдат насочени към съставянето на национална карта на всички обекти, които извършват разпространение на горива. Тъй като въпреки наличния контрол в момента, се оказва, че все още има такива, които се опитват да заобиколят правилата“, заяви Чергов и обясни, че целта е да се открият нелегалните търговци и да се накажат с цялата административна тежест.   \r\n„През 2018 г. са проверени 141 обекта. Общият брой нарушения, които са констатирани, е 247, включително и три досъдебни производства. Нарушенията са от различен характер, като най-често срещаните са разлика в касовата наличност“, посочи Чергов.   \r\nЦветилена СИМЕОНОВА", "date": "2019.02.27", "title": "Георги Чергов, Междуведомствен координационен център: Областните дирекции на МВР ще съставят национална карта на всички обекти, които търгуват в горива"}
{"url": "http://www.focus-news.net/news/2019/02/27/2628790/targovishte-chetirima-dushi-ot-grada-sa-izvarshili-krazhba-na-55-tona-akumulatori-za-80-000-leva.html", "text": "В Районно управление на МВР-Търговище след проведени оперативно-издирвателни и процесуално-следствени действия е установено, че за времето от 1 септември 2018 г. до 31 януари 2019 г. четирима души от Търговище (мъже съответно на 29, 34 и 26 г., и жена на 27 г.) в различно съучастие помежду си са извършили кражба на 55 тона акумулаторни батерии от различни марки и с различна мощност, съхранявани като скрап в складово помещение на фирма в града. Това съобщиха от  ОДМВР-Търговище . Кражбата е на стойност 80 000 лв. Тримата мъже са задържани за срок до 24 часа. По случая е образувано досъдебно производство.", "date": "2019.02.27", "title": "Търговище: Четирима души от града са извършили кражба на 55 тона акумулатори за 80 000 лева"}
{"url": "http://www.focus-news.net/news/2019/02/27/2628788/premierat-borisov-provede-telefonen-razgovor-sas-sauditskiya-prints-turki-bin-mohamed-bin-fahad-bin-abdulazis-al-saud.html", "text": "Министър-председателят Бойко Борисов проведе телефонен разговор с принц Турки Бин Мохамед Бин Фахад Бин Абдулазис Ал Сауд, съветник в Кралския двор на Саудитска Арабия. Това съобщиха от  правителствената информационна служба .В рамките на телефонния разговор, който се проведе по искане на саудитския принц, бяха обсъдени възможностите за надграждане на двустранното сътрудничество в редица сфери от взаимен интерес като енергетика, земеделие, туризъм, иновации и високи технологии.  \r\nПремиерът Борисов акцентира върху възможностите за инвестиции у нас, сред които е и проектът за изграждане на европейския газов хъб „Балкан“. Министър-председателят определи като обнадеждаващо създаването на съвместно дружество между българското министерство на земеделието, храните и горите и Компанията за инвестиции в земеделието и животновъдството на Кралство Саудитска Арабия. Според Борисов съвместната компания ще може да подпомогне бизнес-контактите и преговорите между фирми от двете страни. По думите му, от една страна това ще даде възможност да се привлекат инвестиции в българското земеделие, животновъдство и преработвателна промишленост, а от друга - е в интерес на продоволствената сигурност на Саудитска Арабия. \r\nМинистър-председателят Борисов отбеляза позитивния ефект от срещата на високо ниво между Европейския съюз и Лигата на арабските държави, състояла се през изминалата седмица в египетския град Шарм Ел-Шейх. Премиерът изтъкна специално ползотворния разговор с министъра на външните работи на Саудитска Арабия в рамките на форума и изрази увереност, че и занапред диалогът между двете страни ще бъде конструктивен и ще дава добри резултати.  \r\nПринц Турки Бин Мохамед Бин Фахад Бин Абдулазис Ал Сауд беше на посещение в България през декември миналата година. Тогава той разговаря с премиера Бойко Борисов в Министерския съвет в изпълнение на постигнатите договорености по време на официалното посещение на българския министър-председател в Кралство Саудитска Арабия в края на ноември 2017 г.", "date": "2019.02.27", "title": "Премиерът Борисов проведе телефонен разговор със саудитския принц Турки Бин Мохамед Бин Фахад Бин Абдулазис Ал Сауд"}
{"url": "http://www.focus-news.net/news/2019/02/27/2628786/pravna-komisiya-reshi-vsyaka-parlamentarna-grupa-da-ima-pravo-na-edna-protsedura-po-nachina-na-vodene-po-tochka-ot-dneven-red.html", "text": "Правна комисия реши всяка парламентарна група да има право на една процедура по начина на водене по точка от дневен ред, предаде репортер на  Агенция „Фокус“ . Предложението бе внесено от лидера на НФСБ Валери Симеонов и депутатът Христиан Митев в промените в Правилника за организацията и дейността на Народното събрание. То бе прието с 5 гласа „за“, 2 – „против“ и 2 – „въздържали се“. като окончателното решение предстои да бъде взето от пленарна зала. Председателят на Правна комисия и депутат от ГЕРБ Данаил Кирилов бе предложил сходна поправка, но я оттегли.  Данаил Кирилов  аргументира предложението в Правилника с мотивите, че с 15 процедури в пленарна зала по един и същи повод става половин час дебат. Колегата му  Димитър Лазаров от ГЕРБ  допълни тезата му, че с процедурите се злоупотребява. Христиан Митев от „Обединени патриоти“  също коментира предложението и също се съгласи, че с  процедурите по начина на водене се злоупотребява с право и чрез тях се правят политически декларации.  Депутатът Хамид Хамид от ДПС  остро възрази срещу това предложение. Според него се злоупотребява с това право, но трябва тези, които го правят да бъдат наказвани. Хамид заяви, че намира предложението за абсурдно и го изумява само, че не са предложили и не са забранили на тези, които водят заседанието на парламента да грешат само по един път. Хамид предложи параграфът да отпадне, но предложението му бе отхвърлено.  \r\nДеница КИТАНОВА", "date": "2019.02.27", "title": "Правна комисия реши всяка парламентарна група да има право на една процедура по начина на водене по точка от дневен ред"}
{"url": "http://www.focus-news.net/news/2019/02/27/2628782/krastyu-manchev-bezkrayno-sme-priznatelni-na-krasimir-uzunov-za-izdavaneto-na-knigata-kaymaky-chalany-koyato-razkazva-za-chutovniya-podvig-na-nidzhe-planina-po-vreme-na-parvata-svetovna-voyna.html", "text": "Приемете най сърдечните ми съболезнования по повод преждевременната кончина на многоуважавания от мен и от Общински комитет „Васил Левски“ в Съединение Красимир Узунов. Безкрайно сме признателни за неговия принос за издаването на книгата „Каймакь – Чалань“, която разказва за чутовния подвиг на Нидже планина по време на Първата световна война. Това се посочва в  съболезнователен адрес от Кръстю Манчев, председател на Общобългарския комитет „Васил Левски“ в Съединение . „Благодарение на г-н Узунов аз издирих и проведохме среща на наследниците на загиналите в боевете през септември – 1916 година от села Голямо Конаре – днес град Съединение. Сред тях е и моя дядо по майчина линия Георги Илиев Ликов. Ще почетем паметта на  г-н Узунов в град Съединение. Съжалявам, че не успяхме да проведем среща с г-н Узунов, въпреки че имахме уверение от него. Поклон пред светлата му памет!“, се казва още в съболезнователния адрес.", "date": "2019.02.27", "title": "Кръстю Манчев: Безкрайно сме признателни на Красимир Узунов за издаването на книгата „Каймакь – Чалань“, която разказва за чутовния подвиг на Нидже планина по време на Първата световна война"}
{"url": "http://www.focus-news.net/news/2019/02/27/2628780/kaloyan-pargov-bsp-sofiya-tryabva-da-obsadim-tochka-po-tochka-iskaniyata-na-protestirashtite-shofyori.html", "text": "Исканията на всичките над 1200 протестиращи шофьори в градския транспорт, внесени с тяхна подписка в Столична община, трябва да ги обсъдим в Комисията по транспорт и туризъм точка по точка. Това предложи председателят на БСП - София и на групата на социалистите в СОС Калоян Паргов по време на продължилото близо 3 часа заседание на Комисията по транспорт и туризъм. На него присъстваха и представители на протестиращите шофьори, които изложиха исканията си. Това съобщиха от пресцентъра на  ГС на БСП-София . \r\n\"На следващото редовно заседание, което ще се проведе на 13-и март, очаквам да дискутираме по същество тези искания и да поставим срокове за изпълнението им, коментира Калоян Паргов, който е и заместник-председател на Комисията по транспорт и туризъм. - По въпроса за заплатите - предвид увеличението с 10%, което влезе в сила от 1-и февруари, трябва да обсъдим възможността с бюджетното изпълнение най-късно в средата на годината да бъдат отделени допълнително средства за ново повишение от началото на второто шестмесечие. По исканията, свързани с материално-битовото осигуряване и условията на труд, мисля, че бюджетът на Столична община е достатъчно голям, рекорден тази година, и ще може да се намерят средства, за да бъдат изградени нормални санитарни възли на последните спирки. Няма причина да не намерим решение и на проблема, свързан с времето за почивки, което в момента не позволява на шофьорите дори да удовлетворят физиологичните си нужди. На следващото заседание на Комисията очаквам да преразгледаме разписанието и графика в столичния градски транспорт. Също така трябва да дискутираме и трафика на определени ключови кръстовища в града, където заради задръствания колите на градския транспорт се бавят. Тези забавяния водят до санкции на шофьорите, които се отразяват върху заплатите им, тъй като не могат да се впишат в графиците и разписанията\". \r\nКалоян Паргов добави, че много се надява в предстоящите две седмици до следващото заседание на Комисията на 13-и март ръководителите на транспортните дружества, както и заместник-кметът Дончо Барбалов да подготвят необходимите разчети и данни. \"Така ще може отново заедно със синдикатите и представителите на протестиращите шофьори да обсъдим проблемите и темите и да поставим начало на решаването им\", добави той. \r\nСлед заседанието на Комисията по транспорт и туризъм днес Калоян Паргов разговаря със събралите се на протест пред входа на Столична община работещи в столичния градски транспорт. \"Казах им как протече заседанието, обясних им, че работата по техните проблеми ще я продължим, докато не намерим решение, което да удовлетвори техните искания, защото смятам, че са съвсем справедливи, коментира той. - Недопустимо е в 21-и век тези хора да бъдат роби. Не може човек да е принуден да работи до крайна изнемога, за да си осигури някакъв нормален живот. Работата до пълно изтощение води до всички тези инциденти, които зачестиха много в последните месеци в градския транспорт. Това е страшно притеснително, възмутително и недопустимо!\".", "date": "2019.02.27", "title": "Калоян Паргов, БСП-София: Трябва да обсъдим точка по точка исканията на протестиращите шофьори"}
{"url": "http://www.focus-news.net/news/2019/02/27/2628792/galya-dimitrova-nap-za-2018-g-sme-ustanovili-53-mln-lv-ukriti-danatsi-ot-benzinostantsii.html", "text": "За 2018 г. сме установили 5,3 млн. лв. укрити данъци от бензиностанции. Това каза на брифинг изпълнителният директор на НАП Галя Димитрова, предаде репортер на  Агенция „Фокус“ . \r\n„В началото на миналата година горивата станаха стока с висок фискален риск. НАП проверява всяка една цистерна с гориво, която влиза в страната и която е доставена от държава-членка на ЕС. Така че имаме пълна информация за всяка една цистерна и проследяваме нейното разпространение“, обясни Димитрова. Тя заяви, че втората линия на контрол са данъчните складове. „Осъществяваме денонощен мониторинг и на вход, и на изход на абсолютно всички данъчни складове“, поясни изпълнителният директор на НАП. \r\nДимитрова уточни, че третият контрол са бензиностанциите, като за миналата година са установени 5,3 млн. лв. неплатени и укрити данъци от бензиностанции, които са манипулирали своята отчетност. „Направили сме над 130 акта за установени нарушения на отчитането на горива, като санкциите за тях са около 110 хил. лв. Не са отчетени продажби за 955 хил. литра горива“, обясни тя и посочи, че много и различни са лицата, които не са отчитали продажбите си. \r\n„В момента имаме ревизия и на бензиностанциите на Веселин Марешки. Но една част от неговите горива са свързани с получаване на отстъпки“, посочи Димитрова. \r\nЦветилена СИМЕОНОВА", "date": "2019.02.27", "title": "Галя Димитрова, НАП: За 2018 г. сме установили 5,3 млн. лв. укрити данъци от бензиностанции"}
{"url": "http://www.focus-news.net/news/2019/02/27/2628794/stara-zagora-obshtinata-predprie-merki-po-vazstanovyavaneto-na-elektronnoto-tablo-pokazvashto-grafika-na-gradskiya-transport-koeto-obsluzhva-patnitsite-ot-spirka-sou-zheleznik.html", "text": "Община Стара Загора предприе мерки по възстановяването на електронното табло, показващо графика на градския транспорт, което обслужва пътниците от спирка „СОУ Железник“. То е със счупено стъкло след вандалски акт. Нарушена е целостта на закаленото стъкло, вероятно от сериозен удар. Това съобщиха от пресцентъра на  Общината . \r\nРъководството на Община Стара Загора призовава да се пазят съоръженията, полезни за всички и придаващи нов и модерен облик на града. Жителите на града, които станат свидетели или забележат подобни вандалски прояви да сигнализират на денонощния горещ телефон на Общината - 0800 157 37.", "date": "2019.02.27", "title": "Стара Загора: Общината предприе мерки по възстановяването на електронното табло, показващо графика на градския транспорт, което обслужва пътниците от спирка „СОУ Железник“"}
{"url": "http://www.focus-news.net/news/2019/02/27/2628795/ministarat-na-turizma-nikolina-angelkova-provede-rabotna-sreshta-s-npr-erik-rubin-poslanik-na-sasht-u-nas.html", "text": "Министърът на туризма Николина Ангелкова проведе работна среща с Н.Пр. Ерик Рубин, посланик на САЩ в България, съобщиха от пресцентъра на  Министерството на туризма . Основен акцент в разговора бяха конкретни инициативи за задълбочаване на сътрудничеството между двете държави в областта на туризма. Работим активно за популяризирането на нашата страна в САЩ и за привличането на повече туристи, каза министърът. Данните показват, че за миналата година се отчита 10,4% ръст спрямо 2017 г. на американските туристи у нас, заяви министърът. Министър Ангелкова изтъкна, че през последните три години са постигнати изключително високи резултати в сектора. През 2018 г. за първи път преминахме границата от 9 млн. чуждестранни туристически визити и отчетохме над 9,2 млн. такива посещения. Туристическите посещения на чужденци у нас през миналата година са с 30,6% повече спрямо 2015 г., заяви тя пред американския посланик. Тя отправи и официална покана към Н.Пр. Ерик Рубин за участие в първото издание на Форума за устойчиви инвестиции в туризма, който ще се проведе в края на месец май в Слънчев бряг. Министър Ангелкова уточни, че целта на събитието е да насочи вниманието на инвеститорите към нашата страна и да се надгражда постигнатото. От своя страна Н.Пр. Рубин каза, че България има големи възможности да развива различни видове туризъм и поздрави министър Ангелкова за постигнатите добри резултати в сектора.", "date": "2019.02.27", "title": "Министърът на туризма Николина Ангелкова проведе работна среща с Н.Пр. Ерик Рубин, посланик на САЩ у нас"}
{"url": "http://www.focus-news.net/news/2019/02/27/2628785/a1-on-makedoniya-ungarskite-vlasti-prekratiha-razsledvaneto-za-nikola-gruevski-toy-e-razpolagal-s-validni-dokumenti-za-vlizane-v-stranata.html", "text": "Властите на Унгария прекратиха разследването за влизането в страната на бившия македонски премиер Никола Груевски, тъй като е установено, че той е имал валидни документи, предава скопската електронна медия  A1 On . \r\n„По време на разследването беше установено, че Никола Груевски има валидни документи за преминаване на унгарско-сръбската граница и на другите гранични пунктове, и влизането му в Шенгенското пространство е в съответствие със законовите разпоредби\", се казва в доклада на унгарската полиция, с който се затваря разследването за начина, по който бившият премиер Груевски влезе в Унгария, според унгарския портал 444.hu, цитиран от македонската медия. \r\nСпоред Отдела за незаконна миграция в случая с Груевски „не е констатирано незаконно преминаване на границата“, въпреки че според медиите не е ясно с какъв документ е преминал проверката. Особено интересно за унгарските медии е частта за прекратяването на разследването срещу Груевски,  според която „процедурата за получаване на убежище не е организирана, той доброволно е подал молбата си за убежище до унгарските власти\". \r\nМеждувременно Груевски бе заподозрян по случаите „Титаник\", „ТНТ\" и „Талир\", и осъден на две години затвор по случая „Танк“. \r\nГруевски избяга от Македония на 9 ноември и впоследствие получи убежище в Унгария. Оттогава той редовно пише в социалните мрежи, дава интервюта на медии и е сниман няколко пъти, докато се разхожда из Будапеща. \r\nМакедонските власти все още не са получили подробна информация за това как Груевски е успял да напусне страната. Тереза Герова", "date": "2019.02.27", "title": "A1 On (Македония): Унгарските власти прекратиха разследването за Никола Груевски - той е разполагал с валидни документи за влизане в страната"}
{"url": "http://www.focus-news.net/news/2019/02/27/2628793/alsat-m-makedoniya-varhovniyat-sad-shte-se-proiznese-za-domashnite-aresti-na-ortse-kamchev-i-drugi-zapodozreni-po-sluchaya-imperiya-do-petak.html", "text": "До петък Върховният съд в Скопие ще се произнесе по жалбите за домашните арести на Орце Камчев и двама други заподозрени по случая „Империя\", предава излъчващият на албански език скопски телевизионен канал  „Алсат-М“ . \r\nМедията уточнява, че ВС е получил отговор от прокурор по жалбите, но не е взел решение. \r\n„На 21 февруари 2019 г. са внесени три предложения във Върховния съд, с които Специализираната прокуратура предлага жалбите на заподозрените да бъдат отхвърлени като неоснователни и да бъдат потвърдени решенията на Апелативния съд в Скопие за удължаване на мярката за домашен арест за същите лица“, се казва в съобщение от Специализираната прокуратура в Скопие. \r\nЕдна от възможните причини, поради които работата не върви толкова бързо, е, че отговорът на жалбата не идва от редовната прокуратура, както е поискано от най-висшия съд. \r\nПо случая „Империя“ са заподозрени бизнесменът Орце Камчев, бившият директор на Управлението за сигурност и контраразузнаване на Република Македония Сашо Миялков и 11 други. Делото е за измама и пране на пари.  Тереза Герова", "date": "2019.02.27", "title": "„Алсат-М“ (Македония): Върховният съд ще се произнесе за домашните арести на Орце Камчев и други заподозрени по случая „Империя\" до петък"}
{"url": "http://www.focus-news.net/news/2019/02/27/2628798/pravitelstvoto-se-razporedi-s-imoti.html", "text": "Правителството даде съгласие седем имота - частна държавна собственост, намиращи се в гр. Бургас, Южна промишлена зона, да бъдат внесени като непарична вноска в капитала на „НАЦИОНАЛНА КОМПАНИЯ ИНДУСТРИАЛНИ ЗОНИ“ ЕАД (НКИЗ). Това съобщиха от  правителствената информационна служба.  От своя страна НКИЗ ще апортира тези имоти в капитала на „ИНДУСТРИАЛЕН И ЛОГИСТИЧЕН ПАРК – БУРГАС“ АД. Дружеството е създадено в партньорство с Община Бургас. Изчерпването на капацитета на зоната налага да се търсят нови терени за производствени цели. Община Бургас разполага с подходящ терен в Южна промишлена зона, а с обединяването на общинските и държавните имоти, чрез апортирането им в капитала на дружеството, би се обособила нова територия с обща площ от 600 дка. По този начин ще се обособи подходяща за производствена дейност зона, в непосредствена близост до пристанище и с добре развита нова пътна инфраструктура. \r\nЧрез Областния управител на Стара Загора държавата ще придобие безвъзмездно чрез дарение от община Мъглиж правото на собственост върху имоти - частна общинска собственост, с обща площ 400 кв. м. Имотите представляват най-вътрешният пояс I на санитарно-охранителната зона около водовземни съоръжения: сондажи и минерален извор. Имотите стават публична държавна собственост в съответствие с изискванията на чл. 15 от Закона за водите. Така ще се гарантира опазването на съоръженията и минералната вода от находище „Ягода“ в с. Ягода, община Мъглиж.  \r\n„Български пощи“ ЕАД ще продадат своя дял от сграда в село Варвара, община Септември, област Пазарджик. Имотът не се използва от дружеството и не е необходим за основната му дейност. Продажбата на 70 кв. м застроена площ ще се извърши чрез пряко договаряне с дружество, което притежава останалата част от сградата. Общата застроена площ на имота е 180 кв. м.  \r\nОтчуждават се имоти и части от имоти - частна собственост, за изграждане на пътните надлези за жп участък Пловдив - Бургас, в землищата на с. Тополица и с. Черноград, община Айтос, област Бургас. Средствата за обезщетяване на собствениците, респективно правоимащите лица на засегнатите имоти - частна собственост, са за сметка на Национална компания „Железопътна инфраструктура“. Решението може да се обжалва пред административния съд по местонахождение на имотите в 14-дневен срок от съобщаването му на заинтересуваните лица по реда на Административнопроцесуалния кодекс, което ще се извърши от Национална компания „Железопътна инфраструктура“. \r\n „Холдинг БДЖ“ ЕАД ще продаде неоперативни активи, собственост на дружеството, на Национална Компания „Железопътна инфраструктура“. Решението предвижда, чрез пряко договаряне да бъдат продадени два имота във Варна и Сливен. С продажбата им, холдингът ще може частично да погаси натрупаните финансови задължения към НКЖИ по схемата „дълг срещу собственост“. Решението е част от мерките за финансово стабилизиране на националния железопътен превозвач, като се цели ускорена продажба на всички неоперативни активи на дружеството.  \r\nПравото на собственост върху имот - частна държавна собственост, се прехвърля безвъзмездно на община Генерал Тошево, област Добрич. Имотът се намира в гр. Генерал Тошево, ул. „Добри Орли“ и е с площ от 598 кв. м, ведно с построената в него сграда на два етажа, със застроена площ от 319 кв. м. В момента той е под управление на областния управител на област Добрич. Община Генерал Тошево ще използва имота за осигуряването на работни помещения за нуждите на общинската администрация и обособяването на ж.п. спирка „Генерал Тошево“.  \r\nПроменя се статутът на имот от публична в частна държавна собственост и се прехвърля на община Ловеч за предоставяне на образователни услуги чрез Центъра за подкрепа за личностно развитие - Общински детски комплекс, град Ловеч. Имотът в общинския център е терен с площ 8 591 кв. м и построени в него 8 сгради. Досега е бил в управление на Професионалната гимназия по икономика, търговия и услуги - град Ловеч, към Министерството на образованието и науката, но е освободен. Той не се ползва за провеждане на учебни занятия и по тази причина е с отпаднала необходимост за системата на предучилищното и училищното образование. \r\nЗа срок от 10 години имот - публична държавна собственост се предоставя безвъзмездно за управление на община Враца. Имотът се намира в местността „Долна лъка“ и представлява част от териториалния обхват на археологическа единична недвижима културна ценност „Селище от ранния неолит“, с категория „национално значение“. С предоставянето на имота на община Враца ще е възможно опазването и развитието на културното наследство и превръщането му в съществен фактор за социално-икономическото развитие на общината, както и съхранението и популяризирането на недвижимата културна ценност. Дейностите, свързани с опазване на културната ценност и осъществяването на други научни, културни, образователни и туристически дейности ще се извършват в съответствие с изискванията на Закона за културното наследство от Регионалния исторически музей – Враца.  \r\nСтатутът на имот, управляван от Министерството на здравеопазването за нуждите на Регионалната здрава инспекция (РЗИ) - Габрово, се променя от публична в частна държавна собственост. Имотът се намира в град Севлиево и представлява терен с площ 650 кв. м, заедно с построените в него три сгради. Теренът и сградите не изпълняват първоначалните си функции и са изгубили качеството си на имоти - публична държавна собственост. За сметка на РЗИ - Габрово ще бъде премахната една от тях поради лошото й състояние при спазване на разпоредбите на Закона за устройство на територията.  \r\nСъщо така правителството предлага на Народното събрание да вземе решение за продажба на три обособени части от „ВМЗ“ ЕАД, гр. Сопот. Те са неоперативни активи, нямат пряко отношение и не са необходими за реализиране на производствената и търговска дейност на дружеството, не се използват, рушат се и изискват допълнителни разходи за поддръжка. След решението на Народното събрание процедурата за продажба на имотите ще бъде реализирана от Агенцията за приватизация и следприватизационен контрол по реда на Закона за приватизация и следприватизационен контрол.", "date": "2019.02.27", "title": "Правителството се разпореди с имоти"}
{"url": "http://www.focus-news.net/news/2019/02/27/2628796/georgi-kostov-agentsiya-mitnitsi-prez-2018-g-sme-zadarzhali-energiyni-produkti-s-kolichestvo-ot-724-hil-litra.html", "text": "През 2018 г. сме задържали енергийни продукти с количество от 724 хил. литра. Това каза на брифинг директорът на Агенция „Митници“ Георги Костов предаде репортер на  Агенция „Фокус“ . \r\n„За 2018 г. Агенция „Митници“ е извършила 2220 проверки, в рамките на които са констатирали множество нарушения. Общото задържано количество енергийни продукти е 724 хил. литра и 56 хил. кг. за твърдото гориво“, заяви Костов. Той посочи, че става дума за около 1,5 млн. лв. и заяви, че това са изключително високи стойности.  \r\nВъв връзка със сигнала на Българската петролна и газова асоциация Костов посочи, че всеки един постъпил сигнал се проверява професионално и дискретно. „Тъй като оповестяването на течаща в момента проверка би могла да бъде интерпретирана по някакъв начин в медийното пространство“, заяви той. \r\nЦветилена СИМЕОНОВА", "date": "2019.02.27", "title": "Георги Костов, Агенция „Митници“: През 2018 г. сме задържали енергийни продукти с количество от 724 хил. литра"}
{"url": "http://www.focus-news.net/news/2019/02/27/2628799/evrodeputatat-eva-maydel-gerbenp-balgariya-e-svetovna-marka-za-kachestvo-v-it-sferata.html", "text": "България е световна марка за качество в сферата на информационните технологии. Фактът, че наши компании като Мобайл системс имат над 500 милиона потребители и са в пряка конкуренция с Гугъл и Майкрософт при мобилните приложение за офис пакети, само затвърждава този имидж. Трябва да се възползваме от традициите и професионалистите ни в IT сферата и да развиваме икономиката ни в тази посока, за да си гарантираме дългосрочен растеж и висок жизнен стандарт. Това заяви българският евродепутат от ГЕРБ/ЕНП Ева Майдел по време на Осмите годишни награди на Българската асоциация по инормационни технологии (БАИТ) в София, съобщиха от пресцентъра на  ПП ГЕРБ . \r\n„Чест е че и тази година мога да връча награда на един от победителите. Важно да разказваме за успехите на българските професионалисти, независимо дали става въпрос за спорт, култура или предприемачество и технологии. Приела съм за лична мисия да допринасям за подобряване на имиджа на България в Европа и света, защото колкото по-положителен е той, толкова по-лесно ще се случват политическите и икономически успехи.“ Това допълни Ева Майдел, която връчи наградата в категория „Компания с най-голям принос за популяризирането на имиджа на българската ИКТ индустрия по света“. \r\nВ продължение на многогодишната си успешна съвместна работа с БАИТ Ева Майдел се ангажира да покани победителя в категорията, чиято награда връчи, на посещение в Европейския парламент в Брюксел за срещи на високо ниво.", "date": "2019.02.27", "title": "Евродепутатът Ева Майдел (ГЕРБ/ЕНП): България е световна марка за качество в IT сферата"}
{"url": "http://www.focus-news.net/news/2019/02/27/2628789/komisiyata-po-transport-kam-stolichniya-obshtinski-savet-shte-predstavi-resheniya-za-problemite-na-shofyorite-v-gradskiya-transport-na-13-mart-obzor.html", "text": "Комисията по транспорт към Столичния общински съвет ще представи решения за проблемите на шофьорите в градския транспорт на 13 март. Това стана ясно по време на среща между Комисията по транспорт към Столична община, шофьори в Столичния градски транспорт, представители на синдикални дружества, омбудсманът Мая Манолова, ръководителите на Столичните автодружества и др. Това време ще бъде използвано от комисията да се запознае с всички предложения, които бяха изложени от заинтересованите страни. Очаква се на срещата след 2 седмици да бъдат представени конкретните мерки и решения за разрешаване на основните проблеми в градския транспорт в София. На 27 февруари в сградата на Столична община бяха изслушани исканията на шофьорите, като основно те настояваха за увеличение на заплатите в сектора, така че техните възнаграждения да достигнат до средната работна заплата за София. Според тях това ще бъде постигнато с увеличение на 40% на заплатите на всички шофьори. Те настояват за привличане на млади кадри в сектора. Водачите искат регламент и контрол върху бус лентите, така, че да бъдат използвани само от тях, както е по закон и Столична община да следи за нарушителите. По думите им също голям проблем е, че разписанията на градския транспорт не са съобразени с трафика в града, което поражда невъзможност те да стигат според график и да могат да почиват в определеното време. Шофьорите обвиниха синдикатите, че не се застъпват за техните интереси и не ги представляват в дебата с управляващите. Докато комисията изслушваше всички предложения и становища, десетки шофьори продължиха да протестират пред сградата на общината. В знак на недоволство те бяха облечени в жълти жилетки, а междувременно бяха внесли подписка от над 1 200 работещите в сектора срещу лошите условия на труд и ниското заплащане.  \r\nПо време на тричасовото заседаване зам.-кметът на София Дончо Барбалов коментира предложението за увеличение на заплатите на шофьорите в градския транспорт с 40%, като посочи, че трябва да бъде направен анализ на дружествата, за да се определят необходимите средства за това увеличение. „За сравнение за 1 % увеличение на заплатите са нужни около 10 млн. лв., сега за 40% всеки може да си направи сметка за какви пари говорим“, каза той. Той отбеляза, че има допълнително законови облекчения за придобиване на квалификация за водач на Столичния градски транспорт. По думите му със сегашното увеличение на месечните заплати, което влиза в сила от март месец, брутните заплати на работещите в автотранспортните дружества са около 1 800 лв. Зам.-кметът на София обясни, че Столична община има още какво да направи по отношение на подобряването на условията на труд на служителите в сектор „Транспорт“. „Възложил съм закупуване на над 40 камери за бус лентите, които, надявам се, да бъдат инсталирани до лятото, с които да помогнем за контрола за спазването на правилата за движение. Общинските съветници биха могли да ни помогнат, в диалог с народните представители от съответните партии, за да може да се даде възможност на общините да контролират, заедно с останалите органи“, обясни той. Според него нарушаването на движението в бус лентите наистина затруднява водачите на градския транспорт и техните искания са справедливи.  \r\nПо-рано през деня кметът на София Йорданка Фандъкова също коментира темата с недостига на шофьори в обществения транспорт в София, като обясни, че е възложила възстановяване на едно от старите недействащи общежития на автотранспорта в район „Дружба“, където могат да бъдат настанявани хора, които не са от София, но искат да работят като шофьори. „С всички инвестиции и усилия, които направихме, докрая на годината 90% от автобусите ще бъдат нови“, допълни тя и припомни, че очаква 13 нови трамвая тази година. „Това са също условия на труд на шофьорите. При всички тези усилия и инвестиции, не мога да позволя с краткосрочни политически цели различни политически опоненти, най-вече БСП, които се включиха активно, да омаловажат работата и да объркват хората. Продължаваме преговорите за увеличаване доходите специално на шофьорите“, отбеляза тя.  \r\nДаяна ДЮЛГЕРОВА", "date": "2019.02.27", "title": "Комисията по транспорт към Столичния общински съвет ще представи решения за проблемите на шофьорите в градския транспорт на 13 март (ОБЗОР)"}
{"url": "http://www.focus-news.net/news/2019/02/27/2628800/magazin-makedoniya-ohrid-vri-ot-bezdomni-kucheta-a-choveshkata-nebrezhnost-kam-tyah-e-problem-nomer-edno.html", "text": "Охрид не винаги има проблем само с туристите, които не идват. Но проблем за града са бездомните кучета, които наистина са много напоследък, предава македонското електронно издание „Магазин“. \r\nСъобщава се, че гражданите постоянно се оплакват от бездомните четириноги, които са почти навсякъде в града. Особено притеснително е присъствието на кучета от големите породи, които ежедневно лаят и тичат по улиците, всявайки страх сред жителите и туристите, коментира медията и припомня, че само преди два дни младо момиче, докато се е разхождало по градския площад с баща си, е било ухапано от куче в областта на крака. \r\nОпозицията в Охрид отправи обвинения, че градът се е превърнал в опасно място за пребиваване и поиска отговорност за малкото момиченце, което бе ухапано от куче в наши дни, предава Радио „Фокус“ в рубриката „Балкански туристически часовник“. От „Охридски комуналец“ се казва, че това е проблем, който продължава от години и е необходимо системно решение, добавяйки, че в миналото вече се е плащало огромни щети. Най-високата заплатена сума, която беше изплатена като обезщетение, достигна 70 евро. \r\nОт публичното дружество \"Охридски комуналец\" съобщиха, че е създадена специална служба и са закупени две превозни средства за транспортирането на животни. Но все още е необходимо да се избере ветеринарна служба, която да се грижи за кучетата. \r\nНо се повдига въпросът дали кучетата са проблем или пренебрегването на човека към тях.", "date": "2019.02.27", "title": "„Магазин“ (Македония): Охрид \"ври\" от бездомни кучета, а човешката небрежност към тях е проблем номер едно"}
{"url": "http://www.focus-news.net/news/2019/02/27/2628801/plovdiv-200-natsionalni-znamena-shte-badat-razdadeni-v-rayon-tsentralen-v-plovdiv-v-navecherieto-na-3-mart.html", "text": "200 национални знамена ще бъдат раздадени в район „Централен“ в Пловдив в навечерието на 3 март. Това съобщиха за  Радио „Фокус“ – Пловдив  от районната администрация. В рамките на патриотичната инициатива ще бъдат раздадени знамена с размери 90 на 150 см., като приоритетно трибагреници ще бъдат подарявани в блоковете в района. Инициативата се организира съвместно с районната структура на ГЕРБ. Кметът Георги Стаменов призова жителите на „Централен“ да развеят българското знаме в навечерието на Националния празник на България и 141-вата годишнина от Освобождението на страната ни. Той призова още в неделя гражданите да изкачат хълм Бунарджика, където в 12.00 часа пред Паметника на освободителите ще започне тържественото честване на 3-ти март. \r\nВ навечерието на Националния празник на България кметът на район „Централен“ Георги Стаменов подари българския трибагреник на еврокомисаря по цифровата икономика и общество Мария Габриел. Това стана след гражданския диалог за цифровата трансформация в агросектора, който се проведе в Пловдив. По този начин той постави символичното начало на патриотичната инициатива.", "date": "2019.02.27", "title": "Пловдив: 200 национални знамена ще бъдат раздадени в район „Централен“ в Пловдив в навечерието на 3 март"}
{"url": "http://www.focus-news.net/news/2019/02/27/2628803/balgariya-i-alzhir-shte-si-satrudnichat-v-sferata-na-zashtitata-na-klasifitsirana-informatsiya.html", "text": "Министерският съвет одобри проект на Споразумение между българското правителство и правителството на Алжирската демократична и народна република за защита на класифицираната информация, обменяна в рамките на двустранното сътрудничество, като основа за водене на преговори, и упълномощи председателя на Държавната комисия по сигурността на информацията да го подпише. Това съобщиха от  правителствената информационна служба. \r\nПроектът е резултат от консултации с представители на Алжирската демократична и народна република, състояли се в периода 8-10 октомври 2018 г. в София. В хода на консултациите са отчетени предложенията на страните за промяна на някои от разпоредбите с оглед особеностите на законодателствата на двете държави в областта на защитата на класифицираната информация. \r\nВ проекта на Споразумение е описан неговият предмет и са дефинирани основните понятия, използвани в текста. Посочени са компетентните органи по сигурността на страните, отговорни за прилагането на Споразумението, както и съответните нива на класификация за сигурност на информацията. Регламентирани са мерките за защита на класифицираната информация и начините за сътрудничество между двете държави. Включени са разпоредби относно размножаването, превода и унищожаването на класифицирана информация; процедурите за извършване на международни посещения, както и действията при случаи на нарушаване на мерките за сигурност на класифицираната информация. Уредено е сключването и изпълнението на класифицирани договори.", "date": "2019.02.27", "title": "България и Алжир ще си сътрудничат в сферата на защитата на класифицирана информация"}
{"url": "http://www.focus-news.net/news/2019/02/27/2628806/balgariya-i-azerbaydzhan-zadalbochavat-satrudnichestvoto-si-v-oblastta-na-obrazovanieto.html", "text": "Правителството утвърди подписания на 31 октомври 2018 г. в София Меморандум за разбирателство за сътрудничество в областта на образованието между Министерството на образованието и науката на Република България и Министерството на образованието на Република Азербайджан. Това съобщиха от  правителствената информационна служба. \r\nДокументът предвижда насърчаване на сътрудничеството в областта на образованието, обмяна на опит и технологичен трансфер в областта на образованието, насърчаване на по-интензивни контакти между средните училища и директни контакти между висшите училища, както и насърчаване на обучението за езика, културата, историята и литературата на двете държави. \r\nДейностите по изпълнение на подписания Меморандум ще допринесат за запазването на дългогодишните връзки, както и за активизиране и задълбочаване на двустранните отношения в областта на образованието между България и Азербайджан.", "date": "2019.02.27", "title": "България и Азербайджан задълбочават сътрудничеството си в областта на образованието"}
{"url": "http://www.focus-news.net/news/2019/02/27/2628805/balgariya-dava-125-000-dolara-za-detsa-s-uvrezhdaniya-v-armeniya.html", "text": "Правителството одобри днес проект на споразумение с Детския фонд на ООН (УНИЦЕФ) за финансова помощ за интеграцията на деца с увреждания в Република Армения, съобщиха от  правителствената информационна служба. \r\nСпоразумението между Министерството на външните работи на Република България и УНИЦЕФ-Армения е за предоставяне на доброволна целева вноска от 125 000 долара за реализиране на проект „Подкрепа за социално включване на деца с увреждания в Армения“. \r\nПроектът е насочен към ранното идентифициране, социалната интеграция и образованието на момичета и момчета с увреждания или със забавено развитие в Армения. Така ще бъдат подпомогнати повече от 500 деца от предучилищна възраст, както и техните родители и учители. Внимание ще бъде отделено и върху грижите за 25 момчета и момичета с различни увреждания като за тях ще бъдат създадени подходящи условия за занимания в детска градина. \r\nСредствата ще бъдат осигурени от бюджета на външното ни министерство, предназначен за официална помощ за развитие и хуманитарна помощ. Изпълнението на проекта е и част от общите усилия в осъществяването на общоевропейската политика на сътрудничество за развитие, както и принос към Програмата на ООН за устойчиво развитие до 2030 г.", "date": "2019.02.27", "title": "България дава 125 000 долара за деца с увреждания в Армения"}
{"url": "http://www.focus-news.net/news/2019/02/27/2628807/evrokomisar-mariya-gabriel-i-deputatat-ot-enpgerb-vladimir-uruchev-v-evropeyskiya-parlament-provedoha-grazhdanski-dialog-v-plovdiv-za-digitalizatsiyata-v-agrosektora.html", "text": "Въпросът за новите технологии и тяхното приложение в земеделието е изключително важна тема, която да помогне за справяне с проблемите относно обезлюдяването на селските райони и подкрепата на младите фермери“, заяви комисарят по цифровата икономика и общество Мария Габриел по време на среща със студенти, преподаватели и граждани в Аграрния университет. Това съобщиха от пресцентъра на  ПП ГЕРБ . Тя беше посрещната от кмета на Пловдив инж. Иван Тотев в присъствието на ректора на университета проф. Христина Янчева, районни кметове, общински съветници и граждани. \r\nЗаедно с евродепутата от ЕНП/ГЕРБ Владимир Уручев еврокомисар Габриел участва в граждански диалог на тема „Технологии, образование, агросектор: цифровата трансформация възможна“. \r\n„Новите технологии са един шанс да подпомогнат земеделието – а именно земеделците да работят пряко с научните изследователи и университетите, където е мястото на така наречените „агрихъбове“, чрез които местната общност ще може да подпомогне развитието на земеделието според спецификата на региона. \r\nВ рамките на сегашния програмен период ЕК отпуска 6 милиарда евро за високоскоростен интернет. В България над 80% от градските домакинства са много добре свързани, а в селските райони процентът е 47“, посочи още еврокомисар Мария Габриел. \r\nТя каза още, че в програмата за безплатен безжичен интернет на обществени места - „WiFi for you”, която все повече набира скорост, България е на второ място в ЕС, а 54% от всички общини са получили ваучер още на първата покана. \r\nЧленът на Европейския парламент от ЕНП/ГЕРБ Владимир Уручев от своя страна заяви, че аграрният сектор като че ли изостава по отношение на дигитализацията. Едно от предизвикателствата е застаряването в сектора на земеделието, където е необходима модернизация и въвеждане на новите технологии за привличане на младите хора. \r\nВ рамките на програмата „Хоризонт Европа“ средствата за периода 2016-2017 били 40 милиона евро, а за 2018-2020 г. средствата са 160 милиона евро. \r\nСпециално беше обърнато внимание и на темата за дигиталните иновационни хъбове. Според комисар Мария Габриел Пловдив е една от естествените области, където е необходимо да има такъв хъб, за да могат малките и средни фермери да тестват продукциите си. \r\nЗа целта е необходимо хората да придобият цифрови умения, а Европейската комисия предоставя платени стажове, които са отворени за всички студенти, за придобиване на повече знания за изкуствения интелект.", "date": "2019.02.27", "title": "Еврокомисар Мария Габриел и депутатът от ЕНП/ГЕРБ Владимир Уручев в Европейския парламент проведоха граждански диалог в Пловдив за дигитализацията в агросектора"}
{"url": "http://www.focus-news.net/news/2019/02/27/2628808/promeni-v-dogovora-za-sotsialna-sigurnost-mezhdu-balgariya-i-rusiya-shte-osiguryat-poveche-prava-za-grazhdanite-rabotili-v-dvete-strani.html", "text": "България и Русия ще подпишат Протокол за изменение и допълнение на Договора за социална сигурност между двете страни. Това съобщиха от  правителствената информационна служба.  На днешното си заседание правителството одобри проект на документа и упълномощи министъра на труда и социалната политика да го подпише. Одобрен беше и проект на Протокол за изменение и допълнение на Споразумението за прилагането на договора. \r\nСлед като бъдат подписани, е необходимо документите да бъдат ратифицирани от Народното събрание. С влизането в сила на промените в Договора за социална сигурност ще се запази възможността за придобиване на социални права от гражданите, работили или живели на територията на двете страни, като същевременно се разрешават възникнали практически проблеми от досегашното му приложение. \r\nС направените изменения се предвижда възможност при преценка на правото на пенсия да се зачита осигурителен стаж, придобит в трети страни, с които държавата, която отпуска пенсията, има сключен международен договор, при условие, че тези периоди не съвпадат по време на придобиване. По този начин се разширява закрилата за осигурените лица и се дава възможност те да придобиват право на пенсия, в случаите на недостигащ осигурителен стаж.", "date": "2019.02.27", "title": "Промени в Договора за социална сигурност между България и Русия ще осигурят повече права за гражданите, работили в двете страни"}
{"url": "http://www.focus-news.net/news/2019/02/27/2628797/bez-nito-edin-za-s-12-protiv-i-1-vazdarzhal-se-pravna-komisiya-othvarli-predlozhenieto-na-bsp-za-zamrazyavane-na-deputatskite-zaplati.html", "text": "Без нито един „за“, с 12 - „против“ и 1 „въздържал се“ Правна комисия отхвърли предложението на БСП за замразяване на депутатските заплати, предаде репортер нa  Агенция „Фокус“ . Предложението бе разписано в промените в Правилника за организацията и дейността на Народното събрание и с него се предлагаше народните представители да получават месечно възнаграждение в размер на 2 946 лв. В рамките на дебата  Хамид Хамид от ДПС  предложи да се допълни парламентарния тълковен речник с това какво значи  нагъл популизъм . Според него това е, когато народен представител или група от народни представители внасят предложение за замразяване на заплати и вместо да го защитават, се редят в другата страна на коридора да си вземат командировъчни и пари за разходи. \"Обидно е да разглеждаме този текст\", посочи още Хамид.  \r\nДеница КИТАНОВА", "date": "2019.02.27", "title": "Без нито един „за“, с 12 - „против“ и 1 „въздържал се“ Правна комисия отхвърли предложението на БСП за замразяване на депутатските заплати"}
{"url": "http://www.focus-news.net/news/2019/02/27/2628809/odobreni-sa-balgarskite-pozitsii-za-predstoyashti-zasedaniya-na-saveta-na-es.html", "text": "Министерският съвет одобри българската позиция за редовното заседание на Съвета на ЕС „Транспорт, телекомуникации и енергетика“, част „Енергетика“, което ще се проведе на 4 март в Брюксел. Това съобщиха от  правителствената информационна служба.  Очаква се енергийните министри да обменят мнения по стратегическата дългосрочна визия за неутрална по отношение на климата икономика: „Чиста планета за всички“. Румънското председателство ще представи информация за предложенията за изменение на Директивата за общите правила за вътрешния пазар на природен газ, както и на Регламента за създаване на Механизъм за свързване на Европа. В дневния ред е включено и предложение за Регламент за етикетиране на автомобилните гуми по отношение на горивната ефективност и други съществени параметри и за отмяна на предходния Регламент (ЕО) № 1222/2009.  \r\nВ рамките на Съвета на ЕС по околна среда, чието заседание ще е на 5 март в Брюксел, ще се проведе ориентационен дебат по Съобщението „Чиста планета за всички - европейска стратегическа дългосрочна визия за просперираща, модерна, конкурентоспособна и неутрална по отношение на климата икономика“. Очаква се Съветът да постигне общ подход по предложението за Директива относно качеството на водите, предназначени за консумация от човека. Министрите ще търсят сближаване на позициите по два ключови въпроса - относно материалите в контакт с питейна вода и относно достъпа до вода за всички. Съветът на ЕС по околна среда ще дискутира и Екологизирането на европейския семестър и Рамката на Европейския съюз относно ендокринните нарушители \r\nНеформално заседание на Съвета на ЕС по транспорт, телекомуникации и енергетика (формат „Телекомуникации“) ще се проведе на 28 февруари и на 1 март в Букурещ. В рамките на форума ще се проведе и Третата среща на министрите от Източното партньорство по въпросите на цифровата икономика. Очаква се участниците да потвърдят ангажимента си за задълбочаване на сътрудничеството по шест приоритетни теми: електронни съобщения и инфраструктура; доверие и сигурност; електронна търговия; цифрови умения; екосистеми за иновации и стартиращи предприятия; електронно здравеопазване.  \r\nПравителството одобри също резултатите от заседанието на Съвета на Европейския съюз по икономически и финансови въпроси (ЕКОФИН), което се проведе на 12 февруари в Брюксел. Съветът постигна общ подход по отношение на останалата част от пакета за преглед на Европейската система за финансов надзор. Бяха обменени мнения относно съобщението на Комисията „Към по- ефикасно и демократично вземане на решения в данъчната политика на ЕС“. Министрите приеха заключения относно Доклада за фискалната устойчивост за 2018 г., препоръка за освобождаване от отговорност на Европейската комисия във връзка с бюджета за 2017 г., както и заключения относно бюджетните насоки за 2020 г. Съветът взе под внимание предоставената от Нидерландия информация относно ценообразуването на въглеродните емисии и данъка върху авиацията.", "date": "2019.02.27", "title": "Одобрени са българските позиции за предстоящи заседания на Съвета на ЕС"}
{"url": "http://www.focus-news.net/news/2019/02/27/2628810/prekratyava-se-dogovorat-za-predostavyane-na-kontsesiya-varhu-chast-ot-kraybrezhnata-plazhna-ivitsa-morski-plazh-sarafovo.html", "text": "Правителството прие Решение за едностранно прекратяване на договора за предоставяне на концесия върху част от крайбрежната плажна ивица – морски плаж „Сарафово“, община Бургас. Това съобщиха от  правителствената информационна служба.  Договорът е сключен на 7 септември 2000 г. между държавата, представлявана от министъра на регионалното развитие и благоустройството и „МАТ“ ООД.  \r\nПрекратяването на концесионното правоотношение се налага, тъй като концесионерът е неизправна страна по договора, в следствие на констатирани системни нарушения на основни нормативни и договорни задължения.  \r\nКонцедентът цели обезопасяване на морския плаж чрез осигуряване на задължителните дейности по смисъла на Закона за устройство на Черноморското крайбрежие и предоставяне на услуги от обществен интерес.", "date": "2019.02.27", "title": "Прекратява се договорът за предоставяне на концесия върху част от крайбрежната плажна ивица – морски плаж „Сарафово“"}
{"url": "http://www.focus-news.net/news/2019/02/27/2628813/prezidentat-rumen-radev-shte-bade-na-rabotno-poseshtenie-v-slovashkata-republika-na-28-fevruari.html", "text": "На 28 февруари, четвъртък, президентът Румен Радев ще бъде на работно посещение в Кошице, Словакия, за участие в срещата на високо равнище във формат Б9. Това съобщиха от  прессекретариата на държавния глава . \r\nВ рамките на международния форум България, Естония, Латвия, Литва, Румъния, Словакия, Унгария, Чехия и Полша ще обсъдят въпроси на сигурността в рамките на колективния подход на НАТО.", "date": "2019.02.27", "title": "Президентът Румен Радев ще бъде на работно посещение в Словашката република на 28 февруари"}
{"url": "http://www.focus-news.net/news/2019/02/27/2628791/krasimir-premyanov-sayuz-na-trakiyskite-druzhestva-v-balgariya-krasimir-uzunov-beshe-ot-horata-rodeni-s-iskrata-na-patriotizma-i-lyubovta-kam-rodinata-v-sartseto-si-i-posveti-tseliya-si-zhivot-na-idealite-si.html", "text": "С прискърбие научихме за внезапната кончина на една от значимите фигури в обществения ни живот, създателя на първия клуб на Офицерската Легия „Раковски“, автора на стотици публикации в български и чужди издания, собственика на Радиоверига и Агенция „Фокус“ Красимир Узунов. Това се посочва в  съболезнователен адрес  от председателя на Съюза на тракийските дружества в България Красимир Премянов. \r\n\"Той беше от хората, родени с искрата на патриотизма и любовта към Родината в сърцето си и посвети целия си живот на идеалите си. Голямата му болка бе Македония, голямата мечта – целокупна България\", се казва още в съболезнователния адрес. \"Като истински „Следовник на народните будители“, на чийто приз беше кавалер, неотклонно и последователно разлистваше, пишеше и дописваше героичните страници от българската история, за да ни покаже стотиците примери на чест, доблест и достойнство на българските герои – познати и безименни. И така да ни вдъхне национално самочувствие и запази будна българската свяст. Отиде си един ярък застъпник на българщината, творец с талантливо перо и несломим дух. Поклон пред светлата му памет!\", допълва Красимир Премянов.", "date": "2019.02.27", "title": "Красимир Премянов, Съюз на тракийските дружества в България: Красимир Узунов беше от хората, родени с искрата на патриотизма и любовта към Родината в сърцето си и посвети целия си живот на идеалите си"}
{"url": "http://www.focus-news.net/news/2019/02/27/2628812/pp-gerb-23-uchilishta-sabirat-otpadatsi-razdelno-postavyat-sadove-do-vseki-dvor.html", "text": "В близост до бургаските училища и детски градини ще бъдат поставени цветни съдове за разделно събиране на отпадъци. Това става ясно от отговор на кмета Димитър Николов до общинския съветник Калояна Живкова, която повдигна темата за разделно събиране в учебните заведения, съобщиха от пресцентъра на  ПП ГЕРБ .  \r\nС предстоящата промяна на сметосъбирането на територията на Бургас на местата където няма контейнери на „Екопак”, е предвидено да се поставят общински съдове за разделно събиране. \r\nПри реализацията на проекта за изграждане на „Анаеробна инсталация за третиране на биоразградими отпадъци” е предвидено да бъдат поставени съдове за разделно събиране на биоразградими отпадъци от училища и детски градини.  \r\nОт отговора става ясно още, че към момента в 23 училища и 10 детски градини на територията на общината вече има създадени условия за разделно събиране. \r\nВ училищата, където е въведена такава система, има разположени малки контейнери в учебните помещения. Част от контейнерите са поставени във всяка стая, а на други места в общите помещения или само в двора на училището. Има училища, където разделното изхвърляне на отпадъците се извършва и в столовата.  \r\nВ една трета от детските градини има създадена организация за разделно събиране, която се използва както от екипа, така и от децата с образователна цел.  \r\nВ останалите училища и детски градини няма практика за разделно събиране на отпадъци, тъй като не разполагат със специализирани съдове. В някои от заведенията, към момента, са предприети действия за закупуването им. \r\n „В бургаските училища многократно са провеждани кампании за чиста околна среда и за разделно събиране на отпадъците. Това, обаче, не е достатъчно, за да създадат трайни навици при децата”, смята Калояна Живкова. Според нея ако в образователните институции всички изхвърлят отпадъците разделно това ще повлияе на поведението на децата и извън училище.", "date": "2019.02.27", "title": "ПП ГЕРБ: 23 училища събират отпадъци разделно, поставят съдове до всеки двор"}
{"url": "http://www.focus-news.net/news/2019/02/27/2628815/radio-mof-makedoniya-dinozavrite-ot-chento-se-premestvat-v-skopie.html", "text": "Динозаврите от Ченто на скулптора Андрей Миневски се преместват временно в Скопие, предава електронната версия на  Радио МОФ .  \r\nПървият от динозаврите беше прехвърлен днес от службата на Водоснабдяване и канализация. \r\nМиневски се присъединява към творчеството си в кампанията \"Създай и дари\" в зоопарка, предава Радио „Фокус“ в рубриката „Балкански туристически часовник“. Скулптурите му от рециклирани отпадъци от черни метали ще бъдат изложени до юни.", "date": "2019.02.27", "title": "Радио МОФ (Македония): Динозаврите от Ченто се преместват в Скопие"}
{"url": "http://www.focus-news.net/news/2019/02/27/2628804/hristian-mitev-nfsb-ne-sam-saglasen-che-sanktsiite-sreshtu-otsastviya-na-deputatite-sa-diktatura.html", "text": "Не съм съгласен, че санкциите срещу отсъствия на депутатите са диктатура. Това каза народният представител от НФСБ Христиан Митев по време на дебатите за удръжките за отсъствия на депутатите в Правилника за организацията и дейността на Народното събрание, предаде репортер на  Агенция „Фокус“ . Според него, ако се каже, че това е диктатура, трябва да се каже, че в Поргугалия също има диктатура. По думите му там не се губи възнаграждението, а народният представител си губи статута на такъв. \r\nДеница КИТАНОВА", "date": "2019.02.27", "title": "Христиан Митев, НФСБ: Не съм съгласен, че санкциите срещу отсъствия на депутатите са диктатура"}
{"url": "http://www.focus-news.net/news/2019/02/27/2628811/afp-nay-malko-20-dushi-sa-zaginali-pri-vlakova-katastrofa-na-tsentralnata-gara-v-kayro-transportniyat-ministar-na-egipet-podade-ostavka.html", "text": "Най-малко 20 души са загинали при влакова катастрофа на централната железопътна гара в египетската столица Кайро, предава  AFP . \r\nПри инцидента, който предизвика голям пожар на гара „Рамзес“, пострадаха също 40 души, съобщиха източници от силите за сигурност и медиците. \r\nЕгипетската държавна телевизия също потвърди данните.  \r\nЧас след произшествието транспортният министър на страната Хисхам Арафат подаде оставка, се казва в изявление от пресслужбата на съответното ведомство в Кайро.  Тереза Герова", "date": "2019.02.27", "title": "AFP: Най-малко 20 души са загинали при влакова катастрофа на централната гара в Кайро, транспортният министър на Египет подаде оставка"}
{"url": "http://www.focus-news.net/news/2019/02/27/2628816/dimitar-boychev-gerb-industrialnite-zoni-sa-klyuchat-za-privlichane-na-investitsii-v-stranata-ni.html", "text": "Развитието на Индустриалните зони в България е в основата на привличане на инвестиции, създаване на работни места и преодоляване на регионални дисбаланси. Само за 2018 г. Национална компания индустриални зони ЕАД (НКИЗ) има над 170 запитвания от инвестотори, а в момента текат преговори за инвестиционни проекти за над 160 млн. лв. и откриване  на нови работи места. Бургас е сред ключовите градове по отношение привличането на инвеститори и развитие на Индустриалната зона“. Това заяви народният представител от ГЕРБ Димитър Бойчев по време на изслушване на министъра на икономиката Емил Караниколов в парламента, съобщиха от пресцентъра на  партията . Той отправи въпрос на какъв етап е развитието на зоната в Бургас, а изнесената информация бе във връзка с инвестиции и перспективи за икономически растеж на българската икономика.  \r\nВ Бургас вече са подписани предварителни и окончателни договори с 35 инвеститори до момента. Данните показват, че за 2018 г. в „Индустриален и логистичен парк – Бургас“ има сключени 7 предварителни и 5 окончателни договора. Тази година бе направена и копка на завод за самолетни части, като проектът е на стойност 30 млн. долара, той ще разкрие и над 200 нови работни места.  \r\n„Съжалявам, че колегите от БСП ги няма в зала днес, защото тук е мястото да се водят дебати за развитието на икономиката и на държавата. Изнесените данни за състоянието на икономиката и преките инвестиции са повод за гордост и дано тази посока на развитие продължи. Министър Караниколов обърна внимание и на добрата комуникация с кметовете и областните управители. Това е показателно, че правителството на ГЕРБ не прави разграничение между представителите на местното управление по отношение на политическата им принадлежност“, коментира още народният представител Димитър Бойчев.  \r\nТой посочи и ключово решение за потенциала на Индустриален парк -Бургас, което бе взето днес. На заседание на МС са апортирани 600 дка държавна собственост, намиращи се в Южна промишлена зона-гр. Бургас. Това се налага заради изчерпването на терените. По този начин ще се обособи подходяща за производствена дейност зона, в непосредствена близост до пристанището, разполагаща и с добре развита нова пътна инфраструктура.  \r\nПо думите на икономическия министър преките чужди инвестиции за 2018 г. не само не са намалени, както твърдят от опозицията, но и са се увеличили с над 10%. Това сочат предварителните нови данни на БНБ, Окончателните данни за 2017 г. показват, че увеличението е с над 380 млн.лв. Положителната тенденция, която се наблюдава по отношение на преките инвестиции е от 2016 г. до настоящия момент.", "date": "2019.02.27", "title": "Димитър Бойчев, ГЕРБ: Индустриалните зони са ключът за привличане на инвестиции в страната ни"}
{"url": "http://www.focus-news.net/news/2019/02/27/2628817/blizo-34-000-lv-shte-badat-investirani-v-prouchvane-na-stroitelni-materiali-v-obshtina-breznik.html", "text": "„Трейс рисорсиз” ЕООД, гр. София, ще проучва строителни материали в площ „Бабица”, разположена в землището на едноименното село, община Брезник, съобщиха от  правителствената информационна служба.  Това е регламентирано в решение на Министерския съвет, взето на днешното му заседание. Разрешението за проучване се предоставя за срок от една година, като през този период дружеството ще вложи минимум 34 хил. лв. в проучвателните дейности.", "date": "2019.02.27", "title": "Близо 34 000 лв. ще бъдат инвестирани в проучване на строителни материали в община Брезник"}
{"url": "http://www.focus-news.net/news/2019/02/27/2628818/odobrena-e-tarifa-za-taksite-koito-se-sabirat-v-sistemata-na-ministerstvoto-na-ikonomikata-po-zakona-za-darzhavnite-taksi.html", "text": "Правителството одобри Тарифа за таксите, които се събират в системата на Министерството на икономиката по Закона за държавните такси, съобщиха от  правителствената информационна служба. \r\nПрез месец ноември бе обнародван Законът за изменение и допълнение на Валутния закон, с който на Министерството на икономиката се възлагат функции по водене и поддържане на публичния регистър на лицата, които осъществяват дейност по добиване, преработване и сделки с благородни метали и скъпоценни камъни. При поемането на функциите по водене и поддържане на публичен регистър от Министерството на икономиката, следва да бъде регламентирани и таксата, която ще се събира.", "date": "2019.02.27", "title": "Одобрена е Тарифа за таксите, които се събират в системата на Министерството на икономиката по Закона за държавните такси"}
{"url": "http://www.focus-news.net/news/2019/02/27/2628819/varhovniyat-kasatsionen-sad-potvardi-prisada-na-plovdivskiya-apelativen-sad-ot-8-godini-zatvor-za-obvinyaem-za-pritezhavane-i-razprostranenie-na-narkotitsi.html", "text": "Върховният касационен съд остави в сила решение на Пловдивския апелативен съд, като потвърди изцяло присъда от 8 години лишаване от свобода за В. Д. /на 47 г./  за притежаване и разпространение на наркотици. Това съобщиха от  Съдебна палата - Пловдив . Подсъдимият е признат за виновен за това, че за три дни, от 13 до 15 януари 2018 г. в Пазарджик и село Огняново при условията на продължавано престъпление и опасен рецидив е държал с цел разпространение и е разпространил на различни лица 319 грама кокаин и 0.9 грама марихуана на обща стойност 37 877 лева. \r\nПървоинстанционният съд – Окръжен съд – Пазарджик е разгледал делото със съкратено съдебно следствие, тъй като подсъдимият е признал фактите в обвинителния акт. За това съдът е определил наказание от 12 години лишаване свобода, но го е намалил с една трета и присъдата е от 8 години лишаване от свобода.", "date": "2019.02.27", "title": "Върховният касационен съд потвърди присъда на Пловдивския апелативен съд от 8 години затвор за обвиняем за притежаване и разпространение на наркотици"}
{"url": "http://www.focus-news.net/news/2019/02/27/2628822/zaradi-izmeneniyata-vav-valutniya-zakon-pravitelstvoto-prie-promeni-v-podzakonovi-normativni-aktove.html", "text": "Министерският съвет приведе няколко подзаконови нормативни актове в съответствие с влезлия в сила на 10 февруари 2019 г. Закон за изменение и допълнение на Валутния закон, който урежда нов ред за предоставянето на услугата за издаване на удостоверения на лицата, които извършват дейности с благородни метали и скъпоценни камъни и изделия. Това съобщиха от  правителствената информационна служба. \r\nНаправени са промени в устройствените правилници на Министерството на финансите и Министерството на икономиката, в Наредбата за условията и реда за вписване в регистъра и за изискванията към дейността на лицата, които осъществяват дейност по добиване, преработване и сделки с благородни метали и скъпоценни камъни и изделия със и от тях по занятие, приета с ПМС № 181 от 2004 г. (Наредбата), и в Тарифа № 12 за таксите, които се събират в системата на Министерството на финансите по Закона за държавните такси, одобрена с ПМС № 55 от 1993 г. (Тарифата). \r\nИзмененията в устройствените правилници са свързани с промяна на функциите на двете министерства и прехвърляне на експертни длъжности, необходими за извършване на дейността по регистрация, от Министерството на финансите в Министерството на икономиката. \r\nПромените в Наредбата предвиждат прехвърлянето на регистрацията, \r\nадминистративното регулиране и контрола на лицата, които извършват дейност с благородни метали и скъпоценни камъни и изделия от тях, от Министерството на финансите в Министерството на икономиката. Отменени са и разпоредбите, отнасящи се до издаване на потвърждение за внос и сертификати за износ по Сертификационната схема на Кимбърлийския процес (ССКП) за международна търговия с необработени диаманти с цел отразяване на излизането през 2016 г. на България от списъка на органите на Европейския съюз за целите на ССКП за международна търговия с необработени диаманти. \r\nВ Тарифата се отменят такси, свързани с издаването на удостоверения от Министерството на финансите на лицата, които извършват дейност е благородни метали и скъпоценни камъни и изделия с от тях по занятие. \r\nПостановлението съдържа и разпоредби, с които се актуализират функции на административни звена и се осигуряват 2 допълнителни щатни бройки на дирекция „Регулация на финансовите пазари“ в Министерството на финансите чрез вътрешни компенсирани промени.", "date": "2019.02.27", "title": "Заради измененията във Валутния закон правителството прие промени в подзаконови нормативни актове"}
{"url": "http://www.focus-news.net/news/2019/02/27/2628821/premierat-boyko-borisov-izprati-saboleznovatelna-telegrama-do-prezidenta-na-egipet-abdel-fattah-as-sisi.html", "text": "Министър-председателят Бойко Борисов изпрати съболезнователна телеграма до президента на Арабска република Египет Абдел Фаттах Ас-Сиси по повод трагичния инцидент в Кайро. Това съобщиха от  правителствената информационна служба .  \r\n„С прискърбие научих за трагедията на гара “Рамзес”, при която десетки невинни жертви изгубиха живота си“, пише премиерът Борисов в телеграмата до египетския президент. \r\n„Приемете моите и на българския народ най-искрени съболезнования. Надяваме се на бързо възстановяване на ранените“, посочва българският министър-председател.", "date": "2019.02.27", "title": "Премиерът Бойко Борисов изпрати съболезнователна телеграма до президента на Египет Абдел Фаттах Ас-Сиси"}
{"url": "http://www.focus-news.net/news/2019/02/27/2628820/izmenya-se-pravilnikat-za-prilagane-na-zakona-za-otbranata-i-vaorazhenite-sili-na-republika-balgariya.html", "text": "Правителството прие промени в Правилника за прилагане на Закона за отбраната и въоръжените сили на Република България, съобщиха от  правителствената информационна служба. \r\nИзменят се разпоредбите на чл. 63б и 63в, които регламентират преназначаване на военнослужещи на длъжности, изискващи военно звание „капитан“/„капитан-лейтенант“ III или IV степен и на длъжности, изискващи военно звание „старши сержант“/„главен старшина“ II или III степен. С влизането в сила, считано от 01.01.2019 г. на Класификатора на длъжностите на военнослужещите в Министерството на отбраната, структурите на пряко подчинение на министъра на отбраната и Българската армия, приет с ПМС № 309/2018 г., вече не съществуват длъжности за „капитан“/„капитан-лейтенант“ III или IV степен и за „старши сержант“/„главен старшина“ II или III степен, което налага заменянето им с длъжности, изискващи военно звание „лейтенант“, съответно „младши сержант“/„старшина II степен“. \r\nИзменя се също така разпоредбата на чл. 111, с която е създадена правна възможност офицерите, притежаващи военно звание „капитан“/„капитан- лейтенант“ I или II степен и „подполковник“/„капитан II ранг“ I или II степен и офицерите с по-високо военно звание да кандидатстват за обучение за придобиване на образователно-квалификационна степен „магистър“ по специалностите „Организация и управление на военни формирования на оперативно ниво“ и „Стратегическо ръководство на отбраната и въоръжените сили“ от професионално направление „Военно дело“. Промяната в разпоредбата се цели привеждането й в съответствие с изискванията на класификатора на длъжностите на военнослужещите, като в условията, на които следва да отговарят офицерите, за да кандидатстват за придобиване на образователно-квалификационна степен „магистър“ се сочат изрично и длъжностните нива. \r\nПрави се изменение и в чл. 7 от Правилника за устройството и дейността на служба „Военна информация“, с което се регламентира начинът за определяне на размерите на основните месечни възнаграждения на заместник-директорите на службата - цивилни служители по трудово правоотношение. Директорът на служба „Военна информация“ не попада в обхвата на чл. 5, ал. 18 от ПМС № 67/2010 г. за заплатите в бюджетните организации и дейности, тъй като е военнослужещ и размерът на основното му месечно възнаграждение се определя по реда на Закона за отбраната и въоръжените сили на Република България и подзаконовите актове по прилагането му по начин, съществено различаващ се от начина на определяне на основната месечна заплата по трудово правоотношение, което прави неприложимо прилагането по аналогия на възприетото в чл. 5, ал. 19 от ПМС № 67/2010 г. правило за определяне на индивидуалната основна месечна заплата на заместник-директорите по трудово правоотношение. Предвид гореизложеното, се предлага нарочна уредба, съгласно която индивидуалните основни месечни заплати на заместник-директорите на Службата да се определят от директора на Службата, като размерът им не може да надвишава основното месечно възнаграждение на заместник-директорите, които са военнослужещи.", "date": "2019.02.27", "title": "Изменя се Правилникът за прилагане на Закона за отбраната и въоръжените сили на Република България"}
{"url": "http://www.focus-news.net/news/2019/02/27/2628823/podobryava-se-pravnata-sreda-pri-vazlagane-na-protseduri-za-kontsesiya.html", "text": "Кабинетът ще предложи на Народното събрание проект на Закон за изменение и допълнение на Закона за концесиите, съобщиха от  правителствената информационна служба.  Основна цел на промените са свързани с подобряване на правната среда при възлагане на процедури за концесия. Също така се гарантира прилагането на Директива 2014/23/ЕС на Европейския парламент и на Съвета от 26 февруари 2014 г. за възлагане на договори за концесия. \r\nС измененията се прецизират текстовете за солидарната отговорност, начина на разрешаване на спорове между страните, както и основанията за недействителност на концесионния договор. \r\nС предложените промени всеки един от участващите в групата икономически оператори ще отговаря солидарно, съгласно ресурса, който е предоставил за участие в правната форма за концесията. Конкретизират се и текстовете за разрешаването на спорове като се елиминират възможностите за противоречиво тълкуване. По този начин се дава възможност възникналите противоречия да бъдат решавани от арбитражен съд. С друга промяна отпада възможността концесионният договор да бъде обявяван за недействителен, когато съдържанието на договора не съответства на минималното съдържание, определено в закона. \r\nСлед влизането им в сила новите промени ще се прилагат и за процедури, за които има издадено решение за откриване на процедура и няма подадени заявления или заявления и предварителни оферти.", "date": "2019.02.27", "title": "Подобрява се правната среда при възлагане на процедури за концесия"}
{"url": "http://www.focus-news.net/news/2019/02/27/2628824/vitsepremierat-ekaterina-zaharieva-izprati-saboleznovatelna-telegrama-do-ministara-na-vanshnite-raboti-na-egipet.html", "text": "Вицепремиерът и министър на външните работи Екатерина Захариева изпрати съболезнователна телеграма до външния министър на Египет Самех Шукри във връзка с тежката влакова катастрофа в Кайро. Това съобщиха от пресцентъра на  Министерството на външните работи . „Следим със съчувствие ситуацията, страдаме за загиналите и пожелаваме бързо възстановяване на ранените“, заявява вицепремиерът Захариева в телеграмата.", "date": "2019.02.27", "title": "Вицепремиерът Екатерина Захариева изпрати съболезнователна телеграма до министъра на външните работи на Египет"}
{"url": "http://www.focus-news.net/news/2019/02/27/2628825/odobrena-e-programa-za-satrudnichestvo-s-rusiya-v-oblastta-na-kulturata-obrazovanieto-i-naukata.html", "text": "Министерският съвет одобри Програма за сътрудничество в областта на културата, образованието и науката между правителството на Република България и правителството на Руската федерация. Това съобщиха от  правителствената информационна служба. \r\nПриетият документ е в съответствие със междуправителственото споразумение за сътрудничество в областта на културата, образованието и науката от 1993 г. Той предоставя добри възможности за разрешаване на конкретни въпроси на двустранния диалог и по-нататъшното взаимноизгодно сътрудничество между българските и руските културни, образователни и научни институции.  \r\nДвете страни се ангажират да насърчават организирането на съвместни културни прояви, обмен на оперни и балетни колективи, съдействат за развитието на дългосрочни връзки в областта на образованието и науката.", "date": "2019.02.27", "title": "Одобрена е програма за сътрудничество с Русия в областта на културата, образованието и науката"}
{"url": "http://www.focus-news.net/news/2019/02/27/2628802/emil-dimitrov-vmro-da-pomislim-dali-izobshto-da-pristapim-kam-sanktsii-za-otsastviyata-na-deputatite.html", "text": "Да помислим дали изобщо да пристъпим към санкции за отсъствията на депутатите. Това каза народният представител от ВМРО Емил Димитров по време на дебатите за удръжките за отсъствия на депутатите в Правилника за организацията и дейността на Народното събрание, предаде репортер на  Агенция „Фокус“.   Според него се прави парламентарна диктатура. „Не мога да не подкрепя предложението на Искрен Веселинов, но не съм убеден, че швейцарското правило е най-доброто, защото това не са депутати пенсионери“, заяви Димитров. Той заяви, че не е убеден за ефекта, тъй като тази практика с отсъствията не я въвеждат от БСП. Той предложи направо да се отменят заплатите на опозицията. „Които управляват, взимат заплати, които не – няма“, добави още той. Димитров заяви, че депутатите от БСП не са в парламента, защото не са доволни от законите, които се приемат и че са игнорирани, а сега им се показва, че може и правилникът да се промени. Димитров заяви, че се приемат процедурни правила без половината от депутатите.  \r\nДеница КИТАНОВА", "date": "2019.02.27", "title": "Емил Димитров, ВМРО: Да помислим дали изобщо да пристъпим към санкции за отсъствията на депутатите"}
{"url": "http://www.focus-news.net/news/2019/02/27/2628814/hamid-hamid-dps-rabotnoto-myasto-na-narodniya-predstavitel-ne-e-fiksirano-v-plenarna-zala.html", "text": "Работното място на народния представител не е фиксирано в пленарна зала. Това каза народният представител от ПГ на ДПС Хамид Хамид по време на дебатите за удръжките за отсъствия на депутатите в Правилника за организацията и дейността на Народното събрание, предаде репортер на  Агенция „Фокус“.   Според Хамид Хамид санкции има и те са две трети от възнаграждението, когато един народен представител отсъства повече от пет дни от месеца или от три последователни пленарни заседания. „Кой определи, че работното място на народния представител е пленарната зала?  Аз твърдя, че заедно с вас прекарваме по 10 часа на заседания, после ходя в Комисията по външна политика, после във Временната за паспортите. Аз няма да се вясвам в пленарна зала, вие ще ме глобите, но ще работя 20 часа. Работното място на народния представител е не само в пленарна зала. Има комисии и групи за приятелство, международни делегации. При моя избирател също ми е работното място“, каза още Хамид Хамид.  \r\nДеница КИТАНОВА", "date": "2019.02.27", "title": "Хамид Хамид, ДПС: Работното място на народния представител не е фиксирано в пленарна зала"}
{"url": "http://www.focus-news.net/news/2019/02/27/2628826/odobreno-e-pravitelstvenoto-stanovishte-po-konstitutsionno-delo-172018-g.html", "text": "Правителството одобри становище на Министерския съвет по конституционно дело № 17 за 2018 г., образувано по искане на 66 народни представители от 44-ото Народно събрание за установяване на противоконституционност на общо 31 параграфа в частта след израза „1 януари 2019 г.“ от Преходните и заключителните разпоредби на Закона за бюджета на Националната здравноосигурителна каса за 2019 година. Това съобщиха от  правителствената информационна служба. \r\nВ становището е застъпена тезата, че оспорените разпоредби не нарушават принципа на правовата държава, както и че не са нарушени правилата на законодателния процес. В становището се предлага Конституционният съд да отхвърли като неоснователно искането на народните представители.", "date": "2019.02.27", "title": "Одобрено е правителственото становище по конституционно дело № 17/2018 г."}
{"url": "http://www.focus-news.net/news/2019/02/27/2628828/stara-zagora-narodniyat-predstavitel-ot-gerb-radostin-tanev-otnovo-se-sreshtna-s-zhiteli-na-s-mogilovo.html", "text": "Повторна среща събра десетки жители на село Могилово, които за пореден път молят за ремонт на 6-километрова отсечка, водеща до населеното място. В чирпанското село има инвестиции по-големи, отколкото има в общината като цяло. „Въпросът за рехабилитацията на пътя до Могилово остана без отговор и поет ангажимент от страна на местната власт, с която проведох разговор и към която отправих поставените ми въпроси и десетки притеснения на хората“, подчерта народният представител от ГЕРБ Радостин Танев, съобщиха от  партията . По време на срещата отново бе припомнено, че инвестициите в селото са за десетки милиони, тъй като в него е ситуиран модерен спа и винен комплекс. Преди месец на депутата бе връчена подписка от името на близо 100 души, които потърсиха помощта му за решаване на казуса с отсечката, която е осеяна с дълбоки дупки, а на места е трудно разминаването на два автомобила. Жителите на Могилово осъдиха езика на омразата, с които боряват представителите на БСП в парламента - партията, която управлява и община Чирпан. Те определиха отношението към проблема им като тенденциозно и дори обидно, освен това и опасно за здравето и живота на всички, които всекидневно шофират по разбития път. „Искаме работеща община, която се интересува от нас, а не обещания по време на избори“, заявиха те. Могиловци благодариха на Радостин Танев за решаването на друг за тях проблем – преминаването на дърварите и тежкотоварните им автомобили в селото. Депутатът спомогна за подобряване на комуникацията между различните институции, за да бъде съобразен маршрутът на хората, обслужващи близката гора, без това да създава напрежение у местното население.", "date": "2019.02.27", "title": "Стара Загора: Народният представител от ГЕРБ Радостин Танев отново се срещна с жители на с. Могилово"}
{"url": "http://www.focus-news.net/news/2019/02/27/2628827/pravitelstvoto-predlaga-promeni-v-zakona-za-kadastara-i-imotniya-registar.html", "text": "Министерският съвет одобри промени в Закона за кадастъра и имотния регистър, насочени към подобряване на административното обслужване и качеството на кадастралната карта и кадастралните регистри, и намаляване на документооборота на хартиен носител между различните администрации. Това съобщиха от  правителствената информационна служба. \r\nЛицата, придобили правоспособност по кадастър по реда на Закона за кадастъра и имотния регистър (ЗКИР), ще могат да подпомагат службите по геодезия, картография и кадастър (СГКК), при административното обслужване на потребителите на кадастрални услуги, за което няма да получават възнаграждение. Това са инженери по геодезия, с образователно-квалификационна степен „магистър“ и минимум 2 години професионален стаж в областта на кадастъра. \r\nУвеличаването на териториалното покритие на страната с кадастрална карта и кадастрални регистри, увеличаването на броя на новопостроените сгради в големите градове и курортните комплекси и на инфраструктурните обекти, значително увеличи броя на заявленията за услуги, което създава необходимост от подпомагане на службите по геодезия, картография и кадастър. Към момента покритието на страната с кадастрална карта и кадастрални регистри е 72%, като се предвижда до средата на 2019 г. да достигне 90%. \r\nВключването на правоспособни лица в процеса ще подобри и ускори обслужването на гражданите и бизнеса. Не се предвижда въвеждане на допълнителна такса за гражданите, която те да заплащат на правоспособните лица. Гражданите ще заплащат нормативно определената държавна таксата за съответната услуга. \r\nПравоспособните лица ще имат право на достъп до информационната система на кадастъра, какъвто имат общинските служби по земеделие и общините. Чрез информационната система на кадастъра, правоспособните лица ще имат право само да получават скици на поземлени имоти, скици на сгради, схеми на самостоятелни обекти в сгради и съоръжения на техническата инфраструктура, както и удостоверения за наличие или липса на данни, но няма да могат да правят изменения на данните в тези документи и в кадастралната карта и в кадастралните регистри. Документите ще се изработват автоматично от информационната система на кадастъра, ще бъдат разпечатвани от правоспособните лица и след като те ги удостоверят, ще ги предоставят на потребителите на хартиен носител. Тези документи ще имат силата на официален документ, издаден от Агенцията по геодезия, картография и кадастър (АГКК). \r\nРедът и условията за осъществяване и прекратяване дейността на правоспособните лица, при подпомагане на СГКК в административното обслужване, както и документите, които ще могат да предоставят, ще се определят в наредба. \r\nНеобходимото ниво на познание на нормативната уредба и новостите в областта на геодезията, картографията и информационните системи ще се гарантира чрез задължението правоспособните лица да поддържат и повишават професионалната си квалификация. На всеки 2 години след годината, в която са придобили правоспособност или са преминали предишен курс, те ще са длъжни да преминат обучителен курс, по програма, одобрена от АГКК. \r\nС промените се диференцират санкциите спрямо поредността на извършване на нарушения на нормативните изисквания от правоспособни лица. При първо нарушение ще се налага глоба в размер от 1000 до 5000 лв. или имуществена санкция на стойност от 5000 до 10 000 лв. При повторно нарушение ще се пристъпва към отнемане на правоспособността за срок от 1 до 3 години, като срокът ще се определя в зависимост от степента и характера на нарушението. \r\nСъдебните органи и заинтересованите лица - собственици на недвижими имоти вече могат да получават електронни скици, схеми и удостоверения от АГКК, чрез информационната система на кадастъра, като тези електронни документи ще могат да се използват за провежданите производства от административните и съдебните органи. Добавянето на заинтересованите лица позволява електронната скица, схема или удостоверение да се предостави в електронен вид на съдебен или административен орган, на лице с публични функции или организация, предоставяща обществени услуги, за целите на производството, водено от тези органи и лица. От тази възможност ще могат да се ползват и съдиите по вписванията, които при провеждане на производството по вписване на актове за собственост в книгите по вписванията, извършват задължителна проверка за наличие на скица/схема на имота, за който се извършва вписването.", "date": "2019.02.27", "title": "Правителството предлага промени в Закона за кадастъра и имотния регистър"}
{"url": "http://www.focus-news.net/news/2019/02/27/2628829/nsi-regionalniyat-bvp-na-glava-ot-naselenieto-varira-ot-31-do-626-ot-sredniya-za-es-prez-2017-godina.html", "text": "През 2017 г. регионалният БВП на човек от населението, изразен в стандарти на покупателната способност (СПС), варира от 31% от средния за Европейския съюз (ЕС) в Северозападния район в България до 626% във Вътрешен Лондон-Запад в Обединеното кралство. Това съобщиха от  Националния статистически институт  (НСИ). Съществува значителна вариация както в рамките на ЕС, така и между отделните държави - членки на Общността, по данните, публикувани от Евростат - Статистическата служба на Европейския съюз. \r\nВодещите региони според БВП на човек от населението през 2017 г. след Вътрешен Лондон- \r\nЗапад в Обединеното кралство (626% от средното) са: Великото херцогство Люксембург (253%), Южен в Ирландия (220%), Хамбург в Германия (202%), Брюксел в Белгия (196%), Източен и Среден в Ирландия (189%) и Прага в Чешката република (187%). \r\nПрез 2017 г. двадесет и един региона са с БВП на човек от населението с 50% или повече спрямо средното равнище в ЕС-28: пет в Германия, по два в Ирландия, Австрия, Нидерландия и Обединеното кралство и по един в Белгия, Чешката република, Дания, Франция, Словакия, Полша и Швеция, както и във Великото херцогство Люксембург. Населението, живеещо в тези 21 региона, е 52.3 милиона души. \r\nВъв всяка държава - членка на Общността, където има повече от един регион на ниво NUTS2, най-високият БВП на човек от населението е в столичния регион с изключение на Берлин в Германия и Лацио в Италия. \r\nСлед Северозападния район в България (31% от средното равнище) регионите с най-ниско икономическо равнище са Майот във Франция и Северният централен в България (по 34%) и друг регион в България - Южен централен (35%). \r\nСред 20-те региона с БВП на човек от населението под 50% спрямо средното равнище в ЕС-28 са пет в България, по четири в Гърция и Унгария, три в Полша, по два във Франция и Румъния. Населението в тези 20 региона е 22.9 милиона души. \r\nСледва да се отбележи, че в някои региони стойностите на БВП на човек от населението биха могли значително да се влияят от потоците ежедневно мигрираща работна сила. Нетните миграционни потоци от ежедневно приходяща работна сила в тези региони увеличава продукцията до равнище, което не може да бъде достигнато от местното активно население в дадения регион. Съответният ефект се наблюдава и в регионите с ежедневно мигрираща извън тях работна сила. \t \r\nДанните са базирани на Номенклатурата на териториалните единици за статистически данни (NUTS 2016), утвърдена с Регламент (ЕС) № 2017/2391 на Европейския парламент и на Съвета от     12 декември 2017 година. Номенклатурата NUTS 2016 влиза в сила от 1 януари 2018 г. и дава единна, консистентна разбивка на териториалните единици за производството на регионална статистика за ЕС, като включва 104 региона на ниво NUTS1, 281 региона на ниво NUTS2 и 1 348 региона на ниво NUTS3. \r\nБВП, респективно БВП на човек от населението, представлява измерител на общата икономическа дейност в даден регион. Може да се използва за сравняване на икономическото развитие на регионите. Всъщност БВП не измерва разполагаемия доход на частните домакинства в региона. \r\nСтандартът на покупателната способност представлява условна валута, вземаща под внимание различията в националните равнища на цени. СПС позволява да се правят смислени сравнения на физическия обем на икономическите показатели между държавите. Агрегатите, изразени в СПС, са получени, като агрегатите по текущи цени в национална валута се разделят на съответния паритет на покупателната способност (ППС). \r\nПо-детайлна информация за други показатели и на ниво NUTS3 са на разположение до 2016 г. в базата данни на Евростат.", "date": "2019.02.27", "title": "НСИ: Регионалният БВП на глава от населението варира от 31 до 626% от средния за ЕС през 2017 година"}
{"url": "http://www.focus-news.net/news/2019/02/27/2628831/izmenya-se-naredbata-za-prilagane-na-shemite-uchilishten-plod-i-uchilishtno-mlyako.html", "text": "Правителството прие изменения в Наредбата за условията и реда за прилагане на схеми за предоставяне на плодове и зеленчуци и на мляко и млечни продукти в учебните заведения - схема „Училищен плод“ и схема „Училищно мляко“. Това съобщиха от  правителствената информационна служба.   Промените целят да поставят в равноправно положение всички заявители в двете схеми.  \r\nС последното изменение на Наредбата се въведе нов ред за кандидатстване и определяне на заявителите на плодове и на мляко и млечни продукти в учебните заведения. Съществуващите актове за одобрение на заявителите по тези схеми са с различен срок на действие - със срок до 3 години. Настоящите промени целят да не се допусне да има за дълъг период от време доставчици, които са получили одобрение по различни режими, като същевременно не бъдат нарушени доставките в рамките на текущата учебна година.", "date": "2019.02.27", "title": "Изменя се наредбата за прилагане на схемите „Училищен плод“ и „Училищно мляко“"}
{"url": "http://www.focus-news.net/news/2019/02/27/2628832/odobreni-sa-pozitsiyata-i-sastavat-na-balgarskata-delegatsiya-za-parvoto-zasedanie-na-balgaro-makedonskata-komisiya-za-ikonomichesko-satrudnichestvo.html", "text": "Правителството одобри позицията и състава на българската делегация за първото заседание на Междуправителствената българо-македонска комисия за икономическо сътрудничество. Това съобщиха от  правителствената информационна служба.  Комисията ще заседава в периода 6-7 март 2019 г. в Скопие под председателството на министъра на транспорта, информационните технологии и съобщенията на Република България Росен Желязков и на министъра на икономиката на Република Северна Македония Крешник Бектеши. \r\nИзграждането на транспортна и енергийна инфраструктура е сред основните теми на първото заседание между двете държави. В дневния ред са включени още въпроси от двустранното икономическо сътрудничество в области като търговия, инвестиции, селско стопанство и др. \r\nРепублика Северна Македония е важен икономически партньор за страната, което се обуславя от близостта на двете държави и предимствата на македонския пазар за българските фирми, като ниски транспортни разходи и сходни изисквания към стоките. Българската страна е сред шестте най-големи инвеститори в Република Северна Македония, като най-много инвестиции се реализират в металургия, хранително-вкусова промишленост, банкова и застрахователна дейност, геоложки проучвания, информационни технологии и телекомуникации, и в хотелиерството.", "date": "2019.02.27", "title": "Одобрени са позицията и съставът на българската делегация за първото заседание на българо-македонската комисия за икономическо сътрудничество"}
{"url": "http://www.focus-news.net/news/2019/02/27/2628830/kiriakos-mitsotakis-v-intervyu-za-tass-neobhodimo-e-da-se-izpolzvat-vsichki-vazmozhnosti-za-dialog-mezhdu-es-i-rusiya.html", "text": "Председателят на гръцката опозиционна партия „Нова демокрация“ Кириакос Мицотакис, който е на двудневно посещение в руската столица Москва, даде интервю за държавната информационна агенция  TACC , в рамките на което подчерта, че трябва да бъдат използвани всички възможности за диалог между Европейския съюз и Руската федерация.  \r\n„Отношенията между Европа и Русия преминаха по труден път. Считам, че всяка възможност за диалог между ЕС и Русия трябва да бъде използвана, така че стъпка по стъпка, без изкуствени бариери и отклонения, да изграждаме взаимно разбирателство и уважение към нещата, които са чувствителни за всяка от страните. Необходимо е да се намерят начини за намаляване на текущото напрежение. Европа сериозно ще оцени всяка стъпка на Москва в тази посока. Нашето желание е пълното възстановяване на отношенията, разбира се, при спазване на международното право и неговите основни принципи, като добросъседството. Според мен задълбочаването на отношенията между Гърция и Русия може да допринесе за това“, подчерта лидерът на най-голямата опозиционна партия в южната ни съседка.  \r\nМицотакис поясни, че Гърция се интересува от руските инвестиции в туризма, търговията, енергетиката, транспорта и недвижимите имоти и също така изучава с интерес възможността за преминаване на „Турски поток\" през територията й. \r\nАгенцията припомня, че в рамките на посещението си в Москва лидерът на гръцката опозиция ще проведе срещи с премиера на Русия Дмитрий Медведев, с министъра на външните работи Сергей Лавров, председателя на Държавната Дума Вячеслав Володин, с които ще обсъжда  двустранни отношения, ситуацията в Средиземно море, Сирия и въпроса за ядрената програма на Иран. Тереза Герова", "date": "2019.02.27", "title": "Кириакос Мицотакис в интервю за ТАСС: Необходимо е да се използват всички възможности за диалог между ЕС и Русия"}
{"url": "http://www.focus-news.net/news/2019/02/27/2628833/balgariya-podkrepi-kandidati-na-avstriya-finlandiya-i-malta-za-sada-v-lyuksemburg.html", "text": "България подкрепя кандидатурите на Австрия, Финландия и Малта за съдии в Съда на ЕС и в Общия съд на ЕС. Това съобщиха от  правителствената информационна служба. \r\nТова се посочва в одобрената днес от правителството българска позиция за заседанието на ръководителите и постоянни представителства в Брюксел (КОРЕПЕР II) на 6 март.  \r\nПосланиците ще обсъдят назначаването на един съдия в Съда на ЕС и на двама съдии в Общия съд на ЕС. Австрия предлага за съдия в Съда на ЕС Андреас Кумин с мандат до 6 октомври 2024 г. Финландия предлага за съдия в Общия съд на ЕС Туула Пиня от 1 септември 2019 г. до 31 август 2022 г. Малта издига за съдия в Общия съд на ЕС Рамона Френдо с мандат до 31 август 2019 г.", "date": "2019.02.27", "title": "България подкрепи кандидати на Австрия, Финландия и Малта за съда в Люксембург"}
{"url": "http://www.focus-news.net/news/2019/02/27/2628837/initsiativi-za-vazpomenanie-na-holokosta-nad-romite-byaha-diskutirani-v-bryuksel.html", "text": "Да се утвърди международен ден за почитане паметта на загиналите в ромския Холокост поискаха ромски организации от над 40 града в различни европейски държави по време на инициираната от тях дискусия с представители на Европейския парламент и Европейската комисия. Това съобщиха от пресцентъра на  ПП ГЕРБ . \r\nВ хода на разговорите за гоненията, на които ромската общност е била подложена от нацисткия режим през Втората световна война, бе отдадена заслужена почит на Българската православна църква, която прави много за спасяването на евреите и ромите в България. Заедно с това бе отбелязана и заслугата на българския цар Борис III. Благодарение на отказа му да предаде българските роми и евреи в „лагерите на смъртта” са спасени животите на 150 000 роми и 50 000 евреи. „България е единствената европейска държава, спасила своите роми по време на войната. В памет на загиналите бихме искали да се изгради мемориал, който би бил не само израз на почит към жертвите, но и предпоставка ромската общност да бъде представена в различна от наложилата се в обществото светлина”, коментира Илия Костов, председател на фондация „Европа – моят дом”. \r\n„Спасяването на българските евреи по време на Втората световна война е всепризнато за един от най-хуманните актове в човешката история. Малко известен е фактът, че в тези мрачни години България е спасила не само евреите, но и своите роми. Българското население и Българската православна църква са ярък пример за човечността, демонстрирана в едни от най-мрачните времена в Европа. Близо половин милион роми са загубили живота си вследствие на систематичната кампания на нацисткия режим за тяхното унищожаване”, коментира Емил Радев, който съдейства за провеждането на дискусията в Брюксел. Той подкрепи и идеята за изграждането на мемориал в памет на жертвите. \r\nСаболч Шмид, началник отдел „Дискриминация и ромски въпроси“ от генерална дирекция „Правосъдие“ на Европейската комисия изтъкна, че инициативите за почитане паметта на жертвите на ромския Холокост би трябвало да се подкрепят във всички държави-членки.  Той представи европейските политики и мерки, предназначени за приобщаване на ромската общност. \r\nРомео Франц, немски евродепутат от групата на Зелените, изрази позицията, че ромите трябва да се освободят от психиката на жертви. Той призова за по-голяма активност от страна на ромските общности за постигане на равенство и участие в европейски проекти за интеграция. Според бившия министър на труда и социалната политика Тотю Младенов, който също се включи в дискусията, Европа има нужда от постоянство по отношение на интеграцията на ромите. „Самата общност също трябва да участва в този процес, както и в правените за тях политики”, посочи Младенов и подчерта значението на образованието, на достъпа до заетост, както и на здравните и медицински грижи. \r\nМоника Холик, началник отдел „Еразъм +“ в Изпълнителна агенция по образование и култура към Европейската комисия, на свой ред представи различните възможности за финансиране на инициативи за почитане паметта на загиналите в ромския Холокост, за проекти за популяризиране на културата, както и за възможности за повишаване уменията и нивото на образование сред ромските общности.", "date": "2019.02.27", "title": "Инициативи за възпоменание на Холокоста над ромите бяха дискутирани в Брюксел"}
{"url": "http://www.focus-news.net/news/2019/02/27/2628834/grand-enerdzhi-eood-shte-dobiva-vaglishta-ot-uchastak-bobov-dol-na-bobovdolskiya-vaglishten-baseyn.html", "text": "Дружеството „Гранд Енерджи“ ЕООД ще поеме изцяло правата и задълженията по концесионния договор за добив на въглища от участък „Бобов дол“ на находище „Бобовдолски въглищен басейн“. Това реши Министерският съвет на днешното си заседание, одобрявайки поисканата от досегашния концесионер - „Въгледобив Бобов дол“ ЕООД промяна, съобщиха от  правителствената информационна служба. \r\nНаходище „Бобовдолски въглищен басейн“, участък „Бобов дол“ е разположено в землището на едноименната община, област Кюстендил. Концесионният договор за добив на въглища от него е сключен през 2005 г. за срок от 35 г.  \r\nКъм „Гранд Енерджи“ ще бъде отправено също предложение за промяна на клаузите в концесионния договор, свързани с предоставянето на банкова гаранция, реши още правителството. До момента исканата банкова гаранция покриваше 50% от паричните задължения на концесионера. След измененията тя трябва да покрива изцяло всички (не само паричните) задължения, свързани с изпълнението на концесионния договор. След въвеждането на по-широкия обхват на банковата гаранция, вноските във фонда за окончателно напускане на концесионната площ също ще бъдат финансово обезпечени с нея.", "date": "2019.02.27", "title": "„Гранд Енерджи“ ЕООД ще добива въглища от участък „Бобов дол“ на Бобовдолския въглищен басейн"}
{"url": "http://www.focus-news.net/news/2019/02/27/2628836/s-investitsiya-ot-blizo-25-miliona-leva-kaufland-otkri-parviya-si-hipermarket-vav-veliko-tarnovo.html", "text": "С инвестиция от близо 25 милиона лева Kaufland откри първия си хипермаркет във Велико Търново, предаде репортер на  Радио \"Фокус\" - Велико Търново", "date": "2019.02.27", "title": "С инвестиция от близо 25 милиона лева Kaufland откри първия си хипермаркет във Велико Търново"}
{"url": "http://www.focus-news.net/news/2019/02/27/2628835/aktsenti-v-sutreshniya-blok-dobro-utro-balgariya-po-radio-fokus-na-28-fevruari.html", "text": "Какви факти бяха изнесени на пресконференцията за ваксинопредотвратимите заболявания, има ли епидемия на морбили, каква е клиничната картина на грипа, ще ни информира главният държавен здравен инспектор доц. Ангел Кунчев. Кръгла маса на тема „Има ли криза на европейските ценности?“ преди дни бе организирана в парламента. Има ли криза на европейските ценности, очаквайте коментара на политологът доц. Васил Гарнизов, преподавател в НБУ и участник в събитието. С него ще обсъдим и актуалните политически теми. Община Казанлък участва в работна среща за проблемите на културното наследство заедно с представители на държавите от ЕС, както и за богата културна програма на общината ще разговаряме със Сребра Касева, началник кабинет на кмета на Казанлък. Докъде стигна реализирането на проекта за паметник на оперната и народна певица Гюрга Пинджурова в Община Трън, както и какви други проекти се реализират в общината ще ни каже кметът Цветислава Цветкова. Изложба, посветена на 175 години от рождението и 110 години от смъртта на Кузман Шапкарев ще бъде представена в Регионален исторически музей – Благоевград. Още по темата допълва колегата от  Радио „Фокус“ – Пирин  Ливия Нинова. Как в Карловска община ще отбележат Освобождението на България от турско робство. Повече по темата ще чуем от колегата Цветана Тончева, от Радио \"Фокус\"- Пловдив. \r\nТези и още теми - в сутрешния блок  „Добро утро, България“  на  Радио „Фокус“  от 06.00 до 10.00 часа, с водещ Елеонора Чолакова.", "date": "2019.02.27", "title": "Акценти в сутрешния блок „Добро утро, България“ по Радио „Фокус“ на 28 февруари"}
{"url": "http://www.focus-news.net/news/2019/02/27/2628839/prezidentat-rumen-radev-izrazi-saboleznovaniya-na-svoya-egipetski-kolega-abdel-fatah-al-sisi-po-povod-zhertvite-pri-tragichniya-intsident-v-kayro.html", "text": "Президентът Румен Радев изрази съболезнования на своя египетски колега Абдел Фатах Ал-Сиси по повод жертвите при тежкия инцидент с влак в Кайро. Това съобщиха от  прессекретариата на държавния глава . \r\n„С дълбока тревога посрещнах вестта за трагичния инцидент в Кайро, при който загинаха десетки души и много други бяха ранени. От името на целия български народ и от свое име изказвам най-искрени съболезнования на роднините и близките на загиналите“, заявява в писмото си до Абдел Фатах Ал-Сиси българският президент.  \r\nВ съболезнованието си Румен Радев изразява надежда за скорошно и пълно възстановяване на пострадалите при тежкия инцидент.", "date": "2019.02.27", "title": "Президентът Румен Радев изрази съболезнования на своя египетски колега Абдел Фатах Ал-Сиси по повод жертвите при трагичния инцидент в Кайро"}
{"url": "http://www.focus-news.net/news/2019/02/27/2628841/pregled-na-mezhdunarodnite-novini-do-18-chasa-agentsiya-fokus.html", "text": "Във виетнамската столица Ханой завърши официалната вечеря, организирана с представители на делегациите на САЩ и Северна Корея след 10-минутната среща между американския президент Доналд Тръмп и лидера на Пхенян Ким Чен-ун, предава  TACC . \r\nУточнява се, че на вечерята са присъствали държавният секретар на САЩ Майк Помпео и ръководителя на администрацията на Белия дом Мик Мълвейни. Пхенян е бил представен от заместник-председателят на Централния комитет на Трудовата партия на Корея Ким Йон Чхол и министърът на външните работи Ли Йон Хо. \r\nПървият разговор между Тръмп и Ким Чен-ун се състоя в хотел „Метропол“ в Ханой, разположен в оживена част на виетнамската столица. Преговорите между Тръмп и Ким Чен-ун ще бъдат възобновени в четвъртък, 28 февруари. \r\nТръмп не изключи възможността втората среща на върха с лидера на Северна Корея Ким Чен-ун да приключи с подписването на мирен договор, който да сложи официален край на Корейската война (1950-1953). Той сподели пред журналисти, че разговорът му с Ким Чен-ун е бил „много хубав“. На свой ред лидерът на Пхенян сподели, че беседата е била „много интересна“. \r\n***  Гърция проучва възможностите за продължаване на газопровода „Турски поток“ през територията й с цел доставка на руски природен газ за други страни от Европа. Това заяви председателят на гръцката опозиционна партия „Нова демокрация“ Кириакос Мицотакис, който е на двудневно посещение в руската столица Москва, в интервю за държавната информационна агенция  TACC . \r\nСпоред лидера на „Нова демокрация“ неговата партия подкрепя стратегията за диверсификация на източниците и пътищата за енергийно снабдяване като необходим принцип за енергийната сигурност на Европа. Освен това той подчерта, че тази политика е в съответствие с курса на „Нова демокрация“, чиято цел е да превърне Гърция в енергиен център на Югоизточна Европа. \r\n„В тази рамка и при надлежно отчитане на регулаторната рамка на ЕС, както и последното решение на ЕС относно регулациите на тръбопроводите, ние проучваме възможността за преминаване на „Турски поток“ през Гърция \", подчерта Мицотакис. \r\nГръцкият премиер Алексис Ципрас, по време на посещението си в Москва на 7 декември 2018 г., също обсъди въпроса за разширяването на газопровода „Турски поток\" към Европа. На 5 февруари, след среща с държавния глава на Турция Реджеп Тайип Ердоган, той потвърди, че Гърция би искала да разшири енергийното си сътрудничество с Турция и да участва в изпълнението на проекта за „Турски поток“. \r\nТАСС припомня, че газопроводът с дължина 930 км минава по дъното на Черно море до брега на Турция, след което ще бъде положена сухопътна транзитна линия до границата на Турция със съседните страни с дължина 180 км. Капацитетът на всяка линия е 15,75 милиарда кубически метра природен газ годишно. Първите доставки на газ са планирани за края на 2019 г. „Газпром“ счита Гърция, Италия, България, Сърбия и Унгария за потенциални пазари. \r\n***  Председателят на гръцката опозиционна партия „Нова демокрация“ Кириакос Мицотакис, който е на двудневно посещение в руската столица Москва, даде интервю за държавната информационна агенция  TACC , в рамките на което подчерта, че трябва да бъдат използвани всички възможности за диалог между Европейския съюз и Руската федерация.  \r\n„Отношенията между Европа и Русия преминаха по труден път. Считам, че всяка възможност за диалог между ЕС и Русия трябва да бъде използвана, така че стъпка по стъпка, без изкуствени бариери и отклонения, да изграждаме взаимно разбирателство и уважение към нещата, които са чувствителни за всяка от страните. Необходимо е да се намерят начини за намаляване на текущото напрежение. Европа сериозно ще оцени всяка стъпка на Москва в тази посока. Нашето желание е пълното възстановяване на отношенията, разбира се, при спазване на международното право и неговите основни принципи, като добросъседството. Според мен задълбочаването на отношенията между Гърция и Русия може да допринесе за това“, подчерта лидерът на най-голямата опозиционна партия в южната ни съседка.  \r\nМицотакис поясни, че Гърция се интересува от руските инвестиции в туризма, търговията, енергетиката, транспорта и недвижимите имоти и също така изучава с интерес възможността за преминаване на „Турски поток\" през територията й. \r\nАгенцията припомня, че в рамките на посещението си в Москва лидерът на гръцката опозиция ще проведе срещи с премиера на Русия Дмитрий Медведев, с министъра на външните работи Сергей Лавров, председателя на Държавната Дума Вячеслав Володин, с които ще обсъжда  двустранни отношения, ситуацията в Средиземно море, Сирия и въпроса за ядрената програма на Иран. \r\n***  Най-малко 20 души са загинали при влакова катастрофа на централната железопътна гара в египетската столица Кайро, предава  AFP . \r\nПри инцидента, който предизвика голям пожар на гара „Рамзес“, пострадаха също 40 души, съобщиха източници от силите за сигурност и медиците. \r\nЕгипетската държавна телевизия също потвърди данните.  \r\nЧас след произшествието транспортният министър на страната Хисхам Арафат подаде оставка, се казва в изявление от пресслужбата на съответното ведомство в Кайро. \r\n***  Властите на Унгария прекратиха разследването за влизането в страната на бившия македонски премиер Никола Груевски, тъй като е установено, че той е имал валидни документи, предава скопската електронна медия  A1 On . \r\n„По време на разследването беше установено, че Никола Груевски има валидни документи за преминаване на унгарско-сръбската граница и на другите гранични пунктове, и влизането му в Шенгенското пространство е в съответствие със законовите разпоредби\", се казва в доклада на унгарската полиция, с който се затваря разследването за начина, по който бившият премиер Груевски влезе в Унгария, според унгарския портал 444.hu, цитиран от македонската медия. \r\nСпоред Отдела за незаконна миграция в случая с Груевски „не е констатирано незаконно преминаване на границата“, въпреки че според медиите не е ясно с какъв документ е преминал проверката. Особено интересно за унгарските медии е частта за прекратяването на разследването срещу Груевски,  според която „процедурата за получаване на убежище не е организирана, той доброволно е подал молбата си за убежище до унгарските власти\". \r\nМеждувременно Груевски бе заподозрян по случаите „Титаник\", „ТНТ\" и „Талир\", и осъден на две години затвор по случая „Танк“. \r\nГруевски избяга от Македония на 9 ноември и впоследствие получи убежище в Унгария. Оттогава той редовно пише в социалните мрежи, дава интервюта на медии и е сниман няколко пъти, докато се разхожда из Будапеща. \r\nМакедонските власти все още не са получили подробна информация за това как Груевски е успял да напусне страната. \r\n***  Държавният глава на Франция Еманюел Макрон призова британските лидери да вземат решение дали Обединеното кралство ще напусне структурите на Общността, предава  AFP ,  като припомн, че Лондон все още се колебае дали да поиска удължаване на срока за Брекзит. \r\n„Както каза и (главният преговарящ на ЕС за Брекзит) Мишел Барние, не се нуждаем от повече време, това, което е необходимо повече от всичко друго, е решение“, подчерта Макрон след разговор с канцлера на ФРГ Ангела Меркел в Париж. \r\n***", "date": "2019.02.27", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/02/27/2628840/kiriakos-mitsotakis-v-intervyu-za-tass-gartsiya-prouchva-vazmozhnostite-za-prodalzhavane-na-turski-potok-prez-teritoriyata-y.html", "text": "Гърция проучва възможностите за продължаване на газопровода „Турски поток“ през територията й с цел доставка на руски природен газ за други страни от Европа. Това заяви председателят на гръцката опозиционна партия „Нова демокрация“ Кириакос Мицотакис, който е на двудневно посещение в руската столица Москва, в интервю за държавната информационна агенция  TACC . \r\nСпоред лидера на „Нова демокрация“ неговата партия подкрепя стратегията за диверсификация на източниците и пътищата за енергийно снабдяване като необходим принцип за енергийната сигурност на Европа. Освен това той подчерта, че тази политика е в съответствие с курса на „Нова демокрация“, чиято цел е да превърне Гърция в енергиен център на Югоизточна Европа. \r\n„В тази рамка и при надлежно отчитане на регулаторната рамка на ЕС, както и последното решение на ЕС относно регулациите на тръбопроводите, ние проучваме възможността за преминаване на „Турски поток“ през Гърция \", подчерта Мицотакис. \r\nГръцкият премиер Алексис Ципрас, по време на посещението си в Москва на 7 декември 2018 г., също обсъди въпроса за разширяването на газопровода „Турски поток\" към Европа. На 5 февруари, след среща с държавния глава на Турция Реджеп Тайип Ердоган, той потвърди, че Гърция би искала да разшири енергийното си сътрудничество с Турция и да участва в изпълнението на проекта за „Турски поток“. \r\nТАСС припомня, че газопроводът с дължина 930 км минава по дъното на Черно море до брега на Турция, след което ще бъде положена сухопътна транзитна линия до границата на Турция със съседните страни с дължина 180 км. Капацитетът на всяка линия е 15,75 милиарда кубически метра природен газ годишно. Първите доставки на газ са планирани за края на 2019 г. „Газпром“ счита Гърция, Италия, България, Сърбия и Унгария за потенциални пазари. Тереза Герова", "date": "2019.02.27", "title": "Кириакос Мицотакис в интервю за ТАСС: Гърция проучва възможностите за продължаване на „Турски поток“ през територията й"}
{"url": "http://www.focus-news.net/news/2019/02/27/2628843/mvr-granichni-politsai-shte-razdavat-na-gkpp-kalotina-razyasnitelni-materiali-na-chuzhdestranni-vodachi-na-tovarni-avtomobili-na-28-fevruari.html", "text": "Гранични полицаи ще раздават на ГКПП \"Калотина\" разяснителни материали на чуждестранни водачи на товарни автомобили, които преминават през територията на страната, от 11.30 часа на 28 февруари, четвъртък. Това съобщиха от пресцентъра на  МВР . В изготвените листовки са описани подробно изискванията на Закона за движение по пътищата.", "date": "2019.02.27", "title": "МВР: Гранични полицаи ще раздават на ГКПП \"Калотина\" разяснителни материали на чуждестранни водачи на товарни автомобили на 28 февруари"}
{"url": "http://www.focus-news.net/news/2019/02/27/2628844/sport-karlos-saynts-s-nay-dobro-vreme-v-barselona.html", "text": "Карлос Сайнц с Макларън даде най-добро време в сутрешните тестове на пистата в Барселона. Заместникът на Алонсо беше единственият, който слезе под 1 минута и 18 секунди, а вторият Фетел и третият Верстапен останаха над секунда назад. Сесията на Макларън обаче не премина гладко – болидът спря на изхода от бокса заради проблем с водното налягане. \r\nФетел пък предизвика втория червен флаг в тестовете, след катастрофа на завой номер 3, най-вероятно заради механична повреда. \r\nВенцислав ДРАГОМАНОВ", "date": "2019.02.27", "title": "Спорт: Карлос Сайнц с най-добро време в Барселона"}
{"url": "http://www.focus-news.net/news/2019/02/27/2628845/ministar-nikolina-angelkova-poluchi-otlichieto-v-kategoriya-darzhavna-administratsiya-na-godishnata-tseremoniya-na-bait-za-2018-g.html", "text": "Министърът на туризма Николина Ангелкова получи отличието в категория „Държавна администрация“ в Наградите на БАИТ за 2018 г. Призът й бе връчен на официална церемония в София. Отличието се дава за внедрените от Министерството на туризма електронни услуги. Това съобщиха от пресцентъра на  министерството . \r\nТова е признание за мен и моя екип за усилията, които полагаме да сме иновативни и да работим в подкрепа на бизнеса, гражданите и развитието на сектора, каза министър Ангелкова. Призът е и знак, че вървим в правилната посока при дигитализацията в туризма.  \r\nЩастливи сме, че Министерството на туризма е първата държавна администрация, която предостави електронни услуги по Закона за туризма и те са достъпни с един клик и през смарт телефон, 24 часа в денонощието и 7 дни в седмицата, допълни  министърът. Внедряването  на новите технологии ни помагат да надграждаме резултатите и да развиваме туризма. Водещата ни цел е утвърждаването на България като целогодишна дестинация за качествен туризъм, заключи министър Ангелкова.", "date": "2019.02.27", "title": "Министър Николина Ангелкова получи отличието в категория “Държавна администрация” на годишната церемония на БАИТ за 2018 г."}
{"url": "http://www.focus-news.net/news/2019/02/27/2628847/kurir-sarbiya-vaorazheni-albantsi-sa-napadnali-obezlyudeno-srabsko-selo.html", "text": "Група въоръжени албанци са „нападнали“ обезлюденото село Растелица край сръбския град Куршумлия, Топлишки окръг, съобщава електронното издание на белградския ежедневник  Kurir . \r\nПо данни на местни медии, селото е било изоставено. Въоръжените албанци са откраднали инструменти, мебели и други предмети от къщите на селяните, които отдавна са напуснали Растелица.  \r\nОт редакцията подчертават, че в продължение на години албанците нападат сръбските села по административната линия и незаконно изсичат горите в района.  \r\nВ средата на февруари, косовската полиция навлезе на територията на Централна Сърбия, нарушавайки по този начин Споразумението за движение в зоната на административната линия, припомня изданието. Тереза Герова", "date": "2019.02.27", "title": "Kurir (Сърбия): Въоръжени албанци са „нападнали“ обезлюдено сръбско село"}
{"url": "http://www.focus-news.net/news/2019/02/27/2628842/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” Метеорологична обстановка: \r\nТемпературите са в интервала от - 5° до +14°. Времето над страната е предимно облачно. Слаб вятър духа в почти цялата страна. Слаб дъжд вали в областите: Стара Загора, Ловеч както и в района на Своге /обл. София/. Слаб сняг вали в област Смолян, както и в района на Черна Места /обл. Благоевград/, Босна и ,,Дюлински‘‘ проход /обл. Бургас/, проходи ,,Троян – Кърнаре‘‘, ,,Шипково – Рибарица‘‘ и Априлци /обл. Ловеч/, Картела /обл. Пазарджик/, Котел /обл. Сливен/, Самоковски път, Пирдоп, проход ,,Гълъбец‘‘ /обл. София/, проход ,,Шипка‘‘, Мъглиж и Павел Баня /обл. Стара Загора/, Каспичан /обл. Шумен/. Пътните настилки са предимно сухи, по усойните и планински райони частично заледени и заснежени, обработени и проходими при зимни условия. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. \r\nДвижението в тунел „Траянови врата“ посока Бургас се осъществява в една лента поради ремонт на осветителната система в активната лента. Движението се извършва в изпреварващата лента. Срок: от 10:00 до 15:30 часа на 28.02.2019 г. \r\nОбласт Стара Загора: \r\nВременно се ограничава движението по активната лента от км. 160+000 до км. 165+000 в посока Бургас, поради ремонт на асфалтовата настилка. Движението се извършва по изпреварващата лента за движение и се регулира от сигналисти. Срок на действие до 28.02.2019 г. \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в изпреварващата лента. Движението се извършва по активната лента. Участъкът е сигнализиран с пътни знаци и скоростта на движение е ограничена до 50 км/ч. Срок 11.03.2019 г. \r\nВъведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Превала“ - забранен за МПС над 12 т. както и тегленето на ремаркета и полуремаркета; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- Път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка с.Бела - с.Скомля от км 47+100 до км 47+200 се осъществява с повишено внимание за всички МПС в двете посоки поради уширение на регула. Движението се регулира със светофарна уредба. Срок на ремонта от 10.00 ч. на 11.02.2019г. до 17.30ч. на 05.03.2019 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\nДвижението в участъка от тунел „Железница“ – Кресненско ханче от км 371+000 до км 390+291 се осъществява в едната лента поради ремонтни дейности на метални ограничители /мантинели/. Движението се регулира от сигналисти. Срок до 17:00 ч. на 28.02.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Ямбол:  \r\nДвижението в участъка Окоп – Елхово от км 271+000 до км 283+000 се осъществява в една лента поради изсичане на храсти. Движението се регулира чрез пътни знаци. Срок до 28.02.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 167 +100 до км 181+100 се осъществява с повишено внимание поради строително-ремонтни дейности на банкета. Участъкът е сигнализиран с пътни знаци. Срок до 05.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:   \r\nРемонтни дейности и временна организация на движението /ВОД/:  \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир – Айтос от км 52+000 до км 92+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 05.03.2019 г. \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, и поставяне на ОСП, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът ІІ-11 : Движението по път ІІ-11 с. Орсоя – гр. Лом се осъществява в една лента, поради рязане на храсти. Движението се регулира от сигналисти на място. Срок до 28.02.2019 г. \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти и клони. Движението се регулира от сигналисти на място. Срок до 28.02.2019 г. \r\n Път ІІ-81: Движението по път ІІ-81 с. Бързия - гр. Берковица от км 73+000 до км 75+000 се осъществява в едната лента,  поради профилиране на банкети. Движението се регулира от сигналисти на място. Срок до 28.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът II-63: Движението по път II-63 Перник –Трън от км 4+600 до км 31+000 се осъществява в една лента поради ремонтни дейности на асфалтовата настилка. Организацията на движението е сигнализирана с пътни знаци. Срок: 28.02.2019 год        \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\n Път ІІ-82: Движението по път ІІ-82 Самоков – София от км 72+000 /Златна рибка/ до км 80+000 /Кокалянско ханче/ се осъществява в една лента поради подмяна на ограничителни системи /мантинели/ в посока София през светлата част на денонощието. Движението се извършва двупосочно в лентата посока Самоков. Срок 28.02.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 05.03.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.27", "title": "Актуална пътна обстановка"}
{"url": "http://www.focus-news.net/news/2019/02/27/2628848/sofiya-suhi-trevi-i-hrasti-goryat-v-blizost-do-iztochnata-tangenta.html", "text": "Сухи треви и храсти горят в близост до Източната тангента, съобщи читател на  Агенция „Фокус“ . На място има екипи на пожарната и жандармерията.", "date": "2019.02.27", "title": "София: Сухи треви и храсти горят в близост до Източната тангента"}
{"url": "http://www.focus-news.net/news/2019/02/27/2628849/gd-granichna-politsiya-na-gkpp-kapitan-andreevo-gkpp-lesovo-gkpp-kalotina-i-gkpp-dunav-most-1-i-dunav-most-2-trafikat-e-intenziven-na-izhod-za-tovarni-avtomobili.html", "text": "На ГКПП \"Капитан Андреево\", ГКПП \"Лесово\" , ГКПП „Калотина“ и ГКПП „Дунав мост-1“ и „Дунав мост-2“ трафикът е интензивен на изход за товарни автомобили. Това съобщиха от ГД „Гранична полиция“. Това съобщиха от  ГД „Гранична полиция“ . Информацията за трафика е към 18.00 часа. Нормален е трафикът на контролно-пропускателните пунктове по границите с Македония и Гърция.  \r\nПоради усложнена метеорологична обстановка в Румъния (силен вятър и снеговалеж) вероятно ще бъдат въведени ограничения за пътуване на МПС по републиканската пътна мрежа. При промяна на обстановката на територията на Република Румъния ще бъде оповестена допълнителна информация.", "date": "2019.02.27", "title": "ГД \"Гранична полиция\": На ГКПП \"Капитан Андреево\", ГКПП \"Лесово\" , ГКПП „Калотина“ и ГКПП „Дунав мост-1“ и „Дунав мост-2“ трафикът е интензивен на изход за товарни автомобили"}
{"url": "http://www.focus-news.net/news/2019/02/27/2628846/broyat-na-zarazenite-s-morbili-prodalzhava-da-raste-51-sa-sluchaite-kam-momenta-obzor.html", "text": "Броят на заразените с морбили продължава да расте, като случаите към настоящия момент са 51. Това стана ясно по време на пресконференция в Министерство на здравеопазването, на която се обсъждаха ваксинопредотвратимите заболявания. В обсъждането на темата взеха участие главният държавен здравен инспектор доц. д-р Ангел Кунчев, директорът на Националния център по заразни и паразитни болести проф. Тодор Кантарджиев и изпълнителният директор на СБАЛИПБ „Проф. Иван Киров” проф. д-р Татяна Червенякова.  \r\nД-р Ангел Кунчев посочи, че от заразените с морбили 51 случая, 40 са в Благоевградска област, в град София са 7, в София област са 3 и във Варна 1. По думите му случаят във Варна е \"издънка\" на Благоевград, защото жената е имала контакт с болен от морбили по време на ски почивка. Само трима от заразените в България са били с непълен имунизационен статус, а останалите изобщо не са били имунизирани.  \r\nГлавният държавен здравен инспектор подчерта, че ескалацията на случаите на морбили в Европа през последните 3 години е започнала през 2016 година, с отделни взривове в Украйна, след това се е пренесла и в други страни, като Румъния, Франция, Дания, Германия, а по късно и в Сърбия, и Гърция. Той посочи, че до настоящия момент има вече някакъв спад в изброените балкански страни, но започва развитието на морбили в Македония. По думите му за 2016 година случаите на заразени с морбили в Европа са 5 273, за 2017 година стават 25 863 и за 2018 година са 82 596, като най-много смъртни случаи е имало в Румъния и Гърция. \r\nД-р Кунчев отбеляза, че в България за 2014 и 2015 година има нулеви случаи за морбили, 2016 година у нас има само един случай, но за 2017 година са 165. \r\nЗдравният инспектор припомни, че има механизъм за съобщаване на нежелани реакции, като това е възможно да се направи на интернет страницата на Изпълнителната агенция по лекарствата. По думите му всеки един човек може да изпрати такова съобщение. Той подчерта, че при 2 млн. и 200 хил. ваксинации през 2018 г. са съобщени едва 108 нежелани реакции, като само 15 са свързани с ваксини срещу морбили. Всички те са за преходни реакции, които по никакъв начин не са животозаплашващи. По думите му това са предимно повишаване на телесната температура, подуване или зачервяване около мястото на поставяне на ваксината. „Важно е да се знае, че 1 болен от морбили, срещнал 100 неимунизирани срещу заболяването лица, разболява 95 от тях“, каза. д-р Кунчев. Той подчерта, че формално в страната ваксинациите са задължителни и безплатни. „Миналата година в страната ни районните здравни инспекции са направили 16 хил. проверки за изпълнението на имунизационния календар и са съставили 112 акта на родители, които не са ваксинирали децата си. Отделно има актове и на общопрактикуващи лекари и друг медицински персонал“, отбеляза здравният инспектор, като допълни, че за родители, които не имунизират децата си глобата е от 50 до 100 лв. и може да достигне 200 лв. при повторно неваксиниране. \r\nДиректорът на Националния център по заразни и паразитни болести проф. Тодор Кантарджиев посочи, че в момента Националната референтна лаборатория към Националния център по паразитни и заразни болести, лабораторно проверява всеки докладван за съмнение от регионалните здравни инспекции случай на морбили извън благоевградското огнище. Той подчерта, че най-уязвими от заразата са неваксинираните деца до 13-месечна възраст и най-вече тези между 6 и 13 месеца, при които намалява защитата при предаваната от майката на плода.  \r\nИзпълнителният директор на СБАЛИПБ „Проф. Иван Киров” проф. д-р Татяна Червенякова уточни, че в момента в Инфекциозна болница има 7 пациента с морбили с благоприятен ход на заболяването.   \r\nПо отношение развитието на имунизационния календар доц. д-р Ангел Кунчев посочи, че Експертният съвет по имунопрофилактика е взел решение, чрез Националната програма за грип от следващия сезон, да бъде осигурен безплатен достъп до ваксина срещу грип за всички желаещи хора над 65 години. Те предлагат още да се намалят приемите на ваксина за туберкулоза от 4 на 3, да се промени схемата на прием за пневмококова ваксина - от 4 на 3 и да се въведе още една реимунизация срещу коклюш в по-висока възраст. Експертите предлагат и да се въведе препоръчителна ваксина срещу варицела, която чрез национална програма да се поставя безплатно на желаещите. \r\nИрина ИВАНОВА", "date": "2019.02.27", "title": "Броят на заразените с морбили продължава да расте - 51 са случаите към момента (ОБЗОР)"}
{"url": "http://www.focus-news.net/news/2019/02/27/2628850/vik-ruse-shte-investira-nad-112-mln-lv-v-novi-vodoprovodi-i-kanalizatsiya-druzhestvoto-podade-predsrochno-parviya-proekt-za-finansirane-po-opos-2014-2020.html", "text": "„Водоснабдяване и канализация“ (ВиК) ООД-Русе подаде предсрочно проектното си  предложение за финансиране по Оперативна програма „Околна среда 2014-2020“ (ОПОС). Общият размер на инвестицията възлиза на 112 млн. лв. без ДДС. Това каза в Русе зам.-министърът на регионалното развитие и благоустройството Николай Нанков, който участва в дискусията „Европа в нашия дом“, съобщиха от пресцентъра на  министерството .  \r\nОсвен ВиК- Русе, за финансиране по ОПОС ще кандидатстват още 13 оператора, които в момента подготвят проектните си предложения на база извършените  прединвестиционни проучвания за обособените територии. Всички те трябва да бъдат подадени в Министерството на околната среда и водите до 23 април 2019 г. Проектът за агломерация Русе предвижда разходи в размер на 50,4 млн. лв. за модернизация на водоснабдяването и 38 млн. лв. за отвеждане и пречистване на отпадъчните води.  С тези средства ще се подменят чугунени водопроводи, ще се реконструират канализационни колектори, главни и второстепенни водопроводни клонове и  съществуващи довеждащи водопроводи. Ще се доизгради ВиК мрежата в кварталите „Средна Кула“ и „Долапите“, ще се изгради отвеждащ колектор и ще се реконструира прилежаща ВиК мрежа. Очаква се през тази година да се проведат обществените поръчки и да започне реалното изпълнение, така че до две години проблемите с водоснабдяването и канализацията за двата жилищни квартала да бъдат решени, коментира зам.-министър Нанков.  \r\nНа територията на област Русе се изпълняват и ключови инвестиционни проекти в областта на пътната инфраструктура, посочи още той.  \r\nНай-важният от тях е магистралата „Русе - Велико Търново“, с която са тясно свързани проектът за нов мост на р. Дунав край Русе и тунелът под връх Шипка. Това е новата икономическа ос в България, новият коридор за бизнес по линията Свиленград - Хасково - Стара Загора - Габрово - Русе - Букурещ.   \r\nПроектът за магистралата „Русе - Велико Търново“ все още е в плен на съдебните процедури, тъй като решението за ОВОС се обжалва. На 30 ноември ВАС отхвърли внесените жалби. На 30 януари 2019 г. обаче постъпи касационна жалба, като в законоустановения срок АПИ депозира отговор пред 5-членния състав на ВАС. Очаква се решението на съда.  \r\nПрограмата на АПИ предвижда през 2019 г. да стартират обществените поръчки за избор на изпълнител на строително-монтажните работи и на строителния надзор при проектирането и строителството на участъка от магистралата от Русе до Бяла и обходния път на града. Дължината на трасето е 76,2 км, а индикативната стойност за двата проекта е около 670 млн. лв. без ДДС, информира Нанков.  През тази година ще завърши рехабилитацията на републиканския път Русе – Бяла, по който в момента преминават по около 5000 тежкотоварни превозни средства ежедневно и ще бъде алтернативен на магистралата, коментира още зам.- министър Нанков. До месец ще приключи разширяването на пътя Русе – Мартен, на входа за Дунав мост. През тази година ще бъде направен и проект за основен ремонт на Дунав мост. Предстои да стартират обществени поръчки за рехабилитация на общо 40 км от пътя Русе – Кубрат, която ще се финансира от Оперативна програма „Региони в растеж“ 2014-2020.  \r\nОбщина Русе е един от отличниците при изпълнението на финансираните от програмата проекти за градска и образователна среда, градски транспорт и други. Те са едни от най-видимите, защото осигуряват уюта и комфорта на хората, коментира регионалният заместник-министър и отчете, че в област Русе се изпълняват най-много проекти по Програма Интеррег „Румъния – България“.", "date": "2019.02.27", "title": "ВиК-Русе ще инвестира над 112 млн. лв. в нови водопроводи и канализация, дружеството подаде предсрочно първия проект за финансиране по ОПОС 2014-2020"}
{"url": "http://www.focus-news.net/news/2019/02/27/2628852/prokurorskata-kolegiya-na-vss-opredeli-dots-d-r-yuliana-mateeva-za-chlen-na-konkursnata-komisiya-za-parvonachalno-naznachavane-na-dlazhnost-prokuror-v-spetsializiranata-prokuratura.html", "text": "Прокурорската колегия на Висшия съдебен съвет (ВСС) определи чрез жребий доц. д-р Юлиана Младенова Матеева - хабилитиран преподавател по наказателно право във Варненски свободен университет „Черноризец Храбър“, като резервен член на конкурсната комисия за първоначално назначаване на длъжност „прокурор“ в Специализираната прокуратура, по конкурс, обявен с решение на Прокурорската колегия на ВСС по протокол № 30/21.11.2018 г. Това съобщиха от  ВСС . Решението е във връзка с отвод на доц. д-р Светла Маргаритова-Вучкова – хабилитиран преподавател по наказателно право в Бургаския свободен университет, определена за резервен член на конкурсната комисия с решение на ПК по протокол № 6/20.02.2019 г.", "date": "2019.02.27", "title": "Прокурорската колегия на ВСС определи доц. д-р Юлиана Матеева за  член на конкурсната комисия за първоначално назначаване на длъжност „прокурор“ в Специализираната прокуратура"}
{"url": "http://www.focus-news.net/news/2019/02/27/2628853/dobrich-oblastniyat-upravitel-krasimir-kirilov-poluchi-yubileen-medal-po-povod-140-godishninata-ot-sazdavaneto-na-voenno-morskite-sili-na-republika-balgariya.html", "text": "Областният управител Красимир Кирилов е взел участие в работата на Оперативния сбор с основния команден състав на Военно-морските сили (ВМС), съобщиха от пресцентъра на  Областната администрация . Красимир Кирилов е представил пред командира на ВМС на Република България- контраадмирал Митко Петев и командния състав актуални проблеми и перспективи за развитие на област Добрич. На срещата са били обсъдени възможности за съвместни проекти. Областният управител е благодарил на командира на ВМС за доброто партньорство и е заявил готовност сътрудничеството да продължи. Контраадмирал Митко Петев също е изказал благодарност на Красимир Кирилов за подкрепата към структурите на Военно-морските сили и му е връчил юбилеен медал по повод 140-годишнината от създаването на военно-морските сили на Република България.", "date": "2019.02.27", "title": "Добрич: Областният управител Красимир Кирилов получи юбилеен медал по повод 140-годишнината от създаването на Военно-морските сили на Република България"}
{"url": "http://www.focus-news.net/news/2019/02/27/2628851/washington-examiner-maykal-koen-nyama-dokazatelstva-a-podozreniya-za-sporazumenie-mezhdu-donald-tramp-i-rusnatsite-maykal-koen-kazva-che-nyama-dokazatelstva-che-tramp-e-sklyuchil-sporazumenie-s-rusiya.html", "text": "Бившият адвокат на държавния глава на САЩ Доналд Тръмп - Майкъл Коен, няма доказателства за това, че в рамките на предизборната си кампания претендентът на Републиканската партия за поста в Белия дом е сключил сделка с Русия, за да спечели президентските избори в страната, отбелязва американското издание  Washington Examiner . \r\n„Бяха повдигнати въпроси за това, че разполагам с преки доказателства, че Тръмп или неговата кампания са се съюзили с Русия. Не, не знам. Но искам да съм ясен. Имам подозрения“, са думите, които се четат в показанията на Коен.  \r\nКоен твърди, че една година след като Доналд Тръмп-младши се е срещнал с руски адвокат в „Тръмп Тауър“, си е спомнил за събитие от 2016 г., в която той е прошепнал на баща си: „Срещата е готова“.  \r\nСпоред Коен двамата вероятно са говорили за срещата с руския адвокат и че ако това е така, то Тръмп е излъгал, когато публично заяви, че няма представа за провеждането й.  Той твърди, че Тръмп-младши едва ли е организирал среща без знанието на баща си. Съгласно думите му, президентът на САЩ е споделял, че синът му има „най-лошата преценка в света“.  Тереза Герова", "date": "2019.02.27", "title": "Washington Examiner: Майкъл Коен няма доказателства, а „подозрения“ за споразумение между Доналд Тръмп и руснаците Майкъл Коен казва, че няма доказателства, че Тръмп е сключил споразумение с Русия"}
{"url": "http://www.focus-news.net/news/2019/02/27/2628838/pravna-komisiya-reshi-pri-obshto-5-neizvineni-otsastviya-za-mesetsa-deputatite-da-badat-lishavani-ot-osnovnite-si-mesechni-vaznagrazhdeniya.html", "text": "Правна комисия реши при общо 5 неизвинени отсъствия за месеца депутатите да бъдат лишавани от основните си месечни възнаграждения, предаде репортер на  Агенция „Фокус“ . Окончателното решение за промени в Правилника за организацията и дейността на Народното събрание ще бъде взето от пленарна зала. Приетият текст гласи, че при неоправдано отсъствие от 3 поредни или общо 5 пленарни заседания за съответния месец на народния представител се прави удръжка равна на основното му месечно възнаграждение.  Пропорционално на отсъствията ще се намаляват и представителните разходи. В случаите на 3 поредни и общо 5 за месеца отсъствие ще отпада и класът прослужено време.   \r\nДеница КИТАНОВА", "date": "2019.02.27", "title": "Правна комисия реши при общо 5 неизвинени отсъствия за месеца депутатите да бъдат лишавани от основните си месечни възнаграждения"}
{"url": "http://www.focus-news.net/news/2019/02/27/2628860/api-za-natsionalniya-praznik-3-mart-tranzitnoto-dvizhenie-prez-shipka-shte-se-prenasochva-kam-prohoda-na-republikata.html", "text": "За тържествата на връх Шипка по случай Националния празник на Република България от 22.00 ч. на 2 март до 18.00 ч. на 3 март ще бъде ограничено двупосочното транзитното преминаване на превозни средства през Шипченския проход по път I-5/Е-85/ Габрово – връх Шипка - Казанлък. Това съобщиха от пресцентъра на  Агенция „Пътна инфраструктура“  (АПИ). \r\nКакто всяка година транзитният трафик ще се насочва по път II-55 през Прохода на Републиката по маршрута: Русе - Велико Търново - Дебелец - Проход на Републиката - Гурково - Казанлък и обратно.  \r\nШофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно. \r\nЗа област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково – Проход на Републиката - Велико Търново и обратно, като пренасочването ще става при пътен възел „Мъглиж“ (път I-5 с път I-6). \r\nОграничението не важи за организирания междуградски автобусен транспорт. \r\nЗа гостите на тържествата движението на 3 март ще се организира както следва: \r\n-\tОт 05.30 ч. до 13.00 ч. се осигурява еднопосочно движение на автомобилите от град Габрово към връх Шипка, като паркирането ще се извършва по разпореждане на органите на ОДМВР-Габрово;  \r\n-\tОт 13.00 ч. до 18.00 ч. автомобилите ще преминават еднопосочно от връх Шипка до град Габрово. \r\n\tОт 05.30 ч. до 13.00 ч. се осигурява еднопосочно движение на автомобилите от град Казанлък до връх Шипка;  \r\n-\tОт 13.00 ч. до 18.00 ч. автомобилите ще преминават еднопосочно от връх Шипка до град Казанлък.", "date": "2019.02.27", "title": "АПИ: За Националния празник 3 март транзитното движение през Шипка ще се пренасочва към Прохода на Републиката"}
{"url": "http://www.focus-news.net/news/2019/02/27/2628855/prezidentat-rumen-radev-s-mladite-talanti-i-idei-sektorat-na-informatsionnite-tehnologii-u-nas-ni-dava-konkurentno-predimstvo-v-regiona.html", "text": "С младите таланти, с качеството на работата и с идеите, които генерира, секторът на информационните технологии дава на страната ни конкурентно предимство в региона. Това каза президентът Румен Радев на церемонията по връчване на наградите на Българската асоциация по информационни технологии (БАИТ) за 2018 г., съобщиха от  прессекретариата на държавния глава . Конкурсът се провежда за осма поредна година, като отличените са личности, компании и институции. Награждаването се състои под патронажа на президента.   \r\nВ приветствието си Румен Радев посочи, че индустрията на информационните технологии е решаваща за развитието на всички останали сектори – от промишленост, селско стопанство, до туризъм и образование. Генерираните в IT-сектора идеи са изключително важни за нашето развитие – без него няма иновации, а те са ней-ефективният стимул за висок и устойчив икономически растеж, особено в наши дни, когато растежът става заложник на демографията, посочи президентът.  \r\nРумен Радев връчи на основателя на образователната онлайн платформа „Уча.се“ Дарин Маджаров наградата в категорията за специален принос. Президентът посочи, че този проект онагледява всички важни принципи за съвременното образование – достъпност, нагледност, адаптивност, разрастващи се елементи на интерактивност и висока мотивация за учениците. „Това е прекрасен пример за интеграцията на дигиталните технологии с образованието, пример как няма предел за успеха, когато смелостта на идеите и упоритостта извират от благородна кауза – бъдещето на нашите деца“, посочи президентът. На базата на опита си като родител на ученик, който ползва „Учa.се“, президентът даде и някои препоръки за развитието на онлайн платформата.  \r\nПлатформата „Уча.се“ предлага на учениците повече от 14 000 видео урока и теста, които покриват 97 процента от материала, изучаван в училище, и се ползва от над 500 000 ученици и учители. При създаването й Дарин Маджаров сам записва над 500 видео урока по различни учебни предмета, за да мотивира учениците и за да запали у тях искрата на любознанието. Проектът е носител на множество отличия, сред които и президентската грамота  „Джон Атанасов – за проекти с голям обществен принос“ за 2016 г.", "date": "2019.02.27", "title": "Президентът Румен Радев: С младите таланти и идеи секторът на информационните технологии у нас ни дава конкурентно предимство в региона"}
{"url": "http://www.focus-news.net/news/2019/02/27/2628859/sofiya-ot-28-fevruari-do-1-april-dvizhenieto-po-pat-i-1-botevgrad-sofiya-pri-210-ti-km-shte-se-izvarshva-v-edna-lenta.html", "text": "От утре - 28 февруари, до 1 април движението по път I-1 Ботевград – София, в участъка при 210-ти км, в прохода „Витиня“, ще се осъществява в една лента поради ремонт на анкерната стена. Това съобщиха от пресцентъра на  Агенция „Пътна инфраструктура“  (АПИ). \r\nЩе бъде ограничено движението в лентата в посока София. Трафикът ще се извършва двупосочно в платното за Ботевград и ще се регулира от светофарна уредба. \r\nШофьорите е необходимо да карат внимателно и със съобразена скорост, като спазват стриктно поставената сигнализация.", "date": "2019.02.27", "title": "София: От 28 февруари до 1 април движението по път I-1 Ботевград - София при 210-ти км ще се извършва в една лента"}
{"url": "http://www.focus-news.net/news/2019/02/27/2628861/stara-zagora-v-kazanlak-be-postaveno-nachaloto-na-poreditsata-urotsi-po-rodolyubie.html", "text": "В Основно училище „ Мати Болгария” в Казанлък бе поставено началото на поредицата „ Уроци по родолюбие”, организирана от младите хора от Фондация „ Въздигане” – Варна, предаде кореспондент на  Радио „Фокус” .  Иван Белчев, един от ентусиазираните млади хора от Фондацията бе лектор на първия урок по родолюбие, с ученици от вторите и четвъртите класове на училището. Темата на урока в днешния ден бе „Зараждането на живота по нашите земи”. \r\nКазанлък е поредният град в България, където Фондацията е разпознаваема и с друга своя инициатива, ориентирана към третокласниците от цялата страна, които получават в началото на учебната година книжка с комикси със завета на Хан Кубрат.  \r\nУроци по родолюбие на същата тема ще се проведат и в други училища в община Казанлък, а следващата тема в урока организаторите предвиждат да бъде представена през пролетта. \r\nСлавяна ГАЙДАРОВА", "date": "2019.02.27", "title": "Стара Загора: В Казанлък бе поставено началото на поредицата „ Уроци по родолюбие”"}
{"url": "http://www.focus-news.net/news/2019/02/27/2628857/predstoyashti-sabitiya-v-stranata-za-28-fevruari-agentsiya-fokus.html", "text": "*** \r\nОт 10.00 часа в зала „Концертна“ на Централния военен клуб, на бул. „Цар Освободител“ №7, ще се състои поклонението пред тленните останки на президента на Информационна агенция и Радиоверига „Фокус“ Красимир Узунов. От 13.00 часа в църквата „Света София“ викарият на Софийската митрополия епископ Поликарп ще извърши опелото.  От 15.00 часа на Централните софийски гробище в Парцел 1, ред 8, гроб 26 ще се състои погребението.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 09.00 часа в зала „Роял“ на Project Lab (бул. Мария Луиза №58) ще се проведе конференция на тема „Децата - от престъплението, през наказанието, до възстановяването”. \r\n*** \r\nОт 09.30 часа 6-и състав на Специализирания наказателен съд ще заседава по делото срещу Емил М., Мартин Д. и др., на които са повдигнати обвинения за образуване и ръководене на организирана престъпна група. \r\n*** \r\nОт 09.30 часа в заседателната зала на Висшия съдебен съвет ще се проведе заседание на Пленума на ВСС.  \r\n*** \r\nОт 10.00 часа ще започне редовното заседание на Столичния общински съвет. \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад относно открито производство за прекратяване на лицензия за дейността „производство на електрическа и топлинна енергия“ и лицензия за дейността „пренос на топлинна енергия“, издадени на „Топлофикация Шумен“ ЕАД – в несъстоятелност.  \r\n*** \r\nОт 10.00 часа 12-и състав на Специализирания наказателен съд ще заседава по делото срещу Виктор В., Росен А. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 13-и състав на Специализирания наказателен съд ще заседава по делото срещу Йордан Ш., на когото е повдигнато обвинение за безстопанственост. \r\n*** \r\nОт 10.30 часа в зала № 2 на Централна поща (ул. „Гурко“ № 6)  главният изпълнителен директор на „Български пощи” Деян Дънешки ще пусне в употреба издание на тема: „Велики пътешественици – Робърт Скот“ –  една пощенска марка в блок и специален пощенски печат. \r\n*** \r\nОт 11.00 часа Българският червен кръст и Националната гвардейска част организират поклонение пред Докторския паметник в София по повод 141-годишнината от Освобождението на България. \r\n*** \r\nОт 11.00 часа в зала №3 на Изпълнителна агенция по околна среда (бул. „Цар Борис ІІІ“ № 136, ет.2) ще се състои пресконференция, на която ще бъде представен проектът „Реализиране на дейности по опазване на естественото състояние на природното местообитание 9130 – буков комплекс в ПР „Богдан” и предприемане на мерки за неговото подобряване”, чиято реализация започна в края на 2018 г. \r\n*** \r\nОт 11.00 часа председателят на Национално сдружение „Българската домашна ракия“ Андон Андонов и членове на сдружението ще дадат пресконференция в централата на НФСБ на ул. „Раковски“ 134. \r\n*** \r\nОт 11.00 часа 10-и състав на Специализирания наказателен съд ще заседава по делото срещу Цветомир М., Бойко Г. и др., на които са повдигнати обвинения за контрабанда. \r\n*** \r\nОт 11.00 часа пред Докторския паметник ще се състои поклонение пред подвига и паметта на загиналите за нашето Освобождение лекари, фармацевти, фелдшери, милосърдни сестри, самарянки и санитари.  \r\n*** \r\nОт 11.30 часа на ГКПП „Калотина“ гранични полицаи ще раздават разяснителни материали на чуждестранни водачи на товарни автомобили.  \r\n*** \r\nОт 11.30 часа във фоайето на Народното събрание ще бъде открит тематичен щанд с информационни материали по повод  Деня на редките болести. От 13.00 часа пред централния вход на Народното събрание ще бъдат пуснати балони в подкрепа на пациентите с редки болести. Подобни събития ще се проведат в градове от цялата страна.  \r\n*** \r\nОт 12.30 часа в София тех парк, сграда Инкубатор ще започне събитието „Диалози в образованието“. Участие ще вземат близо 100 учители, директори, представители на РУО и МОН от 20 града в страната.   \r\n*** \r\nОт 13.00 часа в зала „Сердика“ на София хотел Балкан ще се проведе експертната дискусия на тема „Законът за киберсигурността и ефектите върху енергийния сектор“, част от поредицата Energy Managers’ Forum. \r\n*** \r\nОт 13.30 часа 5-и състав на Специализирания наказателен съд ще заседава по делото срещу Петър М., Адам П. и др., на които са повдигнати обвинения за безстопанственост в особено големи размери. \r\n*** \r\nОт 13.30 часа в Capital Fort ще се проведе специализираната конференция „Knowledge City – градове на бъдещето“. \r\n*** \r\nОт 14.00 часа в СОХО (ул. „Искър“ 4) ще се състои пресконференция по повод Международния ден за повишаване на осведомеността за човешкия папилома вирус (HPV). \r\n*** \r\nОт 18.00 часа в Софийска градска художествена галерия ще бъде открита изложбата „Омагьосаното царство“ по повод 130 години от рождението на Николай Райнов. \r\n*** \r\nОт 18.00 часа в Theatro Live Club ще се състои официален вечерен кокейл, на който ще бъде представено ново споразумение между Bulgaria Air и Air Italy, с което ще стартират трансферни полети през Милано между България, вътрешността на Италия, САЩ,  Канада и атрактивни дестинации в Южна Африка и Азия. \r\n*** \r\nВ 18.00 часа в галерия \"Средец\" на Министерство на Културата ще бъдат обявени победителите в 17-ото издание на конкурса за репортажна фотография \"Бг Прес Фото 2018\".  \r\n*** \r\nОт 18.30 часа в галерия „Сан Стефано“ ще се състои премиерата на книгата на члена на УС на Атлантическия съвет на България доц. д-р Александър Йорданов „Патриотични уроци“. \r\n*** \r\nОт 18.30 часа в Галерия CREDO BONUM ще бъде открита изложбата „Фигури” на Севда Семер. \r\n*** \r\nОт 18.30 часа в пространството на НДК ще бъде отбелязан 50-годишният юбилей на Крум Филипов. \r\n*** \r\nОт 19.00 часа в Кино Култура (ул. „Сан Стефано“ № 22) ще се проведе пресконференция във връзка със старта на ефирното излъчване на  Национална телевизия „БЪЛГАРЕ“. \r\n*** \r\nОт 19.30 часа в хотел „Арена ди Сердика“ ще се състои двадесет и седмата церемония „Мъж на годината“. \r\n*** \r\nОт 20.00 часа в Зала 1 на НКД ще се състои концерт, на който ще бъде представен новият албум на Любо Киров „Както преди“. \r\n*** \r\nОт 11.00 часа в Регионалния исторически музей ще бъде  представена изложба, посветена на 175 години от рождението и 110 години от смъртта на Кузман Шапкарев. \r\n*** \r\nОт 17.30 часа в Градска художествена галерия Йорданка Благоева ще представи в книгата си „Босоногата кралица“. \r\n*** \r\nОт 19.00 часа в зала „Яворов“ Ансамбъл „Пирин“ ще изнесе благотворителен концерт за помощ на танцьорка от състава.  \r\n*** \r\nОт 11.00 часа пред сградата на ОДМВР – Бургас ще бъде открит осмият републикански турнир „Освобождение” по стрелба с пистолет за служители на МВР. \r\n*** \r\nОт 17.00 часа в галерия „Георги Баев“ ще бъде открита изложбата „Освобождение“, посветена на 3 март. \r\n*** \r\nОт 18.00 часа в галерия „Ателие Р“ ще бъде открита обща изложба на 12 художнички. \r\n*** \r\nОт 18.00 часа в КЦ \"Морско казино\" ще бъде открита изложба с лични оръжия на български революционери.  \r\n*** \r\nОт 19.00 часа в Културен дом на Нефтохимика ще бъде представена класическата постановка \"В полите на Витоша“. \r\n*** \r\nОт 14.00 часа общинският съветник от ПП ГЕРБ Иво Иванов ще се срещнат с граждани в офиса на партията на ул. „Георги Бенковски” №1. \r\n*** \r\nОт 14.00 до 16.00 часа в офиса на ПП ГЕРБ – Варна на ул. „Георги Бенковски” №1, общинският съветник Калина Пеева ще приема граждани. \r\n***  \r\nОт 09.00 часа в голяма зала на община Велико Търново ще се проведе сесия на Великотърновски общински съвет.  \r\n*** \r\nОт 11.00 часа в зала 302 на Общината ще се проведе пресконференция за предстоящ концерт по случая 150 години от основаването на читалище „Надежда – 1869“. \r\n***  \r\nОт 12.00 часа в пресклуба на БТА ще се състои пресконференция във връзка с номинацията на великотърновеца Георги Недев за президент на Българската федерация по мотоциклетизъм и предстоящото отчетно-изборно събрание на националната организация.  \r\n*** \r\nОт 13.45 часа в Основно училище „Христо Ботев“ ще се проведе час по професионално ориентиране с представители на сладкарската фабрика „Престиж – 96“. \r\n*** \r\nОт 16.30 часа в зала „Европа“ на ВТУ „Св. Св. Кирил и Методий“ ще се състои среща-разговор с писателя Захари Карабашлиев. Събитието е част от инициативата Открий българския писател“. \r\n*** \r\nОт 17.30 часа в читалнята на Регионална народна библиотека „Петко Р. Славейков“ ще бъде представена книгата „Забравени и незабравими“ на д-р Радка Пенчева, дългогодишен уредник на къща музей „Емилиян Станев“ към Националния литературен музей. Събитието е по повод 112-годишнината от рождението на Емилиян Станев. \r\n*** \r\nОт 19.00 часа в Клуб 7 ще се състои Вечер с поезията на Красимира Христова.  \r\n*** \r\nОт 18.00 часа Клубът на винарите във Велинград организира „Празник на домашното вино“.  \r\n*** \r\nОт 14.00 часа в Зала 1 на Общината ще се проведе VIII-ми Културно-образователен форум „На България с любов“.  \r\n*** \r\nОт 09.30 часа в Младежкия център ще се проведат Общински ученически игри по шахмат. \r\n*** \r\nОт 11.00 часа в Малката заседателна зала на Община град Добрич ще се състои награждаването на лауреатите на Областен конкурс рецитал „За да я има България“. \r\n*** \r\nОт 11.00 часа в Художествената галерия ще се проведе работилница за въображение – Направи си мартеница. \r\n*** \r\nОт 11.00 часа в Младежкия център ще се проведат мотивационни срещи на тема „10 уникални факта за България“. \r\n*** \r\nОт 16.30 часа на пл. „Свобода“ ще започне концерт на учениците на СУ „Св. Климент Охридски“. \r\n*** \r\nОт 18.00 часа в Огледална зала „Нели Божкова“ ще се проведе тържество „Пътят към свободата“. \r\n*** \r\nОт 13.00 часа в конферентната зала на Royal Grand Hotel & SPA, Община Каварна организира трудова борса за реализация на младежите в сферата на туризма. \r\n*** \r\nОт 14.00 часа в Народно читалище „Съгласие-1890“ ще се проведе кастинг за шоуто „Добруджа търси таланти”. \r\n*** \r\nОт 09.30 часа ще започне заседанието на Общински съвет – Казанлък. \r\n*** \r\nОт 10.00 часа в голямата зала на „Бизнес инкубатора“ Общинският съвет ще проведе заседание. \r\n*** \r\nОт 10.00 часа в заседателната зала на Община Кюстендил ще бъде представен проектът „Дългосрочна грижа и достоен живот за хората с увреждания в община Кюстендил“.  \r\n*** \r\nОт 14.00 часа ще започне заседание на Общински съвет – Кюстендил. \r\n*** \r\nПредседателят на АПИ Георги Терзийски ще провери напредъка при изграждането на АМ „Хемус“ в участъка между Ябланица и Боаза. В 10.00 часа той ще бъде в района на селище „Беклемето“ в Троянския проход. Около 12.30 часа ще започне инспекцията на изграждащата се отсечка Ябланица - Боаза от АМ „Хемус“.  \r\n*** \r\nОт 10.00 часа ще започне заседанието на Общински съвет - Ловеч. \r\n*** \r\nОт 09.30 часа ще започне редовно заседание на Общински съвет – Перник. \r\n*** \r\nОт 11.00 часа в Къща-музей „Освобождението на Плевен“ ще се открие изложба „Възпоменателни знаци за Освобождението“. \r\n*** \r\nОт 13.00 часа в Община Плевен ще бъде подписан меморандум за сътрудничество между БАН и Община Плевен от Председателя на БАН акад. Юлиан Ревалски и кмета Георг Спартански. \r\n*** \r\nОт 13.30 часа в Община Плевен Председателят на БАН акад. Юлиан Ревалски, кметът  Георг Спартански и проф. д-р Славчо Томов ректор на Медицински университет ще дадат брифинг. \r\n*** \r\nОт 13.30 часа в Медицински университет  ще се проведе Денят на кандидат студента. \r\n*** \r\nОт 17.30 часа  в големия салон на Регионална библиотека „Христо Смирненски“ – гр. Плевен проф. Любомир Ковачев ще  представи на мемориалната си книга „Етюди за скалпел и баскетболна топка\" \r\n*** \r\nОт 18.30 часа на сцената на читалище ,,Съгласие\" ще се играе мюзикълът ,,Вражалец\". \r\n*** \r\nОт 09.00 часа в залата на Общинския съвет ще се проведе заседание.  \r\n*** \r\nОт 11.00 часа в конферентната зала на хотел „Рамада Пловдив Тримонциум“ Областният съвет на БЧК – Пловдив ще проведе отчетно общо събрание за 2018 година.  \r\n*** \r\nОт 13.00 часа ще се състои  инициатива по масово вдигане на ръце пред сградата на Община Пловдив в знак на солидарност към милионите болни от редки болести по света. \r\n*** \r\nОт 14.00 часа в зала „Пълдин“ на Парк-хотел „Санкт Петербург“ зам.-министър Деница Николова ще открие 13-ото заседание на Комитета за наблюдение на Оперативна програма „Региони в растеж“ 2014 – 2020 г. \r\n*** \r\nОбщинските съветници от ГЕРБ ще проведат приемни с граждани. \r\nОт 16.00 часа Веселин Маневски ще приема граждани в офиса на партията в район „Южен” на ул. „Академик Петър Динеков” № 1А. Пенчо Малинов ще проведе срещи от 17.00 часа в офиса на ГЕРБ в район „Източен” на ул. „Коста Паница” №5.  \r\nОт 17.30 часа Петър Попов, Ясен Михайлов и Дамян Петров ще се срещнат с жители в в офиса на ГЕРБ в район „Западен” на ул. „Царевец” № 9. По същото време в офиса на партията на в район „Северен” на бул. „Марица” №91 приемна ще има общинският съветник Гошо Къчков.  \r\n*** \r\nОт 18.00 часа в Градската художествена галерия ще бъде представена първа самостоятелна изложба на Димитър Таушански в града. \r\n*** \r\nОт 17.00 часа в стъклената зала на Художествената галерия „Проф. Илия Петров“ областният управител на Разград Гюнай Хюсмен ще открие изложба, посветена на 140 години от Учредителното събрание и приемането на Търновската конституция. \r\n*** \r\nОт 11.30 часа в Историческия музей ще бъде открита обновената витрина с мартеници. Темата тази година – „Мартениците през социализма“. \r\n***   \r\nОт 09.00 часа в зала „Май“ на Община Сливен ще се състои редовно заседание на Общинския съвет.  \r\n***   \r\nОт 10.00 до 13.00 часа под Стария бряст в Сливен ще бъде отбелязан Международния ден на хората с редки болести. В 13.00 часа в небето ще бъдат пуснати балони в знак на съпричастност с хората, страдащи от такива заболявания.   \r\n***     \r\nОт 17.00 часа в „Узунова къща“ ще бъде прожектиран документалният филм „Паметникът“, посветен на  един от символите на град Сливен – паметника на Хаджи Димитър.  \r\n***    \r\nОт 18.30 часа в зала „Сливен“ Сливенският симфоничен оркестър ще представи „Класическите шедьоври“ – концерт под диригентството на маестра  Yeojin Kim, Корея. Солист ще бъде Росен Идеалов – кларинет.  \r\n*** \r\nОт 12.00 часа в 247 зала на община Смолян ще се състои церемонията по изпращане на атлетите на Спешъл Олимпикс България от Смолян за Световните летни игри в Абу Даби'2019. \r\n*** \r\nОт 13.00 часа в Сесийната зала на Общината ще започне заседание на Общински съвет – Смолян. \r\n*** \r\nОт 14.30 часа в залата на Регионална библиотека „Захарий Княжески“ ще бъдат връчени наградите в националния ученически конкурс на Второ основно училище „П. Р. Славейков“ за есе, рисунка, фотография и презентация на тема „Ще обичам аз от сърце таз земя и тоз народ“. \r\n*** \r\nОт 18.00 часа в зала „Байер“ ще бъде представена изложбата  „АЗ СЪМ БЪЛГАРЧЕ, ОБИЧАМ…“ на Школата по изобразителни изкуства при НЧ „Родина 1860”. \r\n*** \r\nОт 14.00 часа ще започне редовното заседание на Общински съвет – Трън.   \r\n***   \r\nОт 09.00 часа в зала 363 на общината ще се проведе заседание на Общински съвет-Шумен.  \r\n***   \r\nОт 11.00 часа в залата на РУ- Шумен директорът на областната дирекция ст. комисар Ялчън Расим ще предостави информация за дейността и работата на кварталните полицаи.  \r\n*** \r\nОт 10.30 часа в Зрителната зала на Община Ямбол ще се проведе детският фолклорен празник „Аз съм кукерче!“. \r\n*** \r\nОт 15.00 часа в Културно-информационен център „Безистен“ ще започне „Анимационна Кукерландия“ - програма с анимационни филми и работилници.  \r\n*** \r\nОт 17.00 часа в Народно читалище „Съгласие – 1862“ ще бъде открита детската изложба „Моята Кукерландия” си ще бъдат наградени победителите в едноименния конкурс за детска рисунка. \r\n*** \r\nОт 18.00 часа в зала „Съвременност“ на Културно-информационен център „Безистен“ ще бъде представен филмът „Легенда за първия кукер“. С него ще бъде открита програмата на анимационното кино в рамките на маскарадния фестивал „Кукерландия“.", "date": "2019.02.27", "title": "Предстоящи събития в страната за 28 февруари (Агенция „Фокус“)"}
{"url": "http://www.focus-news.net/news/2019/02/27/2628863/afp-ukrayna-se-otkaza-ot-pesenniya-konkurs-evroviziya.html", "text": "Украйна се отказа от участие на тазгодишното издание на песенния конкурс „Евровизия“, предава  AFP , като се позовава на изявление от пресслужбата на Националната обществена телекомпания на Украйна. \r\n„Националната обществена телекомпания на Украйна се отказва от участие в международния конкурс „Евровизия-2019“, се казва в краткото съобщение.  \r\nАгенцията припомня, че по-рано телевизията се отказва от певицата, която трябваше да представя страната на следващия конкурс, заради политически различия с Русия. Тереза Герова", "date": "2019.02.27", "title": "AFP: Украйна се отказа от песенния конкурс „Евровизия“"}
{"url": "http://www.focus-news.net/news/2019/02/27/2628862/sofiya-ot-1000-ch-do-1530-ch-na-28-fevruari-dvizhenieto-v-tunel-trayanovi-vrata-na-am-trakiya-v-posoka-sofiya-shte-se-osashtestvyava-v-edna-lenta.html", "text": "Утре - 28 февруари, от 10.00 ч. до 15.30 ч. ще бъде ограничено движението в активната лента в тръбата за София на тунел „Траянови врата“ на АМ „Тракия“. Това съобщиха от пресцентъра на  Агенция „Пътна инфраструктура“  (АПИ). Временната организация е за ремонт на осветителната система. Трафикът ще се осъществява в изпреварващата лента. Необходимо е шофьорите да карат внимателно и да спазват стриктно поставената сигнализация.  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.02.27", "title": "София: От 10.00 ч. до 15.30 ч. на 28 февруари движението в тунел „Траянови врата“ на АМ „Тракия“ в посока София ще се осъществява в една лента"}
{"url": "http://www.focus-news.net/news/2019/02/27/2628866/hristo-raev-kolektsioner-na-antikvarni-knigi-tryabva-da-sahranyavame-balgarskata-istoriya-i-da-ya-predavame-na-pokoleniyata.html", "text": "Трябва да съхраняваме българската история и да я предаваме на поколенията. Това каза в интервю за  Радио „Фокус“ – Варна  Христо Раев, адвокат по професия и колекционер на антикварни книги, свързани с историята и миналото на България. Той заяви, че старата българска книжнина, която свидетелства за славното ни минало и за дедите ни, които са се борили за Освобождението на България е един от начините да се съхрани и възроди българската история.  Христо Раев допълни, че неговата страст са книгите и с радост съхранява и предава опит и знания на по-младите българи. „Винаги съм обичал книгите, но вече повече от 20 години се занимавам с по-старата книжнина и най-вече книги от Възраждането“, допълни адвокатът. Той  поясни, че  чрез тях разбира за това как са разсъждавали и как са мислили нашите деди, когато са се борили за  Освобождението на България. „Всичко което се е случило в тези времена е било в резултат на продължително възраждане на народа ни, неговото ограмотяване и намирането на българското“, обясни Христо Раев.  \r\nТой посочи, че народът ни е наследник на велики деди, българският език е изключително богат и че има ценни книжа, които пазят истините за България. В тях самият той споделя, че открива родолюбието. Той допълни, че има стремеж да съхрани, да запази и да предаде на поколенията това, което е научил. „Старая се всеки интересен документ, до който се докосна да бъде разпространен. Искам да създам сайт, в който книгите да бъдат достъпни за по голям брой читатели, защото няма смисъл те да бъдат погребани и да изчезнат във времето“, поясни адвокатът. Той допълни, че през последните години работи с млади хора от Икономически университет-Варна. С тях той разглежда различни стари български книги. „Младите хора се включват и имат интерес, проявяват желание и достигат до интересни находки“, посочи Христо Раев. Той припомни и за открия от него ръкопис на българския революционер и възрожденец Георги Сава Раковски. По думите му експонатът, който е създаден в Одеса, датира от месец май 1866 година и тези философски творби са последните за великия българин Раковски, който умира през 1867 година. Христо Раев каза още, че за да се крепи духът на народа ни, трябва да се сещаме за великите ни деди всеки ден и да съхраняваме нашата история, за да не бъде забравена. \r\nСияна БУХЛАРСКА", "date": "2019.02.27", "title": "Христо Раев, колекционер на антикварни книги: Трябва да съхраняваме българската история и да я предаваме на поколенията"}
{"url": "http://www.focus-news.net/news/2019/02/27/2628867/predstoyashti-mezhdunarodni-sabitiya-za-28-fevruari-agentsiya-fokus.html", "text": "Ще се проведе втората по рода си среща на върха между държавния глава на САЩ Доналд Тръмп и лидера на Северна Корея Ким Чен-ун. \r\n***  Бившият адвокат на американския президент Доналд Тръмп Майкъл Коен ще свидетелства Комисията по разузнаване на Камарата на представителите на САЩ.  \r\n***  От ExxonMobil ще информират Република Кипър за резултатите от сондажите за природен газ и нефт край разделения остров. \r\n***  Делегация на САЩ пристига в Турция за обсъждане на изтеглянето на американските сили от Сирия. \r\n***  Генералният секретар на НАТО Йенс Столтенберг ще проведе среща с президентите на девет страни-членки от Източна Европа. \r\n***   Държавният секретар на САЩ Майк Помпео ще проведе разговор с президента на Филипините Родриго Дутерте.  \r\n***", "date": "2019.02.27", "title": "Предстоящи международни събития за 28 февруари (Агенция „Фокус“)"}
{"url": "http://www.focus-news.net/news/2019/02/27/2628865/burgas-v-denya-na-rozovata-flanelka-detsa-v-pomorie-kazaha-ne-na-tormoza-v-uchilishte.html", "text": "Всяка година в последната сряда на месец февруари отбелязваме международния Ден за борба с тормоза в училище. Инициативата датира от 2007 г., когато две момчета в Канада застават зад гърба на свой приятел и съученик. Детето било тормозено заради розовото поло, с което било облечено. Още на следващия ден Дейвид Шепърд и Травис Прайс купуват и раздават розови тениски на всички ученици, дръзнали да се включат в кампанията, а те се оказали много. 12 години по-късно с носенето на розова риза, тениска или с розова панделка на ревера, всеки в този ден може  да отправи своето послание: “НЕ на тормоза! НЕ на обидите, подигравките, измислянето на прякори! НЕ на грубостта в отношенията!”. За втори път ЦДГ „Веселушко” – Поморие се включи в инициативата, съобщиха от  Община Поморие . Целта  бе да се насърчат децата да общуват добронамерено помежду си и този модел на поведение да бъде изграден от най-ранна възраст. Чрез песни, танци и стихове бъдещите ученици от група „Делфинче” показаха, че  всички хора трябва да бъдат добри и да загърбят грубостта и насилието. Като посланик  на националната кампанията,  представител на МКБППМН при община Поморие  раздаде на децата брошури, с които те да се обърнат към важните за тях мъже – бащи, дядовци, братя, за да поговорят с тях по въпроси, свързани с агресията и тормоза. За поредна година инициативата „Ден на розовата фланелка“ бе подкрепена и от ОУ „Христо Ботев“ в гр. Ахелой.  С много настроение и емоции учениците участваха в интерактивните игри, с които показаха, че всяко дете  е специално и трябва да бъде обичано и щастливо. Поздравяваха се по специален начин, пожелаха си да бъдат по-добри, внимателни и вежливи.", "date": "2019.02.27", "title": "Бургас: В Деня на розовата фланелка деца в Поморие казаха „Не на тормоза в училище“"}
{"url": "http://www.focus-news.net/news/2019/02/27/2628858/el-nacional-venetsuela-huan-guaydo-shte-napravi-obikolka-v-nyakolko-darzhavi-za-obsazhdane-na-krizata-vav-venetsuela.html", "text": "Самообявилият се за временен президент на Венецуела Хуан Гуайдо ще посети няколко страни, за да обсъди с лидерите им кризата в родината му, разкриват източници на местното издание  El Nacional , близки до опозиционния лидер.  \r\nСпоред информация на вестника Гуайдо възнамерява да пътува тази седмица до Бразилия, където ще проведе среща с държавния глава  \r\nХуан Гуайдо ще пътува до Бразилия, преди да се върне във Венецуела \r\nВременният президент възнамерява да посети няколко страни, за да проведе срещи с колегите си  \r\nЖуан Гуайдо, временен президент на републиката, ще пътува тази седмица в Бразилия, за да се срещне с президента на тази страна Жаир Болсонаро. \r\nГуайдо пристигна в Колумбия на 22 февруари, за да контролира изпращането на хуманитарна помощ за Венецуела. В град Кукута той се срещна с Иван Дюке, президентът на Колумбия. В допълнение, той разговаря с държавните глави на Парагвай и Чили, съответно , Марио Абдо Бенитес и Себастиан Пинера.  \r\nМиналия понеделник лидерът на опозицията в Каракас взе участие в срещата на Групата от Лима относно ситуацията, през която преминава Венецуела. Участниците се застъпваха за мирно решение за възстановяване на демокрацията в страната, припомня изданието. Тереза Герова", "date": "2019.02.27", "title": "El Nacional (Венецуела): Хуан Гуайдо ще направи обиколка в няколко държави за обсъждане на кризата във Венецуела"}
{"url": "http://www.focus-news.net/news/2019/02/27/2628868/blagoevgrad-normalno-prohodimi-sa-patishtata-v-oblastta-pri-zimni-usloviya.html", "text": "Нормално проходими са пътищата в областта при зимни условия. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. В момента в областта няма превалявания от дъжд или сняг. На места пътните настилки са мокри и хлъзгави, като на по-високите и усойни места се наблюдава намалена видимост поради мъгла. Не е имало сигнали и за паднали камъни, които да са затруднявали трафика по републиканската пътна мрежа. Нормално интензивно е движението по главен път Е-79, второкласен път 19 Симитли-Гоце Делчев и автомагистрала „Струма“ вБлагоевградска област.  От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nНормално натоварен е трафикът в централна градска част в Благоевград. Наблюдава се засилено движение на изходните и входните връзки в града. До този момент няма възникнали тежки пътни инциденти в града. Градският транспорт се движи по разписание. Няма данни за закъснения или промяна на обичайните маршрути. \r\nДенис НИКИФОРОВ", "date": "2019.02.27", "title": "Благоевград: Нормално проходими са пътищата в областта при зимни условия"}
{"url": "http://www.focus-news.net/news/2019/02/27/2628870/veliko-tarnovo-usloviyata-za-patuvane-v-regiona-sa-normalni-za-sezona.html", "text": "Изсичат се храсти в участъка от км 88+050 до км 93+060 на пътя между Полски Тръмбеш и Велико Търново. За това призоваха чрез  Радио „Фокус“ – Велико Търново  от Областно пътно управление – Велико Търново. Дейностите трябва да приключат до края на февруари. Условията за пътуване в региона са нормални за сезона. Настилките са сухи, в по-усойните участъци има заледявания. Времето е предимно облачно, без валежи и намалена видимост. Нови въведени ограничения няма. Полицейски патрули има и на входовете и изходите на Велико Търново, както и в по-натоварените участъци от първокласната и второкласна пътна мрежа. Прохода на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите все пак да карат внимателно. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 31 май. Затворен за товарни автомобили над 10 тона е третокласен път 551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Остава затворен поради свлачище  участък от пътя Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2019.02.27", "title": "Велико Търново: Условията за пътуване в региона са нормални за сезона"}
{"url": "http://www.focus-news.net/news/2019/02/27/2628854/balgarski-sayuz-po-balneologiya-i-spaza-nas-beshe-privilegiya-zhurnalist-pisatel-i-obshtestvenik-ot-ranga-na-krasimir-uzunov-da-bade-chast-ot-kauzata-ni-za-utvarzhdavane-na-balgariya-kato-vodeshta-turisticheska-destinatsiya.html", "text": "Позволете ни от името на Управителния съвет на Български съюз по балнеология и СПА (БСБСПА) туризъм да изкажем най-искрените си съболезнования по повод внезапната кончина на Красимир Узунов – основател и собственик на Информационна агенция „Фокус“. Неговото име като известен журналист, балканист и патриот ще остане в спомените на членовете на БСБСПА и в областта на нашата дейност, която той лично и неговия журналистически екип подкрепяше дълги години. Това се посочва в  съболезнователен адрес  от Български съюз по балнеология и СПА туризъм. \r\n„За нас беше привилегия журналист, писател и общественик от неговия ранг да бъде част от каузата ни за утвърждаване на България като водеща туристическа дестинация. Общите ни кампании, публикации и идеи бяха не само част от надеждата ни за бъдещето на България, но и пример, с който господин Узунов обединяваше своите журналисти, партньори и приятели. \r\nМалцина са творците като Красимир Узунов, които са оставили толкова патриотични публикации и послания за България и българската военна история. Той ще остане с името си на създател и радетел на правдива и професионална журналистика със запазената марка на радиоверигата и Агенция „Фокус“. Позволете ни в тези най-тежки за Вас дни, да Ви уверим, че нашия Съюз беше част от следващите творчески идеи на Красимир Узунов и ще ги реализираме в негова памет, защото има хора като него, за които мечтите и обещания имат истинска стойност“, се казва още в съболезнователния адрес..", "date": "2019.02.27", "title": "Български съюз по балнеология и СПА:За нас беше привилегия журналист, писател и общественик от ранга на Красимир Узунов да бъде част от каузата ни за утвърждаване на България като водеща туристическа дестинация"}
{"url": "http://www.focus-news.net/news/2019/02/27/2628869/stara-zagora-s-poreditsa-ot-initsiativi-be-otbelyazan-svetovniyat-den-za-borba-s-tormoza-v-uchilishte-v-profesionalna-gimnaziya-ivan-hadzhienov-v-kazanlak.html", "text": "Световният ден за борба с тормоза в училище бе отбелязан с поредица инициативи в Професионална гимназия „Иван Хаджиенов“, предаде кореспондент на  Радио „Фокус” . Инициативите бяха организирани от Ученическия парламент в училището. Ученици от 9-ти и 11-ти клас се срещнаха с учениците от осмите класове, пред които представиха презентация, с която ги запознаха с видовете насилие и тормоз, провокираха ги да се замислят върху ситуации от техния живот и насочиха вниманието им към начините за справяне при наличие на тормоз. Проведе се и дискусия по темата, в която много ученици споделиха своето мнение по въпроса и личните си наблюдения. \r\nНа специално изработен постер от единайсетокласникът Георги Ганчев бяха изобразени противоречивите преживявания на децата, които стават обект на тормоз.  \r\nСлавяна ГАЙДАРОВА", "date": "2019.02.27", "title": "Стара Загора: С поредица от инициативи бе отбелязан световният ден за борба с тормоза в училище в Професионална гимназия „ Иван Хаджиенов“ в Казанлък"}
{"url": "http://www.focus-news.net/news/2019/02/27/2628872/kathimerini-sluzhbite-za-sigurnost-v-regiona-sa-zagrizheni-ot-dzhihadistite-v-severna-makedoniya.html", "text": "Службите за сигурност в Гърция и в по-широкия регион са загрижени за присъствието на десетки етнически албанци в Северна Македония, които в предходните години са се били в редиците на близкоизточната радикална групировка „Ислямска държава“ и други джихадистки организации в Сирия и Ирак, съобщава ексклузивно електронното издание на водещия атински ежедневник  Kathimerini .  \r\nГръцката полиция и по-специално Oтдела за борба с тероризма, е притеснен от информация за 156 заподозрени джихадисти, за които са получили предупреждение в рамките на среща в Солун през декември 2017 г. с участието на началниците на полицията на Гърция, Албания, България и тогавашната Бивша югославска република Македония. \r\nМакедонската полиция е информирала гръцките си колеги за 156 етнически албански „джихадисти“, които са пътували до Сирия и Ирак в периода между 2013 г и 2015 г., за да се присъединят към „Ислямска държава“ и свързаната с „Ал Кайда“ организация „Джабхат ан-Нусра“. \r\nПредполага се, че най-малко 86 от тези бойци са се върнали в родината си. \r\nОпасенията се увеличиха по-рано този месец, когато властите в Северна Македония заявиха, че са предотвратили планиран „терористичен акт\" от поддръжници на „Ислямска държава“ и са конфискували „предмети и устройства, свързани с евентуална атака\". \r\nГръцките полицейски източници разкриват пред изданието, че техните колеги от Северна Македония не са ги информирали за резултатите от разследването им по повод предотвратения терористичен акт.  \r\nПосолството на САЩ в Скопие също изрази загриженост, като издаде предупреждение по-рано този месец за „повишен риск от терористични атаки, вдъхновени от екстремистка идеология в Северна Македония\". \r\n„Терористичните организации и индивиди, вдъхновени от екстремистка идеология, имат намерение да атакуват цивилни граждани, включително американски граждани, които пътуват в чужбина\", бе казано в съобщението в посолството.  Тереза Герова", "date": "2019.02.27", "title": "Kathimerini: Службите за сигурност в региона са загрижени от „джихадистите“ в Северна Македония"}
{"url": "http://www.focus-news.net/news/2019/02/27/2628871/nimh-vremeto-utre-shte-bade-predimno-slanchevo-s-maksimalni-temperaturi-mezhdu-8-i-13.html", "text": "През нощта ще бъде предимно ясно. Минималните температури ще са между минус 3° и 2°. Утре ще е предимно слънчево. Ще духа слаб, в Дунавската равнина – умерен вятър от запад-северозапад. Дневните температури ще се повишат и максималните ще са между 8 и 13°. Атмосферното налягане ще се понижи и ще е по-ниско от средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Христо Христов.  \r\nНад Черноморието ще е предимно слънчево Ще духа слаб до умерен вятър от запад-северозапад. Максималните температури ще бъдат 10° - 12°. Температурата на морската вода е  около 6°. Вълнението на морето ще бъде 1-2 бала. \r\nВ планините ще е предимно слънчево, но ветровито. Ще духа силен, по високите и открити части - до бурен северозападен вятър. Максималната температура на височина 1200 метра ще е около 6°, на 2000 метра - около минус 1°. \r\nМарт ще започне с предимно слънчево и топло време, с максимални температури между 13° и 18°. Сутринта ще духа умерен вятър от запад-северозапад, през деня постепенно ще отслабне. През нощта срещу събота облачността ще се увеличи и в събота ще преобладава облачно време. На места ще има и слаби превалявания, предимно дъжд, в планините над 2000 м – сняг. В Източна България вятърът ще се ориентира от изток-североизток и ще проникне студен въздух. В неделя облачността ще е по-често значителна, но без съществени валежи. Температурите още ще се понижат и сутрешните ще са предимно между минус 2° и 3°, а дневните – между 4° и 9°.", "date": "2019.02.27", "title": "НИМХ: Времето утре ще бъде предимно слънчево с максимални температури между 8° и 13°"}
{"url": "http://www.focus-news.net/news/2019/02/27/2628874/prof-plamen-pavlov-istorik-sled-10-noemvri-1989-g-velikotarnovski-intelektualtsi-uspyaha-da-nalozhat-ideyata-novoto-veliko-narodno-sabranie-da-bade-otkrito-imenno-vav-veliko-tarnovo.html", "text": "Предците и традицията са ни завещали, че духовната и историческа столица на България е Велико Търново. Това каза в предаването „Царевград Търнов – славата и величието на България“ на  Радио „Фокус“  историкът проф. Пламен Павлов. Той подчерта, че приемането на Търновската конституция отваря не нова страница, не нова глава, а цял нов том в хилядолетната история на България. „Това е оценено по достойнство от съвременниците на този акт, би трябвало да го оценяваме и ние. След пет века отсъствие на държавност, преди 140 години  държавата ни възкръсва,  макар и с граници, ощетени от Великите сили. И това е възможно именно с приемането на Конституцията в правен смисъл и от гледна точка на ценностната система на модерните хора. В много държави Денят на Конституцията е национален празник“, каза още проф. Павлов. Той припомни, че и новосформираният инициативен комитет предлага 16 април да стане официален празник, защото датата има магистрални последици със своята важност, включително и за нашето време. „Искам да подчертая, че след 10 ноември 1989 година група великотърновски интелектуалци, сред които покойният проф. Петър Горанов, моят колега проф. Милко Палангурски и др., успяха да наложат идеята и тя да бъде приета новото Велико Народно събрание да бъде открито именно във Велико Търново. Тогава витаеше идеята и нагласата, че днешната ни Конституция ще бъде Втората Търновска конституция. За съжаление, поради инфлацията на ценностите или за по-удобно депутатите се преместиха в София и днешната Конституция не се нарича Търновска, въпреки, че реално тя представлява един ъпгрейдван неин вариант, тъй като съдържа основните й послания“, обясни още професорът. Той подчерта и, че не трябва да забравяме, че всички важни конституционни и държавни актове в България са извършвани именно във Велико Търново. \r\nЛуиза ТРАНЧЕВА", "date": "2019.02.27", "title": "Проф. Пламен Павлов, историк: След 10 ноември 1989 г. великотърновски интелектуалци успяха да наложат идеята новото Велико Народно събрание да бъде открито именно във Велико Търново"}
{"url": "http://www.focus-news.net/news/2019/02/27/2628877/burgas-zasnezhena-no-opesachena-e-patnata-nastilka-na-rishkiya-prohod.html", "text": "аснежена, но почистена и опесъчена е пътната настилка на Ришкия проход, съобщиха за  Радио „Фокус“-Бургас  от Областното пътно управление. Мокър е пътят в района на Босна, в останалата част от областта пътищата са сухи и нормално проходими. Видимостта е нормална. Облачно е над Ловно и Вълчаново ханче. Температурите на въздуха в областта са от 0° до 5°.   \r\nИнтензивно е движението в Бургас в района на кръговото кръстовище на „Трапезица“ и в района на УМБАЛ-Бургас в Бургас, като сравнително натоварен е трафикът и в участъци на бул. „Захари Стоянов“ в комплекс „Меден рудник“. Натоварено е движението също по централната улица „Христо Ботев“, по ул. „Янко Комитов“ в ж. к. „Славейков“, както и на кръговото кръстовище на бул. „Стефан Стамболов“ в посока бул. „Транспортна“. \r\nДеница ДИМИТРОВА", "date": "2019.02.27", "title": "Бургас: Заснежена, но опесъчена е пътната настилка на Ришкия проход"}
{"url": "http://www.focus-news.net/news/2019/02/27/2628875/stara-zagora-pohod-do-vrah-shipka-posveten-na-141-godini-ot-osvobozhdenieto-na-balgariya-organizira-na-3-ti-mart-turistichesko-druzhestvo-orlovo-gnezdo-v-kazanlak.html", "text": "Поход до връх Шипка, посветен на 141 години от Освобождението на България организира на 3-ти март Туристическо дружество „Орлово гнездо“, това съобщи за  Радио „ Фокус”  Георги Недев от  дружеството . Той поясни, че походът ще бъде с маршрут град Шипка – връх Шипка – град Шипка. Сборният пункт е на паркинга пред храм-паметник „Рождество Христово“ в Шипка. Походът е с начален час 9 часа. \r\n„В проявата могат да вземат участие туристи и граждани с добра физическа и психическа подготовка за продължителни преходи в планински условия. Преминаването по туристическия маршрут е индивидуална отговорност на туриста. Препоръчително е за времето на проявата участниците да имат валидна планинска застраховка”, каза Недев. Той поясни още, че всеки участник трябва да бъде екипиран за средно високата планина, с подходящи обувки и облекло според сезона, да си осигури храна и напитки за деня, както и лични медицински средства.  \r\nСлавяна ГАЙДАРОВА", "date": "2019.02.27", "title": "Стара Загора: Поход до връх Шипка, посветен на 141 години от Освобождението на България организира на 3-ти март Туристическо дружество „Орлово гнездо“ в Казанлък"}
{"url": "http://www.focus-news.net/news/2019/02/27/2628878/smolyan-do-10-sm-e-novata-snezhna-pokrivka-po-visokite-chasti-v-oblastta-ostava-v-sila-ogranicheno-dvizhenieto-za-tezhkotovarnite-avtomobili-prez-prevala.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, с валежи от сняг по проходите в областта и в района на община Доспат. Новата снежна покривка в тези части е до 10 см. Пътните настилки са мокри и заснежени, но се почистват и обработват. Остава в сила ограничението за движение на автомобили над 12 т с ремаркета и полуремаркета през прохода „Превала“ поради снегопочистване. Няма въведени ограничения по другите проходи в областта, с изключение на Пампорово, където целогодишно е забранено движението на товарни автомобили над 3,5 тона. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване. Мястото, което е с дължина около 10 метра е обозначено с пътни знаци. Очаква се движението да бъде нормализирано в средата на април. \r\nПовишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян вали сняг, пътните настилки са мокри. Автомобилният трафик в края нан работния ден по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.27", "title": "Смолян: До 10 см е новата снежна покривка по високите части в областта, остава в сила ограничено движението за тежкотоварните автомобили през „Превала“"}
{"url": "http://www.focus-news.net/news/2019/02/27/2628876/kyustendil-spokoen-e-trafikat-po-republikanskata-patna-mrezha-v-regiona.html", "text": "Спокоен е трафикът по републиканската пътна мрежа в Кюстендилския регион. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.02.27", "title": "Кюстендил: Спокоен е трафикът по републиканската пътна мрежа в региона"}
{"url": "http://www.focus-news.net/news/2019/02/27/2628879/bezplatni-pregledi-se-organizirat-v-gorna-oryahovitsa-i-veliko-tarnovo-prez-mart.html", "text": "Безплатни прегледи за жени се организират в Горна Оряховица. Инициативата е на Зонта клуб – Велико Търново, а целта е подкрепа на глобалната стратегия за  опазване на женското здраве. Това съобщиха за  Радио „Фокус“ – Велико Търново  от Община Горна Оряховица. Проектът е кръстен „100х100 здрави“. Първите прегледи ще се извършват в Акушеро-гинекологично отделение на горнооряховската болница от 18 до 21 март, в часовете от 09.00 до 11.00 часа. Нужно е предварително записване, като са посочени телефоните 0618/ 6 06 79 и 0878 746 480.  \r\nВторият вид прегледи, организирани от Зонта клуб, са профилактични кардиологични. Те ще се правят в „Специализирана болница за кардиологично лечение Велико Търново“, която е на адрес ул. „Бузлуджа“ 1. Дните са 13 март, от 13.00 до 18.00 часа и 20 март, отново от 13.00 до 18.00 часа. Прегледът ще включва обстойна анамнеза, статус, ЕКГ, измерване на кръвно налягане. Отново е нужно предварително записване на телефон 062/ 63 20 20.  Дамите от Зонта клуб организират и безплатни профилактични офталмологични прегледи, които ще се извършват в Очен център в Горна Оряховица, който се намира на ул. „Хан Крум” № 5. Те ще са на 13 март от 8.00 до 17.00 часа. Предварително записване на телефон 0618/ 6 40 53 и мобилен телефон 0888 266 935. \r\nНужно  е при всяко едно записване да се посочи, че става въпрос за инициативата на Зонта клуб. \r\nЛуиза ТРАНЧЕВА", "date": "2019.02.27", "title": "Безплатни прегледи се организират в Горна Оряховица и Велико Търново през март"}
{"url": "http://www.focus-news.net/news/2019/02/27/2628881/sport-distsiplinarnata-komisiya-ne-nakaza-beyl-za-zhesta-sled-gola-sreshtu-atletiko.html", "text": "Нападателят на Реал Мадрид Гарет Бейл отърва наказание за неприличния жест, който направи, след като вкара третия гол за успеха с 3:1 срещу Атлетико Мадрид в мача от 23-ия кръг на Ла Лига.  \r\nСлед като вкара топката в мрежата на Ян Облак, Бейл се втурна към ъгловото флагче, като направи жест пред феновете на „дюшекчиите“. Запалянковците бяха разгневени от случилото се и мигновено реагираха.  \r\nСлед срещата Испанската футболна лига поиска наказание за Бейл, но Дисциплинарната комисия реши да не налага санкция.  \r\nТака уелският национал ще бъде на разположение на Сантиаго Солари за предстоящите мачове. Тази вечер Реал приема Барселона в полуфинален реванш за Купата на Краля от 22:00 часа. Първата среща завърши наравно 1:1. През уикенда двата състава отново се срещат, но в рамките на Ла Лига.", "date": "2019.02.27", "title": "Спорт: Дисциплинарната комисия не наказа Бейл за жеста след гола срещу Атлетико"}
{"url": "http://www.focus-news.net/news/2019/02/27/2628884/kyustendil-provede-se-zasedanie-na-ekspertniya-savet-kam-inspektsiya-po-truda.html", "text": "В Кюстендил се проведе заседание на експертния съвет към „Инспекция по труда”, предаде репортер на  Радио „Фокус” – Кюстендил . Членовете на съвета са представители на синдикалните организации в Кюстендил и Дупница, а председател е директорът на „Инспекция” по труда – Кюстендил. Експертният съвет заседава един път в месеца, основна тема са проблемите в трудовите правоотношения, възникнали в предприятията в региона. На заседанието бяха разгледани тематични въпроси и беше даден отчет за извършените дейности по въпросите, зададени от предходното заседание. „На всяка среща на  дневен  ред  са глобални въпроси от компетенцията на инспекцията  и на синдикатите, днес отчитаме зададените от предходното  заседание задачи. Експертният съвет е създаден и функционира в изпълнение на сключеното споразумение за сътрудничество между синдикатите и „Главна инспекция по труда”. Усилията са  насочени към осъществяване на по-ефективни дейности за постигане както на здравословни и безопасни условия на труд, така и за защита на трудовите, осигурителни и синдикални права. \r\nВенцеслав ИЛЧЕВ", "date": "2019.02.27", "title": "Кюстендил: Проведе се заседание на експертния съвет към „Инспекция по труда”"}
{"url": "http://www.focus-news.net/news/2019/02/27/2628864/otide-si-krasimir-uzunov-sobstvenik-i-osnovatel-na-fokus-obzoriii.html", "text": "На 56-годишна възраст внезапно почина собственикът на първата частна информационна агенция „Фокус“ и най-голямата частна българска радиоверига. Журналист, патриот, българин, преди всичко човек - Красимир Узунов остави трайна диря в българската журналистика и общество. \r\nКрасимир Узунов ще бъде запомнен като родолюбец, който посвещава живота си на България като офицер от Българската армия, а впоследствие като журналист, писател, общественик. \r\nАвтор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. Радетел на българщината Красимир Узунов завещава наследство от книги, инициативи и стандарти в журналистиката, които ще се помнят. \r\nПоклонението пред тленните останки на президента на Информационна агенция и Радиоверига „Фокус“ Красимир Узунов ще се състои на 28 февруари 2019г. (четвъртък), в 10.00 часа в зала „Концертна“ на Централния военен клуб, на бул. „Цар Освободител“ №7.  \r\nОпелото ще отслужи викарият на Софийската митрополия епископ Поликарп в църквата „Света София“, от 13.00 часа. \r\nТой ще бъде погребан с военни почести в Централните софийски гробища. Погребението ще се състои от 15.00 часа в Парцел 1, ред 8, гроб 26.  \r\nДоказателство за ролята и присъствието на Красимир Узунов в българския обществен живот са думите, с които близки, приятели, колеги, партньори, общественици, политици и представители на различни институции си спомнят за него и делото му. \r\nПосмъртно Красимир Узунов ще получи  най-високите отличия на БЧК и на Министерство на туризма. Красимир Узунов не се притесняваше от политически конюнктури. Символ на професионализъм и почтеност, той нямаше врагове – нещо изключително трудно да бъде постигнато в днешно време. Готов да върви срещу течението, той имаше еднакво професионално отношение към всички партии и всички цветове. За това свидетелстват множеството съболезнователни думи на представители на институциите у нас, както и на членове на партии от целия политически спектър. Председателят на парламента Цвета Караянчева  каза, че в лицето на Красимир Узунов България е загубила един истински човек. „Той можеше да даде още много на България, на българите и дано никога не го забравим“, добави тя.  Президентът Румен Радев  заяви, че патриотичното дело на Красимир Узунов ще бъде помнено, защото то в пълна степен е олицетворявано от думите на легендарния командир и педагог полковник Борис Дрангов: „Животът не се мери по дължина, а по съдържание“. Вицепрезидентът Илияна Йотова  отбеляза, че Красимир Узунов е бил голям приятел, патриот и човек, направил много за България. Премиерът Бойко Борисов  каза, че той е оставил голяма диря в съзнанието на хората, които го познават. Росен Плевнелиев (президент в периода 2012-2017 г.)  коментира, че Красимир Узунов е показал голямата разлика между това да бъдеш националист и това да бъдеше патриот. „Той винаги знаеше кое е правилно за България. Беше вдигнал много високо знамето на обективната истина, на историческата истина, на качествената журналистика. Той беше посветен на българския национален идеал по начин, по който много малко други българи са го правили“, заяви Плевнелиев. Георги Първанов (президент в периода 2002-2012 г.)   посочи, че Красимир Узунов е бил истински патриот и голям българин. „Той беше голям професионалист, човек с тънък усет за словото, с отношение към голямата тема за идентичността“, добави Първанов. Петър Стоянов, (президент  в периода 1997-2002 г.)  заяви, че ще запомни Красимир Узунов преди всичко като добър българин и добър патриот. „Агенция „Фокус“, която той създаде, се наложи на нашия медиен пазар, но най-важното е, че тя винаги работеше, защитавайки българските национални интереси. Бог да го прости!“, каза Петър Стоянов.  \r\n„Красимир Узунов беше голям патриот, истински българин, отдаден на каузата за единението на българската нация, не само вътре в страната, но и извън нея. Той положи огромни усилия за приобщаването на българите от Македония, Гърция и други краища към духовния живот на България. От него ще останат ценни книги в историята на военното дело и културата на страната. Може само да се съжалява, такива българи не се раждат често“, заяви  бившият служебен премиер и професор по конституционно право проф. Георги Близнашки . Бившият председател на парламента и бивш служебен премиер проф. Огнян Герджиков  определи Красимир Узунов като стойностен, ерудиран и много обективен човек. Вицепремиерът Екатерина Захариева  посочи, че Красимир Узунов е бил призван да информира българското общество за случващото се в страната и извън нея. „Само добре информираното общество може да гради и пази свободна и демократична нашата държава. Ролята на Красимир Узунов в този процес бе незаменима, а изградената от него информационна мрежа „Фокус“ без съмнение ще продължи да оказва положително въздействие върху процесите в България“, добави тя. Вицепремиерът Красимир Каракачанов каза, че Узунов е отдал целия си живот в служба на патриотизма, армията и историческата истина за българщината в Македония. Министър Николина Ангелкова  заяви, че Красимир Узунов ще остави празно място в съвременната българска журналистика. „Болката е голяма, защото Краси Узунов беше на първо място страхотен приятел и човек, който винаги се ангажираше както с проблемите на България, така и с хубавите неща“, обясни тя.  Главният прокурор Сотир Цацаров  заяви, че Красимир Узунов ще остане в сърцата на всички като забележителна личност, уважаван и ценен професионалист, вдъхновен патриот и добър човек с голямо сърце.  \r\n„С кончината на Красимир Узунов България загуби ярка и силна личност, истински родолюбец и пазител на българщината, отдаден с ум, душа и сърце на националната кауза“, отбеляза  председателят на Държавна агенция \"Национална сигурност\" Димитър Георгиев \r\n„Красимир Узунов беше истински приятел и родолюбец, ужасно много ще ми липсва“, заяви  омбудсманът Мая Манолова .  Председателят на Сметната палата Цветан Цветков  отбеляза, че Красимир Узунов е създал информационна институция, отдадена на родолюбивите идеали. \r\n„Красимир Узунов не само превърна Информационна агенция „Фокус“ в институция за бързи и истински новини, но и възроди изконните български идеали за родолюбие, свобода и просвета“, добави той.  \r\n„Ще запомня Красимир Узунов с възраждането на родолюбието – там той беше номер едно“, заяви  лидерът на НФСБ Валери Симеонов . „Ще го запомня с неговата компетентност, с неговото качество да анализира хладнокръвно всяка ситуация и да има точен поглед и преценка не само на политическите събития и на хората, които участват в политическия живот на България“. Лидерът на ПП „Атака Волен Сидеров  отбеляза, че смъртта на Красимир Узунов е голяма загуба за българската журналистика и българското общество. \r\n„България загуби един истински патриот и родолюбец, който създаде и наложи стандарт за обективната, бърза и точна информация. Красимир Узунов ще липсва на всички, които го познаваме, защото беше честен човек, който винаги поставяше принципите и идеалите пред самоцелната печалба и успеха“, написа председателят на ПГ на ГЕРБ и зам.-председател на партията  Цветан Цветанов .  Лидерът на БСП Корнелия Нинова  заяви, че Красимир Узунов е истински родолюбец, който ще бъде сред нас с написаното, създаденото и изговореното за България и българщината.  \r\nВ лицето на Красимир Узунов загубихме един истински, обаятелен българин, каза  зам.-председателят на БСП Кирил Добрев . Депутатът от ПГ на БСП Жельо Бойчев  сподели: „Това, с което ще запомня Красимир Узунов, са безкрайните разговори, които водихме, и с преклонението, което имаше към историята и героизма на Българската армия. Той си остана офицер цял живот. Непрекъснато ми повтаряше колко малко помним за героизма на всички наши предци, дали живота си за Отечеството. Приключваше втората книга за Първата световна война, описваше ми битките ден по ден“. Народният представител от ДПС Велислава Кръстева коментира, че е  приела новината за кончината на Красимир Узунов с чувство на загуба на скъп приятел. Тя добави, че Красимир Узунов е бил голям българин, достоен мъж, патриот и човек с визия и мисия. Народеният представител от ГЕРБ Владимир Тошев  отбеляза, че със смъртта на Красимир Узунов България е загубила един изключителен радетел на българщината.  Депутатът от ГЕРБ Даниела Савеклиева  сподели, че ще помни Красимир Узунов като неуморен, всеотдаен, искрен патриот, който е мислел всяка минута за България. \r\nНапусна ни един истински човек, патриот и приятел, каза  депутатът от ГЕРБ Десислава Костадинова . \"Ще го запомня като истински патриот, голям професионалист и изключителен човек, с много специално чувство за хумор\", допълни тя.  \r\nЗагубихме един голям българин, патриот, отличен професионалист и приятел, каза председателят на парламентарната Комисия по културата и медиите  Вежди Рашидов . Председателят на СДС Румен Христов  добави, че Красимир Узунов винаги се е стремил да възвърне достойнството на България, което тя е имала през годините.  Главният секретар на партията Илия Лазаров  отбеляза, че Узунов е отговарял на определението народен будител, който се е стараел да направи България по-добра. Председателят на ПП АБВ Румен Петков  коментира, че Красимир Узунов оставя след себе си житейска и професионална история, постижима за малцина.  Ивайло Калфин  от ръководството на ПП АБВ каза, че ще запомни Красимир Узунов като човек, който се осмелява да върви срещу течението“.  \r\nПредседателят на „Движение България на гражданите“  Димитър Делчев  посочи, че Красимир Узунов е бил човек с много ясен поглед върху събитията и процесите в държавата.  \r\n„В лицето на Красимир Узунов България загуби един голям патриот, а тези които го познавахме – добър човек и приятел“, каза  Цветлин Йовчев , бившият министър на вътрешните работи в кабинета на Пламен Орешарски.  Евродепутатът от ГЕРБ/ЕНП Андрей Ковачев  написа в съболезнователен адрес, че с Красимир Узунов многократно е обсъждал въпросите, свързани с нашите сънародници, останали извън пределите на Отечеството, и се е вслушвал в неговите полезни съвети на човек, знаещ изключително много за тази част на света и историята.  \r\nВ съболезнователен адрес от  ПП „Обединени земеделци“  заявиха: \"Красимир Узунов оставил дълбока следа в духовното поле на България, той непрестанно проправяше пътеката на знанието и възпитаваше в патриотизъм\". Асен Гагаузов, министър на регионалното развитие и благоустройството от 2005 до 2009 г.,  сподели: \"За съжаление, загубихме един изключително стойностен човек и голям патриот. С Красимир Узунов се познаваме от 15 години и през тях повече от 90% от неговите усилия и от неговото време бяха отделени за работата му\".  Воден от чувството на дълг и родолюбие Красимир Узунов имаше една кауза и нейното име е „България“. Той посвети живота си на това да възкреси българската бойна слава и да не допусне имената на героите, дали живота си за Родината, да бъдат забравени.  Началникът на отбраната ген. Андрей Боцев  посочи: „Красимир Узунов бе човек, чиито патриотизъм и плам разпалваха в душата на всеки национална гордост и самочувствие“.  Бригаден генерал Явор Матеев , командир на 68-а бригада Специални сили, заяви: „Краси както живя и работи, така си и отиде. С гръм и трясък живя, с гръм и трясък си отиде”. Той го определи като „голям приятел, с чувство за хумор, правдивост и истинност. „Това, че е голям родолюбец и голям българин, убеден съм, че всички го знаят. България загуби един истински човек и родолюбец, който знае как да обича и работи за Родината си”, каза още бригаден генерал Явор Матеев.  Ген. Кирчо Киров  описа Красимир Узунов като невероятен приятел, отдаден на хората и на голямата кауза - майка България.  \r\n„С Красимир Узунов си отиде и частица от България“, подчерта председателят на Комисията по отбрана  ген. Константин Попов . Вицеадмирал Пламен Манушев  заяви, че ще запомни Красимир Узунов като човек изпълнен с енергия, върнал паметта на нашите дядовци от Първата световна война. „. Ще го запомня като човек, направил името Каймак-Чалан известно на всички българи, който направи толкова много за България, за войниците ѝ, за армията ѝ, за историята ѝ“. \r\nВнучката на полк.  \r\nБорис Дрангов  Райна Дрангова  заяви: „Красимир Узунов беше един съвременен будител, загубата е за целия народ“. Тя посочи още: „За него Македония не беше само кауза. Тя беше нещо, което той изживяваше с цялото си сърце“. Никола Христов, внук на командващия 11-ти пехотен Сливенски полк, участвал в битката на Каймак-Чалан, оцелял след бомбардировките над София,  каза: \"Красимир Узунов беше много всеотдаен патриот, който искаше ние да знаем нашата история и боевете на нашата армия\". \"Той беше човек, на когото много хора се чудеха – на неговия ентусиазъм, на неговата цел – хората, българите да се възпитават от патриотизма на онези, които вече отдавна ги няма. За мен нашата държава губи много в лицето на господин Красимир Узунов\", допълни Никола Христов. Началникът на Военна академия „Георги Стойков Раковски“ ген.-майор Груди Ангелов  коментира, че Красимир Узунов бе свободен човек, който събираше единомишленици, милеещи за родината ни. „Каквото и да кажа за него ще бъде малко. Той имаше много още какво да даде“, добави той.  \r\n„Книгите, публикациите, инициативите и доказаните във времето стандарти, които оставя след себе си Красимир Узунов, са неоценимо наследство и пример за един пълноценно извървян път“, се посочва в съболезнователен адрес, изпратен от  Електроенергийния системен оператор (ЕСО) . Областният управител на Смолян Недялко Славов  коментира, че Красимир Узунов е оставил дълбока светла следа и ще продължава да живее в сърцата ни чрез стойностните си публикации и книги. \r\nЗа  кмета на София Йорданка Фандъкова   Красимир Узунов е увлекателен разказвач на българската история и пазител на българските геройства. „Краси бе от онези истински родолюбци, които не търсят почести и слава, а полека, по неговия начин, с предавания, с книги, разказваше, за онова, което не трябва да забравяме“, сподели тя. Кметът на Бургас Димитър Николов  заяви, че Красимир Узунов ще остане в паметта ни като човек, който направи много за съхранението на паметта за българските победи на бойното поле. Кметът на Кюстендил Петър Паунов  подчерта, че за Красимир Узунов България е била всичко. Кметът на Симитли Апостол Апостолов  определи Красимир Узунов като съвременен будител. „Той беше един истински родолюбец, патриот, един съвременен будител, готово на всичко за каузата България. Едва ли в съвременна България скоро ще се роди такъв голям родолюбец и патриот, какъвто беше Красимир Узунов“, коментира той. \r\n„Красимир Узунов беше човек, превърнал България и съхраняването на българския дух, традиции и родова памет в своя лична мисия“, заяви  кметът на Каварна Нина Ставрева . Кметът на Смолян Николай Мелемов  отбеляза, че на първо място Красимир Узунов е бил патриот и добави, че у него е оставил незаличим спомен за човек на честта и почтеността. \r\n„Красимир Узунов бе истински българин, много ерудиран и един от най-големите познавачи на българската история и специалисти по Македонският въпрос“, заяви  зам.-кметът на Благоевград Христина Шопова . Зам.-кметът на Варна Пейчо Пейчев  отбеляза, че дейността на Красимир Узунов за запазването на българщината сред българските общности е дала много сериозен резултат сред младите хора. „Загубата е огромна за всички българи не само в пределите на нашата страна. Специално за македонските българи господин Узунов беше знаме, беше флаг, беше водач на всички процеси, които се случваха там. Беше неотменим лидер“, добави той.  \r\nСпоред кмета на Петрич  Димитър Бръчков  България е изгубила един достоен патриот и пламенен родолюбец. Янка Господинова, кмет на Алфатар  подели: Красимир Узунов беше кълбо от емоция, която със силата си умееше да събира, а не да разделя. Председателят на Общинския съвет в Гоце Делчев Ангел Гераскиев  коментира, че смъртта на Красимир Узунов е голяма загуба не само за приятелите му, но и за цяла България. \r\nДелото на Краси Узунов, трябва да се помни, гласът му трябва да се чува, защото благодарение на него си припомнихме Каймак-Чалан, припомнихме си с колко кръв сме платили, това да останем българи, припомнихме си какво е българска чест и доблест. Това не бива да се забравя, докато има българи“, отбеляза  историкът Марин Кавръков . Директорът на Регионален исторически музей – Кюстендил Валентин Дебочички  коментира, че Красимир Узунов е имал непресъхващ извор на идеи и приятелско отношение към всички. По думите му Узунов е положил огромни усилия за запазване на паметта за българските герои, за запазване и възстановяване на военните паметници извън пределите на България и е имал изключително отношение към културното наследство. Председателят на Националното ловно-рибарско сдружение „Съюз на ловците и риболовците в България“ Васил Василев  също изказа своите съболезнования. „Красимир Узунов доказа своя висок професионализъм и принципност, ще продължим да мислим за него, като за един голям човек - създател, патриот и родолюбец“, отбеляза той. \r\nИсторикът  доц. д-р Валентин Китанов  коментира: „Всичко онова, което Красимир Узунов написа през тези години, е достойно да бъде събрано в сборници, които да останат за поколенията“.  \r\nДиректорът на Историческия музей в Тутракан  Петър Бойчев  изтъкна, че Красимир Узунов е бил най- добрият историк сред историците, най- близко до народа, не със сухата история, направена в кабинетите, а с историята в спомените на живи участници.  \r\nДиректорът на Столична библиотека  Юлия Цинзова  заяви: „Думите са безсилни да опишем загубата на уважавания автор на стотици материали за Западните Балкани, Македония и Одринско и българската военна история“. \r\n„Красимир Узунов беше пламенен български патриот, голям българин и имаше много важно присъствие за каузата на българите както в Македония, така и навсякъде другаде“, заяви  председателят на Центъра за балкански и черноморски изследвания Алекс Алексиев . \r\n„Загубата на Красимир Узунов ще се отрази много на развитието на нашата военно-историческа наука“, коментира  военният историк доц. д-р Петър Ненков . Президентът на КНСБ Пламен Димитров  отбеляза, че завинаги ще пазим спомена за едно голямо перо и едно голямо сърце, което никога не забрави Майка България. Кметът на Сливен Стефан Радев  отбеляза, че дългогодишната дейност на Красимир Узунов бе свързана с това да се познава българската история и да не се забравят фактите, от които е изтъкана. „Красимир Узунов бе един прекрасен, откровен, чист човек, който през годините е отстоявал българската духовност и българските идеали“, каза  зам.-ректорът на Югозападен университет „Неофит Рилски“ Георги Апостолов . Пламен Цонев от шуменския факултет на Национален военен университет (НВУ) „Весил Левски“   заяви, че Красимир Узунов беше честен и безкористен българин. Родолюбец, патриот, радетел за всичко българско и добави, че и като офицер, и като журналист той е чертаел пътя на сближението с Македония. \r\nСъболезнователен адрес изпратиха и от  Регионален исторически музей – Благоевград . В него те посочват, че с внезапната смърт на Крсимир Узунов, България е загубила един истински родолюбец и патриот, един добър човек и съмишленик. \r\n„Празнината, оставена със загубата на Красимир Узунов, ще бъде непреодолима, но все пак се надяваме, че поклонението на Каймак-Чалан '2019 г. ще премине и под знака на „Каймакчаланския първопроходец“, написа Илия Чернев - внук на подофицер, оцелял при боевете на Каймак-Чалан. \r\n„Ще помня Красимир Узунов като човек с енциклопедични познания за бойната ни история, като родолюбец, милеещ за България и Армията“, коментира  председателят на Центъра за изследване на отбраната и сигурността и бивш министър на отбраната Ангел Найденов . Кметът на Карлово д-р Емил Кабаиванов  отбеляза, че Красимир Узунов е направил всички възможно да се чува българският език и слово в територии, населявани от българи.  Военният историк Мишо Йорданов  заяви, че Красимир Узунов е бил от хората, за които важи максимата: „Не е важно колко години живееш, а какво оставяш след себе си“.  Делото на Красимир Узунов надхвърля рамките на националните граници. Неговата работа и постижения бяха почетени от редица дипломати и представители и организации на българи в чужбина, като и на множество чуждестранни медии.  \r\nДипломатическият състав на посолството на Република България в Скопие също поднесе своите съболезнования. „Свеждаме глави пред паметта на една личност, оставила следа в политиката, икономиката и туризма, историята и културата на България през последните години. Може би Поручикът вече е при своите кумири Дрангов, Каварналиев...\", се посочва в съболезнователния адрес.  \r\n„Загубата на Красимир Узунов е неизмерима за България, ще го запомним като разностранен и талантлив журналист, историк, колекционер, истински патриот на своята страна“, се посочва в съболезнователен адрес, изпратен от  посланика на Руската федерация в България Н.Пр. Анатолий Макаров . Генeралният консул на Русия във Варна Владимир Климанов  отбеляза, че Красимир Узунов бе ярък и необикновен човек, чийто разностранен професионализъм е заслужено ценен в България и извън пределите ѝ.  \r\nИзвънредният и пълномощен посланик на република Азербайджан в България  Н. Пр. Наргиз Гурбанова  обяви: „Красимир Узунов завинаги остава в историята като един от най-успелите български журналисти, чиято работа бе еталон за журналистиката“. Президентът на Асоциацията на българите в Украйна  Антон Киссе  отбеляза, че Красимир Узунов е обичал всичко българско и е правил, каквото може, за да тържествува българщината по света. \r\nСъболезнователен адрес изпратиха и от   „Конгрес на българите в Украйна“  . В него те изтъкват, че Красимир Узунов е един от първите българи, които изграждат информационни мостове между България и българските общности по света \r\nПолитическият анализатор и бивш генерален консул в Одрин  Георги Димов  изтъкна, че Красимир Узунов бе истински български патриот - по призвание, по душа и по предназначение“.  \r\n„Споменът за Красимир Узунов ще остане завинаги в сърцата на всички, които го познаваха както в България, така и далеч извън пределите ѝ“, написа  Инал Плиев, заместник-председател на Южноосетинско-българското дружество за приятелство . Директорът на македонския медиен регулатор д-р Зоран Трайчевски  заяви: \"Той беше голям, огромен мой приятел, с това ще го запомня. Работихме отлично заедно\". \"Трябваше да дойде след няколко дни в Македония, за да снима филм за полковник Дрангов\", допълни Трайчевски. \r\nВ съболезнователен адрес  генералният консул на Република България в Солун Владимир Писанчев  написа: \"Следата, която той оставя, е незаличима: неговите енергия и дух, ерудиция и чест са видими в българското пространство. Ще бъдем пак заедно, Поручик, на Каймак-Чалан. Почивай в мир, приятелю!\".  Д-р Меглена Плугчиева, посланик на България в Черна Гора,   заяви: \"Цяла България загуби един безценен човек с енциклопедични знания, но най-вече истински голям патриот\". Със своя точен поглед върху събитията и способността си да анализира хладнокръвно всяка ситуация на Красимир Узунов остави трайна следа в българския обществен живот, а създадените от него Агенция и Радио „Фокус“ се превърнаха в стандарт за журналистиката и в синоним на бърза, коректна и точна информация. Бившият ръководител на военното разузнаване и бивш министър на вътрешните работи \r\nГен. Чавдар Червенков , посочи, че в страната няма аналог на това, което направи Красимир Узунов в областта на информацията. Анализаторът проф. Михаил Константинов  отбеляза, че Красимир Узунов е бил забележителен журналист, който е създал най-влиятелната информационна агенция у нас. \r\n„Това, което Красимир Узунов е правел в областта на българската журналистика е нещо, което ще остане“, убедена е  Меглена Кунева , зам.-министър председателят по координация на европейските политики и институционалните въпроси в периода 2014 – 2017 г. и бивш европейски комисар.  Председателят на КЕВР доц. Иван Иванов  посочи, че със своята енергия, последователност и родолюбие Красимир Узунов е оставил ярка следа в нашия обществен живот. Експертът по антитероризъм и общественик Христо Смоленов  обясни, че ще запомни Красимир Узунов като весел, непобедим и несломим по дух воин на България. По думите му създадените от него Агенция „Фокус“ и Радио „Фокус“ са много повече от средства за масова информация оръжия на българското оцеляване и победоносно продължаване на тази многовековна държавна традиция, която имаме. Той сподели, че започва да работи по идея за създаване на малък, но изразителен паметник на Красимир Узунов пред сградата на Агенция „Фокус“. Директорът на Университетската многопрофилна болница за активно лечение „Св. Екатерина“ проф. Генчо Начев  отбеляза, че Красимир Узунов бе патриот и родолюбец, който не никога не се е притеснявал от политическите конюнктури. \r\nПо думите на социолога  Юрий Асланов  Красимир Узунов е успял да прогледне в бъдещето в години, в които никой не е вярвал в перспективата на онлайн новинарските платформи. \r\nЗа  социолога Кънчо Стойчев  Красимир Узунов ще остане човек на честта,  който всеки ден, ставайки сутрин мисли за България. \r\nСоциологът Андрей Райчев си спомня: \"Повечето хора го помнят сега, когато стана известен, те не го помнят като млад. Той беше изключително симпатично, много амбициозно активно същество, националист в хубавия смисъл на думата-вечно за България. Той се носеше със своите идеи във времена, когато националната кауза не беше съвсем модерна, когато всички се занимаваха с новите съвременни неща. Но той още тогава държеше на думата България, даже се прочу като наивник, който все още се занимава с националната кауза във времена, когато тя не беше център на внимание. По-късно се оказа, че той е политически прав, защото това се оказа много по-важно, отколкото ни се струваше, увлечени от вихъра на европейското обновяване на България\". Лидия Йорданова, директор на социологическа агенция „Екзакта Рисърч Груп“,  каза: \"Две думи описват Красимир Узунов: голям човек и голям българин\". \"Той води един много смислен живот, изживян на много високи обороти, които хората рядко могат да осъществят. Лек път към светлината\", каза още Лидия Йорданова. Директорът на Националния военноисторически музей доц. Соня Пенкова  сподели, че Красимир Узунов е бил широко скроен човек, с изключително мащабен поглед върху политиката и историята. \r\nСпоред  политолога проф. Александър Маринов  сътвореното от Красимир Узунов, заедно с неговите съратници от Агенция и Радио „Фокус“, е важен факт за българската обществена действителност. „Това наистина е тежка загуба. Поднасям съболезнования на близките на г-н Узунов. Всички сме смъртни, разбира се, но отвъд тленността на тялото, остават делата. Наред със скръбта и покрусата, че един човек с принос, роля и позиция си е отишъл, все пак делата остават. Бог да го прости и да му дава светлина. Да се надяваме, че се е преселил в един по-добър свят“, каза проф. Маринов. Археологът Николай Овчаров  отбеляза, че Красимир Узунов е бил изключителен човек и българин.  Тракологът проф. д-р Валерия Фол  определи Красимир Узунов като човек, осъзнаващ значението на културното наследство за съхраняване културната памет на българският народ. \r\n„Красимир Узунов беше новатор, създател, визионер“, посочи  председателят на Националния браншови съюз на хлебарите и сладкарите Мариана Кукушева . „Хората идват и си отиват. Едни живеят, други горят. А трети, докато изгарят, създават модели, създават звезди, които присъстват в живота ни всеки ден. И са на фокус. Краси беше от тая категория хора. Новатор. Създател. Визионер… Много ще ми липсва!“, каза още тя. Областният управител на Благоевград Бисер Михайлов  отбеляза, че със смъртта на Красимир Узунов българската журналистика, но и цялото българско общество са изгубили много. Кметът на Пещера Николай Зайчев  бе категоричен, че в лицето на Красимир Узунов България загуби един голям патриот, а Пещера е загубила достоен син. „Красимир Узунов е едно явление в България. Той постави високи еталони в историческата наука, в журналистиката. За него няма да говорим в минало време, защото, докато ги има книгите му, той е тук и с нас!“, заяви той. Кметът на Бургас Димитър Николов  сподели: „Краси Узунов беше личност с голям авторитет. Той ще остане в паметта на обществото като човек, който силно се вълнуваше от българската военна история и направи много за съхраняването на паметта за българските победи на бойното поле. За нас смъртта му е голяма загуба за цялата общественост! Поклон пред неговата памет!“ \r\n„Красимир Узунов е пример за това как човек постига целите си, когато пътят до осъществяването им е ясно очертан и се следва неотлъчно“, заяви  кметът на Асеновград д-р Емил Караиванов .  \r\n„Красимир Узунов остави у всички нас неизличимия спомен за човек на професионализма, честта и почтеността“, отбеляза  кметът на Ямбол Георги Славов . Мирослав Янчев, кмет на Община Златоград,  отбеляза: \"Красимир Узунов работеше активно за свободата на словото, защитаваше принципите на обективна медия, отразяваща всички гледни точки\". \r\nВ съболезнователен адрес от  кмета на Община Русе Пламен Стоилов  се посочва: \"Болката е неизмеримо по-голяма, когато от този свят си отива изключително достоен и добър човек като Красимир Узунов. Неговата кончина безспорно е загуба за всички. Всеки един от нас ще запомни Красимир Узунов с неговия висок професионализъм, човечност и любов към българското. Дълбок поклон пред паметта му!\". Управителят на в. „Нова добруджанска трибуна“ Сабина Дукова  заяви, че Красимир Узунов е един от флагманите на съвременната българска журналистика. Кметът на Свищов Генчо Генчев  посочи, че е благодарен на Красимир Узунов за съветите, за уроците и за приятелството му със Свищов. Кметът на град Карнобат Георги Димитров  сподели: „Познавах го лично. Един прекрасен човек, който като че ли странеше повече от политическите партии, но беше голям българин“. Областният управител на Кюстендил Виктор Янев  поднесе своите съболезнования и отбеляза, че със смъртта на Красимир Узунов България, родната ни журналистика и „Фокус“ са загубили един честен и принципен човек. Областният управител на Кърджали Никола Чанев  заяви, че в лицето на Красимир Узунов България е загубила голям патриот и силен мъж, който милееше за родината си.  Чавдар Божурски, областен управител на Сливен,  отбеляза: \"Красимир Узунов ще остане в българската журналистика като създател на първата и най-голяма частна информационна агенция\". Д-р Антония Панева, началник на Държавен архив - Шумен,   казва за Красимир Узунов: \"патриот със силно излъчване и визия за бъдещето\". По думите й в негово лице България е губила един голям патриот. Доц. Юрий Проданов, ръководител на катедра „Журналистика и масови комуникации“ в Шуменския университет „Епископ Константин Преславски“  заяви: \"Във всичко, което Красимир Узунов създаде, виждам почерка на човек, който има отговорност към хората край себе си и към обществото\". Един от първите редактори на Агенция „Фокус“ Мариела Пчелинска  описа Красимир Узунов като деен, неуморен, енергичен, вдъхновен и вдъхновяващ, винаги воден от нови, ярки идеи и чувство за чест, дълг, родолюбие и отдаденост на каузи. „Брилянтни вдъхновения и перспективи, които в годините той неотклонно разви дисциплинирано, последователно и творчески, като изгради и утвърди заслужения авторитет на най-мощната информационна машина в България! Респект и поклон!“, написа още тя. Главен инспектор Ангел Папалезов - началник на сектор „Културно-исторически ценности“ към ГД „Национална полиция“  заяви: „Невероятно жизнен, невероятно отзивчив, невероятно истински, много принципен, безкомпромисен, искрен, понякога дори до болка – независимо каква е позицията на някой и самочувствието му, Красимир Узунов с удоволствие му казваше истината и много бързо успяваше да приземи всеки – в личен, в служебен или в морален план. Много успешно приземяваше както мен, така и всички около себе си, и ни даваше вярната посока и верния страничен поглед“. Изпълнителният директор на Национална компания „Индустриални зони“ (НКИЗ) Антоанета Барес  написа в съболезнователен адрес, че Красимир Узунов винаги е подкрепял каузата за развитие на индустриалните зони в България. „Искрено сме благодарни за съдействието и разбирането, които сме срещали в негово лице, в качеството му на собственик на Радиоверига и Агенция \"Фокус\". Поклон пред светлата му памет!“, пише още Антоанета Барес.    Фолклористът проф. Георг Краев  заяви: \"Красимир Узунов беше един от малкото, които посвещават живота си на Родината\". Доц. Красимира Александрова, директор на Национална библиотека „Св. св. Кирил и Методий“,  отбеляза, че винаги се е удивлявала на неизчерпаемата енергия на Красимир Узунов. \"Понякога животът е несправедлива и Бог много бързо взема при себе си тези, които могат и дават повече от останалите\", каза още тя. Председателят на Съюза на народните читалища Николай Дойнов  каза: \"Много ми е мъчно за него, защото не само аз губя един близък приятел, но и държавата губи един достоен българин, един достоен офицер, чиито живот и дело ще бъдат за пример. Неговото дело – неговите книги и Радио и Агенция „Фокус“, ще останат за пример на бъдещите поколения\". \r\nЗа нас Красимир Узунов е генерал на българския дух, каза  Фионера Филипова, директор на Регионалния музей във Видин  „Отиде си един достоен българин, направил толкова много за българския дух със своите книги и действия. Красимир Узунов беше истински патриот и родолюбец, отдаден на каузата за единение на нацията“, допълни Фионера Филипова.  Проф. Стати Статев, ректор на УНСС,  сподели: \"Напусна ни един голям патриот и истински родолюбец, за когото работата за Отечеството беше призвание, дълг и кауза, на която служеше с отдаденост и за която се раздаваше убедено и от сърце\". \r\nВ съболезнователен адрес от  Съвета за електронни медии  се посочва: \"Той беше голям родолюбец и истински медиен човек, който вярваше в силата на информацията и поставяше истината на първо място. Всички скърбим за загубата на един голям професионалист и човек!\". \r\n\"Висока чест беше за мен, че познавах Красимир Узунов\", каза  издателят Иван Гранитски.  \"Имам прекрасни впечатления. Преди всичко той беше истински патриот, един от малкото изчезващи в днешно време патриоти, които до болка обичаха Отечеството и работеха за него\", допълни той.  Адвокат Антон Станков, министър на правосъдието в правителството на Симеон Сакскобургготски и бивш съдия,  каза, че ще запомни Красимир Узунов с остроумието и чувството му за хумор, с невероятния патриотизъм, който не беше сляп патриотизъм, а подплатен с исторически познания, факти и с действия. Председателят на Браншовия съюз за стопанска инициатива в транспорта (БССИТ) и новоизбран председател на Конфедерацията на автобусните превозвачи Магдалена Милтенова  отбеляза, че  с всички свои действия Красимир Узунов винаги е отстоявал правилната позиция. „Загубихме човек, който заслужава нашите уважения. Поклон пред паметта му“, каза още тя. \r\nВ съболезнователен адрес от  Кръстю Манчев, председател на Общобългарския комитет „Васил Левски“ в Съединение,  се посочва: „Безкрайно сме признателни за неговия принос за издаването на книгата „Каймакь – Чалань“, която разказва за чутовния подвиг на Нидже планина по време на Първата световна война“. \r\nВ съболезнователен адрес от  председателя на Съюза на тракийските дружества в България Красимир Премянов  се казва: \"Той беше от хората, родени с искрата на патриотизма и любовта към Родината в сърцето си и посвети целия си живот на идеалите си. Голямата му болка бе Македония, голямата мечта – целокупна България\". \r\nВ съболезнователен адрес от  Български съюз по балнеология и СПА туризъм  се заявява: \"Неговото име като известен журналист, балканист и патриот ще остане в спомените на членовете на БСБСПА и в областта на нашата дейност, която той лично и неговия журналистически екип подкрепяше дълги години\".  Кристина, Константин и Михаил Белчеви  също поднесоха своите съболезнования. \"Поклон пред паметта на един голям българин! Огромна загуба за цяла България!\", заявиха семейство Белчеви в съболезнователен адрес.", "date": "2019.02.27", "title": "Отиде си Красимир Узунов - собственик и основател на „Фокус\" (ОБЗОРIII)"}
{"url": "http://www.focus-news.net/news/2019/02/27/2628880/gabrovo-propadnal-uchastak-zatrudnyava-dvizhenieto-v-otsechka-ot-patya-mezhdu-gabrovo-i-selo-stomanetsite.html", "text": "Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ (АПИ) съветват водачите да карат с повишено внимание. От АПИ съобщиха за  Радио „Фокус“ – Велико Търново , че ремонтните дейности по укрепване на свлачището трябва да приключат до края на февруари. Условията за пътуване в региона са добри. Времето е предимно облачно, трафикът – интензивен. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма. За изминалото денонощие не са регистрирани и тежки пътни инциденти. Ремонтни дейности се извършватт по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Пропаднал участък затруднява движението по пътя между Габрово и връх Шипка. Нека водачите карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. \r\nЛуиза ТРАНЧЕВА", "date": "2019.02.27", "title": "Габрово: Пропаднал участък затруднява движението в отсечка от пътя между Габрово и село Стоманеците"}
{"url": "http://www.focus-news.net/news/2019/02/27/2628882/vidin-na-1-mart-profesionalisti-po-zdravni-grizhi-ot-mbal-sveta-petka-shte-protestirat-s-iskane-za-dostoyno-zaplashtane-za-truda.html", "text": "На 1 март професионалисти по здравни грижи от МБАЛ “Света Петка“ ще протестират с искане за достойно заплащане за труда. Това съобщи за  Радио „Фокус“ - Видин  Диана Богомилова, председател на Регионалната организация на Българската асоциация на професионалистите по здравни грижи. Тя посочи, че медицинските специалисти ще излязат в 12 часа пред сградата на болницата за да заявят своите искания – достойно заплащане за труда. През целия ден дежурните медицинските специалисти ще работят в отделенията. Те ще имат сини лентички в знак на съпричастност към протеста. Работните заплати във видинската болница на медицинските сестри са окол 600 лв. \r\nАнна ЛОЗАНОВА", "date": "2019.02.27", "title": "Видин: На 1 март професионалисти по здравни грижи от МБАЛ “Света Петка“ ще протестират с искане за достойно заплащане за труда"}
{"url": "http://www.focus-news.net/news/2019/02/27/2628885/ministar-neno-dimov-bear-grils-saznatelno-e-narushil-pravilata.html", "text": "Отговорност за нарушенията, направени от Беър Грилс по време на заснемането на филм в Национален парк „Рила”, носи българска фирма – организатор на продукцията. Това заяви в предаването „Лице в лице” по  бТВ  министърът на околната среда и водите Нено Димов. Той допълни, че тя е получила разрешение от парка и е била запозната със забранените действия на негова територия. \r\n„Дори във филма г-н Грилс казва, че е забавен, защото нарушава всички правила, тоест имаме съзнателно действие. През август миналата година едни деца танцуваха български народен танц в едно от езерата и тогава реакцията беше точно обратната. Паркът е постъпил правилно и тогава и сега, като е санкционирал. Оставам изненадан защо сме настроени толкова агресивно, когато това го правят български деца и сме готови да простим, когато го прави един чужденец”, коментира екоминистърът. \r\nМинистърът на екологията заяви, че на фирмата-организатор са връчени наказателни постановления заради три нарушения паленето на огън, умъртвяването на животни и плуването в Каракашево езеро. \r\n„Там ще бъде предвидена и санкцията – до 10 хил. лв., самият г-н Грилс, ако бъде открит на негов адрес, ще бъде поканен в качеството му на физическо лице, което е извършило нарушение. Предполагам, че това ще бъде доста сложна операция за парка”, допълни Димов. \r\nЕкоминистърът заяви, че няма нищо лошо в това, че за проблема е сигнализирано от гражданин. Той допълни, че през 2018 г. са извършени над 20 хил. проверки, от тях над 7 500 по сигнали на граждани, а около 2 000 са завършили със санкции. \r\nМинистър Димов заяви, че е имало трима души от Национален парк „Рила”, които да следят  по време на снимките, но е било невъзможно да бъдат там по 24 часа. „В момента не искат да дадат изявления, защото съм разпоредил вътрешна проверка на независимия инспекторат и докато тя тече е нормално да не бъдат давани изявления. Предполагам, че след това ще бъде коментирано и от тях”, каза още министърът. \r\nПрез 2018 г. са направени две проверки от Регионалната екоинспекция и са дадени предписания за почистване на незаконното сметище край Самоков, заяви министър Димов. По думите му местната управа е поискала няколко пъти удължаване на срока заради организационни проблеми. „Когато отиваме на 25 февруари по ваш сигнал се вижда, че е премахната бариерата, а обемът от отпадъци се е  увеличил. Направено е ново предписание и до 29 март трябва да бъде почистено от кмета, ако не се направи в срок – ще има санкция”, допълни Димов. \r\nНено Димов заяви, че ако не бъдат наказани отговорните за замърсяването с токсични отпадъци край гара Яна, ведомството ще предприеме мерки. Той допълни, че еко министерството ще работи за затягане на мерките срещу складовете, които съхраняват опасни вещества.", "date": "2019.02.27", "title": "Министър Нено Димов: Беър Грилс съзнателно е нарушил правилата"}
{"url": "http://www.focus-news.net/news/2019/02/27/2628888/kyustendil-regionalna-sreshta-po-vaprosite-za-demografskata-politika-zhizneniyat-standart-dohodat-ot-trud-i-sotsialnata-ikonomika-se-provede-v-grada.html", "text": "Регионална среща по въпросите за демографската политика, жизненият стандарт, доходът от труд и социалната икономика се проведе в Кюстендил, предаде репортер на  Радио „Фокус” – Кюстендил . Срещата се проведе в залата на Областна администрация – Кюстендил. На нея присъстваха зам.-министърът на труда и социалната политика Султанка Петрова, областният управител на Кюстендил Виктор Янев, зам.-кметът на Община Кюстендил Радмила Рангелова, представители на неправителствени организации, на ресорното министерство, на Агенция за социално подпомагане и Бюро по труда, кметове на общини. Участниците в срещата обърнаха внимание на демографската ситуация в страната, дисбалансът в развитието на тази ситуация. Поради тази причина в България се организират регионални срещи. Направен е анализ за област Кюстендил, в който е посочено, че нивото на заплащане е доста ниско, безработицата е висока, възрастовата структура на населението също е висока, каквато е и в цялата страна.  \r\n„Днес поставихме началото на тези срещи. Бяха раздадени анкетни карти, които се попълниха от участниците. Надявам се, че на следващата среща ще набележим общи стъпки и действия за справяне с демографската ситуация в региона”, каза Султанка Петрова. Присъстващите бяха запознати и със Закона за предприятията от социалната солидарна икономика. Той дава възможности да бъдат включени на пазара на труда уязвимите групи от българското общество. Като уязвима група са включени младежи до 29 години, хора над 59 години, родители на деца к увреждания, хора с увреждания и други. \r\nВенцеслав ИЛЧЕВ", "date": "2019.02.27", "title": "Кюстендил: Регионална среща по въпросите за демографската политика, жизненият стандарт, доходът от труд и социалната икономика се проведе в града"}
{"url": "http://www.focus-news.net/news/2019/02/27/2628886/burgas-ot-1-mart-zapochva-nova-sesiya-za-kandidatstvane-s-kulturni-proekti-za-finansova-pomosht-ot-obshtinata.html", "text": "От 1 март стартира първата сесия за 2019 година за кандидатстване съгласно „Правилник за условията, реда и критериите за предоставяне на финансови средства за съфинансиране на културни проекти на територията на Община Бургас“. Това съобщиха от пресцентъра на  Общината . Културни организации и артисти на свободна практика от община Бургас могат да подават своите проектни предложения, като финансови средства ще се предоставят след провеждане на конкурс, проведен по реда и при условията на Правилника. \r\nПрез изминалата 2018 година бяха подадени 31 предложения, 17 от тях получиха финансовата подкрепа на Община Бургас. \r\nЗаявлението, с кратка анотация на проекта, и документите за кандидатстване, се подават при сътрудника на Председателя на Общински съвет – Бургас, в запечатан плик с опис на документите в него, подписани от вносителя. \r\nПериодът за подаване на документи е от 1 до 31 март 2019 година. \r\nПравилника и всички необходими документи можете да намерите  .", "date": "2019.02.27", "title": "Бургас: От 1 март започва нова сесия за кандидатстване с културни проекти за финансова помощ от Общината"}
{"url": "http://www.focus-news.net/news/2019/02/27/2628887/vidin-natovaren-e-trafikat-po-glaven-pat-e-79-v-posoka-za-dunav-most-2-poradi-dvizhenie-na-tezhkotovarni-avtomobili.html", "text": "Натоварен е трафикът по главен път Е 79 в посока за Дунав мост 2, движат се предимно тежкотоварни автомобили, съобщиха за  Радио „Фокус” – Видин  от  Областно пътно управление . Най-много автомобили се движат в участъка между Видин и Дунавци. Пътните настилки са сухи. Към останалите два гранични пункта в областта Връшка чука и Брегово трафикът е с нормална интензивност. Във Видин повече автомобили се движат в централната градска част, по бул. „Панония“ и на входно изходните артерии в града. \r\nАнна ЛОЗАНОВА", "date": "2019.02.27", "title": "Видин: Натоварен е трафикът по главен път Е 79 в посока за Дунав мост 2, поради движение на тежкотоварни автомобили"}
{"url": "http://www.focus-news.net/news/2019/02/27/2628891/intervyu-na-lidera-na-nova-demokratsiya-kiriakos-mitsotakis-pred-tass-gartsiya-ima-seriozen-interes-turski-potok-da-mine-prez-neyna-teritoriya.html", "text": "Председателят на основната гръцка опозиционна партия „Нова Демокрация“ (НД) Кириакос Мицотакис има намерение в хода на започналата в сряда двудневна визита в Москва да се срещне с премиера на Русия Дмитрий Медведев, министъра на външните работи Сергей Лавров и председателя на Държавната дума Вячеслав Володин и да обсъди с тях двустранните отношения, ситуацията в Средиземноморието, Сирия и ядрената сделка с Иран, разказа гръцкият политик в ексклузивно интервю пред  . Мицотакис поясни, че Гърция е заинтересована да привлече руски инвестиции в туризма, търговията, енергетиката, транпорта и недвижимите имоти, а освен това с интерес изучава въпроса за възможно преминаване на „Турски поток“ през гръцка територия по посока Южна Европа. \r\nСъдейки по различни проучвания на общественото мнение, в момента „Нова Демокрация“ е най-популярната партия в Гърция и има всички шансове да победи на предстоящите тази година парламентарни избори. В този случай Мицотакис ще стане следващият министър-председател на страната. Изборите трябва да се състоят през октомври, но политическите анализатори считат, че е много вероятно Ципрас да обяви предсрочни избори през май, практически едновременно с местните избори и тези за Европейския парламент.  ТАСС: Господин Мицотакис, вие пристигате на визита в Москва. С кого планирате да се срещнете там и какви теми имате намерение да обсъдите?  \r\nКириакос Мицотакис: Имам редица важни срещи – с премиера на Русия Дмитрий Медведев министъра на външните работи Сергей Лавров и председателя на Държавната дума Вячеслав Володин. Очаквам с нетърпение предметните дискусии по всички въпроси на двустранните отношения – по регионални и международни теми, представляващи взаимен интерес, последните събития в Източното Средиземноморие и важни предизвикателства в сферата на международната сигурност, като например, тероризма, ситуацията в Сирия и иранската ядрена сделка. Всичко това ще бъде обсъдено в светлината на това, че Русия има специална роля и отговорност в създаването на безопасна обстановка и стабилност в Европа. Съдейки по последните проучвания на общественото мнение, оглавяваната от Вас партия НД е пред управляващата партия СИРИЗА на премиера Алексис Ципрас по популярност сред потенциалните избиратели и може да победи на предстоящите парламентарни избори. Ако станете премиер на страната, то какви изменения имате намерение да внесете в развиването на връзките между Гърция и Русия? Как предлагате те да бъдат подобрени в различните сфери? \r\nАко оглави правителство, НД ще изпълни своите програмни ангажименти са реализация на амбициозна и реалистична програма за реформи, които ще оживят гръцката икономика и, в по-широк смисъл, ще засилят геополитическата й тежест, престижът и регионалната й роля. Вярвам в многовекторната външна политика на откритите хоризонти. Гърция има устойчива прозападна ориентация в качеството си на член на НАТО и ЕС, но в същото време причини от исторически, религиозен и културен характер й позволяват да има функционални, продуктивни и взаимноизгодни отношения с Русия. Създател на тази концепция е основателят на НД Константинос Караманлис, който бе на историческа визита в Москва през 1979 година. За да се максимизира техният потенциал, гръцко-руските връзки трябва винаги да се основават на международното право, взаимно зачитане и разбиране на съответните основни приоритети, искрено сътрудничество и желание да се избегнат действия, които биха могли да навредят на всичко, което до голяма степен е създадено в отношенията между две държави. Въз основа на тези основни предпоставки твърдо вярвам, че постоянните контакти на Гърция и Русия на всички нива ще засилят динамиката на нашето сътрудничество във всички области. И в тази връзка бих искала да изразя дълбоката си благодарност към Русия за нейната твърда и последователна позиция по кипърския проблем.  Как виждате перспективите за разширяване на икономическото сътрудничество между Гърция и Русия, с руските региони?  \r\nГърция е важен полюс за привличане на руски инвестиции във всички сектори на икономиката. За нас е приоритет да се използват възможностите, които съществуват в области като туризма, търговията и енергетиката, транспорта и недвижимите имоти, както и участието на Русия в гръцката програма за приватизация. Базирайки се на солидната основа на нашите дългосрочни взаимоотношения, считам, че с помощта на целеви действия можем да постигнем много положителни резултати, които носят взаимна полза.  Какви сектори на гръцката икономика, според Вас, могат да бъдат привлекателни за руските инвеститори?  \r\nРазбира се, има голям интерес както в селскостопанския сектор, така и в областта на здравеопазването и недвижимите имоти. Вече има няколко успешни потвърждения за това. Приватизацията на компанията за мляко и млечни продукти Dodoni в региона на Епир и закупуването му от руската компания доведоха до бързото развитие на бизнеса, увеличаване на броя на работните места и едновременно увеличаване на рентабилността. „Додони“ показва пътя за по-тясно икономическо сътрудничество, по който трябва да тръгнем. \r\nГърция разполага с ноу-хау, за да помогне на руските малки и средни производствени предприятия да имат достъп до западните пазари. Тя може да помогне да се направят руските продукти по-ориентирани към износ и по-ефективно да се предлагат на потребителите в Европейския съюз. В допълнение, гръцките високотехнологични предприятия имат значителен потенциал за използване на основните руски научни и технологични постижения в разработването на нови продукти и услуги с добавена търговска стойност. В същото време, в сектора на възобновяемата енергия, гръцките компании имат много възможности. Важна област на взаимодействие между двете страни е енергетиката. Над 65% от използвания от Гърция природен газ е руски. Вместо нереализирания проект на газопровода „Южен поток“, който трябваше да минава и през гръцката територия, сега се изпълнява активно проектът „Турски поток“, чрез който руският природен газ ще тече в Турция, а след това в други европейски страни. Неотдавна Гърция подчерта желанието си „Турски поток“ да минава през нейната територия. Каква е позицията на вашата партия по този въпрос?  \r\nНова демокрация подкрепя стратегията за диверсификация на енергийните източници и маршрути като основен принцип за енергийната сигурност на Европа. Нещо повече, това е политика, чиито основи бяха поставени от нашата партия, за да превърнем страната ни в енергиен център в Югоизточна Европа. В тази рамка и с надлежно спазване на регулаторната рамка на ЕС, както и последното решение на ЕС относно правилата, свързани с тръбопроводите, проучваме възможността за преминаване на „Турски поток - 2“ през Гърция към други европейски страни. В същия дух обмисляме и въпроса за тръбопроводите „Турски поток” и „Северен поток 2” и вярваме, че трябва да се прилагат правовите норми на Европейския съюз. Гърция преди това заяви, че нейната икономика е сериозно засегната от санкциите на ЕС срещу Русия, и заяви, че ще подкрепи възможно най-скорошната им отмяна. Ако НД дойде на власт, ще се опита ли да отмени санкциите?  \r\nОтношенията между Европа и Русия преминават през трудности. Считам, че всяка възможност за диалог между ЕС и Русия трябва да се използва, така че стъпка по стъпка, без изкуствени бариери и отклонения, да изграждаме взаимно разбирателство и уважение към нещата, които са чувствителни за всяка от страните. Необходимо е да се намерят начини за намаляване на текущото напрежение. Европа сериозно ще оцени всяка стъпка на Москва в тази посока. Нашето желание е пълното възстановяване на отношенията, разбира се, при спазване на международното право и неговите основни принципи, като добросъседството. Считам, че задълбочаването на отношенията между Гърция и Русия може да допринесе за това. През декември миналата година, след разговори с премиера Алексис Ципрас, руският президент Владимир Путин обяви, че през 2019 г. Русия и Гърция планират да проведат година на езика и литературата. Как виждате сътрудничеството на нашите страни през тази година?  \r\nКултурното сътрудничество е важен стълб за развитието на двустранните отношения. За гърците класическата руска литература, както и най-модерната, е била и остава ключът към разбирането на руската душа ... Очаквам голяма и значима програма от събития. Преспанският договор между Атина и Скопие, предвиждащ промяна на името на Бившата югославска република Македония на Северна Македония, влезе в сила. То открива пътя на тази страна към ЕС и НАТО. Вашата партия гласува против ратификацията на това споразумение в парламента. Ще поставя ли НД препятствия пред реализацията на Преспанския договор, ако победи на предстоящите парламентарни избори? \r\nДобре обоснованата позиция на НД се заключва в това, че съчетанието между името Северна Македония и „македонския“ език и етническа принадлежност е много проблематично. И това не се касае само за Гърция, но и за други страни от региона. В един особено чувствителен балкански регион проблемите на иредентизма трябва да бъдат напълно и безвъзвратно премахнати. Смятаме, че това няма да се случи в случая с Преспанския договор. НД ще направи всичко възможно, в създадените нови условия, да защити изцяло интересите на Гърция и да смекчи негативните последствия от това споразумение. И, разбира се, аз съвършено ясно дадох да се разбере, че нямам никакво намерение да предам правото на Гърция да изказва своите съществени възражения по време на преговорите за влизане на Скопие в Европейския съюз. Бих искал да ви помоля също да коментирате обявеното оттегляне на САЩ от Договора за ликвидация на ракетите със среден и малък обсег (ДРСМО) в рамките на шест месеца. Как смятате, че това може да повлияе на ситуацията в Европа, като се има предвид, че Съединените щати са разположили антиракетен чадър в Румъния и ще направят същото в Полша. Според вас, оттеглянето на САЩ от ДРСМО ще застраши Гърция, тъй като на своята територия тя има използвани от американците бази на НАТО, върху които могат да бъдат използвани ядрени оръжия?  \r\nГърция е член на НАТО, ЕС и ООН и почти всички международни организации. НД също вярва във важността на укрепването на европейската външна политика, отбрана и сигурност. Това е предизвикателство за европейската интеграция, което е по-важно от всякога в настоящия геополитически контекст. Убеден съм, че искреният и изчерпателен диалог на всички тези многостранни форуми, както и на двустранна основа, в крайна сметка ще предотвратят възраждането в международния живот на остарялата логика на надпреварата във въоръжаването на Студената война. Гърция може със собствени усилия да насърчава разпространението на здравия разум и стремежите към сигурност, стабилност и мир. \r\nПревод и редакция:", "date": "2019.02.27", "title": "Интервю на лидера на „Нова Демокрация“ Кириакос Мицотакис пред ТАСС: Гърция има сериозен интерес „Турски поток“ да мине през нейна територия"}
{"url": "http://www.focus-news.net/news/2019/02/27/2628889/ivan-ivanov-byuro-po-truda-vidin-s-025-punkta-se-e-uvelichila-bezrabotitsata-v-oblastta.html", "text": "С 0,25 пункта се е увеличила безработицата във Видинска област от началото на годината, каза на пресконференция Иван Иванов, директор на Бюрото по труда, предаде репортер на  Радио „Фокус“ – Видин . Общият брой на регистрираните безработни в област Видин е 5749 (като за Дирекция „Бюро по труда“ – Видин са 2818, Дирекция „Бюро по труда“ – Кула 668, а за Дирекция „Бюро по труда“ – Белоградчик са 2263 регистрирани безработни лица). В сравнение с предходния месец броят им , се е увеличил с 93 лица или с 1.64 на сто. През месец януари  равнището на безработица в област Видин е 15.20 % (като за Дирекция „Бюро по труда“ – Видин е 9,81 %, за Дирекция „Бюро по труда“ – Кула е 23.55 %, а за Дирекция „Бюро по труда“   – Белоградчик е 36.07 %). \r\nПрез месец януари. равнището на безработицата в Дирекция „Бюро по труда“ – Видин е 9,81 % (като за община Видин е 8,68 %, за община Брегово е 26.34 % и за община Ново село – 14,89%). Отчита сеувеличение с 0,16 пункта в равнището на безработица спрямо предходния месец. \r\nОбщия брой на регистрираните безработни в Дирекция „Бюро по труда“ – Видин са 2818 лица (като за община Видин са 2283 лица, за община Брегово са 408 лица и за община Ново село – 127 лица). Спрямо предходния месец се наблюдава увеличение с 45 лица или 1.62 на сто. \r\nВ Дирекция „Бюро по труда“ – Видин са регистрирани 307 младежи до 29-годишна възраст, което е 10.86 % от общия брой безработни лица. В сравнение с предходния месец броят им се е увеличил с 1 лица или с 0.33 %. \r\nРегистрираните безработни жени са 1422 или 50.46 % от всички безработни лица. В сравнение с предходния месец се отчита увеличение с 22 лица или 1.57 % спрямо общо регистрираните в ДБТ. \r\nПродължително безработните лица в Дирекция „Бюро по труда“ -Видин с над 1 година поддържана регистрация са 1151 лица или 40.84 % от всички безработни. В сравнение с предходния месец броят им е намалял с 47 лица или с 3.92 %. \r\nРегистрирани са 180 безработни лица с намалена работоспособност, което е 6.39 % от общия брой безработни. В сравнение с предходния месец броят им се е увеличил с 7 лица или с 4.05 %. \r\nПостъпилите на работа са 125 безработни лица. \r\nСъотношението между предлагането на работна сила в района на Дирекция „Бюро по труда“ -Видин в началото на годината е 6:1. За едно свободно работно място през месеца се конкурират 6 регистрирани безработни лица. И за предходния месец съотношението е 6:1. \r\nАнна ЛОЗАНОВА", "date": "2019.02.27", "title": "Иван Иванов, Бюро по труда – Видин: С 0,25 пункта се е увеличила безработицата в областта"}
{"url": "http://www.focus-news.net/news/2019/02/27/2628893/shumen-vremenno-vavezhdat-promyana-v-dvizhenieto-na-bul-rishki-prohod-i-na-ul-vladaysko-vastanie.html", "text": "Поради ремонт на инсталацията на електрическия стълб в кръговото кръстовище на бул. „Ришки проход“ на 28 февруари, от 09.00 часа до 13.00 часа се въвежда временна организация на движението по бул. „Ришки проход“ и ул. „Владайско въстание“. Това съобщиха от  Община Шумен . Спира се временно движението на автомобили по следните пътни участъци: по бул. „Ришки проход“ от ул. „Съединение“ до кръговото кръстовище към ул. „Владайско въстание“, ул. „Стефан Изворски“ - от ул. „Христо Генчев“ към кръговото кръстовище. Във връзка с предстоящия ремонт се въвежда ограничение и на движението в следните пътни посоки: по южното платно на ул. „Владайско въстание“ в посока изток се завива само надясно в кръговото кръстовище с бул. „Ришки проход“, по бул. „Ришки проход“ в посока север се завива само надясно в кръговото кръстовище по посока към индустриалния квартал,  по северното платно на ул. „Владайско въстание“ в посока запад се завива само надясно в кръговото кръстовище с бул. „Ришки проход“. Временната организация ще бъде обозначена с необходимата вертикална сигнализация.", "date": "2019.02.27", "title": "Шумен: Временно въвеждат промяна в движението на бул. „Ришки проход“ и на ул. „Владайско въстание“"}
{"url": "http://www.focus-news.net/news/2019/02/27/2628892/prof-albena-kerekovska-meditsinski-universitet-varna-universitetat-uchastva-v-proekt-za-bezplatna-onlayn-platforma-za-obuchenie-po-angliyski-i-nemski-ezik-v-zdraveopazvaneto.html", "text": "В рамките на проекта „HELP2 – HEalthcare Language Learning Programme“ с международно участие, Медицинският университет във Варна, разработва безплатна онлайн платформа за обучение по английски и немски език в областта на здравеопазването. Това каза в интервю за  Радио „Фокус“ – Варна  зам.-ректорът по учебната дейност на Медицински университет - Варна проф. Албена Керековска. Проектът е продължение на друг, реализиран успешно през 2017 година, в рамките на Програмата „Еразъм +“. В начинанието, което е стартирало през ноември 2018 година, участват представители на осем страни, сред които България, Румъния, Чехия, Словакия, Литва, Полша, Германия и Португалия. В екипите са включени преподаватели по английски и немски език, педагози, лекари, софтуерни инженери. „Целта на проекта е да се разработи една съвременна платформа. Предвидено е и мобилно приложение, което ще даде възможност за безплатно онлайн обучение и комуникация на английски и немски език“, обясни проф. Керековска.  \r\nПлатформата ще е в помощ на практикуващите здравни професии. Тя ще е абсолютно достъпна за всички, желаещи да я ползват. Медицински университет – Варна участва в проекта с представители от екипите на Департамента по чуждоезиково обучение, комуникации и спорт, отдел „Международно сътрудничество“ и „Интернационален център за електронно и дистанционно обучение“. „HELP2“ доразвива и обогатява предлаганата от първия проект онлайн-програма, като я разширява с 14 нови модула на английски език и 10 модула на немски език. Те ще се предлагат онлайн чрез отворена платформа MOODLE и мобилно приложение за потребителите на Android. Новите модули ще предоставят на потребителите материали за работа онлайн и офлайн (PDF файлове за сваляне, подготвен за печат електронен учебник), свободно достъпни под лицензи Creative Commons CC-BY-NC-SA 4.0 (отворени лицензи). Платформата ще продължи да бъде със свободен достъп след завършването на проекта. HELP2 ще предлага учебни ресурси и модули за самостоятелно учене на специализиран английски и немски език за медицински цели, като фокусът е насочен към специалистите по здравни грижи. Модулите съчетават по иновативен начин езикова и интеркултурна подготовка за посрещане на предизвикателствата на европейския пазар на труда. \r\nДиана СТОЕВА", "date": "2019.02.27", "title": "Проф. Албена Керековска, Медицински университет - Варна: Университетът участва в проект за безплатна онлайн платформа за обучение по английски и немски език в здравеопазването"}
{"url": "http://www.focus-news.net/news/2019/02/27/2628896/kardzhali-delegatsiya-ot-tekirdag-poseti-obshtinata.html", "text": "Делегация от Текирдаг посети общината. Това съобщиха от пресцентъра на  Община Кърджали . Делегацията от Община Сюлейман паша, Текирдаг, оглавявана от кмета Екрем Ешкинат гостува в община Кърджали. Основна тема на разговорите беше развитието на партньорските отношения между Кърджали и Текирдаг, продължаване на сътрудничеството и реализирането на съвместни инициативи в сферата на културата, образованието, социалните дейности. Кметът на Кърджали инж. Хасан Азис запозна госта с последните проекти, които се реализират в сферата на образователната инфраструктура, изградените обекти  с европейско финансиране. Двамата кметове разгледаха новостроящата се джамия в кв. \"Прилепци\". Гостът се впечатли от новия парк и строителството на нови сгради в централната част на Кърджали. Заедно с кмета на Община Сюлейман паша в Кърджали бяха и представители на Дружеството на българските изселници в Текирдаг. Те отправиха покана към инж. Хасан Азис и екипа му да гостува на тържеството по  случай 8 март – Международния ден на жената, в Текирдаг. Сюлейманпаша е централната община в Текирдаг. На последните местни избори  там беше сформирана Голяма бщина Текирдаг, която наследи тогавашната община Текирдаг, а в града се образува нова община – Сюлейманпаша.", "date": "2019.02.27", "title": "Кърджали: Делегация от Текирдаг посети общината"}
{"url": "http://www.focus-news.net/news/2019/02/27/2628894/silviya-kirova-balgarska-asotsiatsiya-na-profesionalistite-po-zdravni-grizhi-smolyan-meditsinskite-sestri-v-grada-shte-podkrepyat-protesta-na-kolegite-si-v-stranata-na-1-mart.html", "text": "Медицинските сестри в Смолян ще подкрепят протеста на колегите си в страната на 1 март със сини лентички с надпис „Протест“. Това каза за  Радио „Фокус“ – Смолян  Силвия Кирова от Регионалната колегия на Българската асоциация на професионалистите по здравни грижи в Смолян. По думите й заради големия кадрови дефицит, медицинските сестри в Смолян нямат физическа възможност да протестират в работно време. Тя отбеляза, че като цяло техните искания съвпадат с исканията на всички колеги в страната. „Основното е за достойни условия на труд и заплащане. Искаме диференцирано заплащане в зависимост от тежестта. Искаме задължително да се спазват заложените в колективния трудов договор договорености и те да бъдат еднакви за цялата страна. Сключва се национален колективен договор и заплатите приети на това ниво не са еднакви във всички населени места. Когато за страната беше 760 лв., ние тук получаваме 540 лв.“, поясни Кирова. \r\nТя подчерта, че голяма част от медицинските сестри в Смолян работят поне на две места като дават половинка или четвъртинка съвместителство, за да може да бъдат направени графиците и за да изкарат допълнително средства. Даването на допълнителни дежурства се отразява и на здравословното състояние на работещите и на качеството на здравните грижи, посочи Кирова. Тя уточни, че средната възраст на медицинските сестри от Смолян е 55 години. „През миналата година в Смолян, към Софийския университет завършиха доста медицински сестри, но около 10 започнаха работа в болницата, като дойдоха и няколко колежки от София. Като цяло няма желаещи за тази професия, защото тя не е атрактивна, ниско е заплащането“, коментира Кирова. \r\nТя допълни, че протестът на 1 март е организиран в социалните мрежи, а не от Българската асоциация на професионалисти по здравни грижи. „Колегите са решили спонтанно за този протест, тъй като на 12 май м. г. отбелязахме нашия празник с протест през министерството. Тогава имаше съответни искания, които бяха весени в Министерски съвет и Министерството на здравеопазването. Започнало е някакво развитие по определени проблеми, но всичко е с много бавни темпове. Търпението вече е изчерпано и колегите са се организирали в социалните мрежи и всички повсеместно ги подкрепяме. Които могат ефективно, а други, които нямаме физическа възможност, ги подкрепяме с тези сини лентички с надпис „протест““, допълни Кирова. Тя посочи, че в зависимост от развоя на събитията, които се случат след протеста, ще се вземе решение за по-нататъшно действие. \r\nКирова добави, че от Асоциацията има пусната и подписка, която е под надслов „Здравните грижи сега са нашето общо утре“ и тя тече от 15 февруари до 15 март. Тя е отново за спасяване на най-многобройното съсловие в системата на здравеопазването. „Ние официално искаме политическо съгласие за достойни условия на труд и заплащане, спазване на договореностите в колективния трудов договор и дългосрочна стратегия за здравните грижи до 2030 г. Да има определени срокове и отговорни институции, ангажирани с това. Едната подписка е за медицински специалисти, а другата е за граждани, които ни подкрепят“, поясни Кирова. Тя допълни, че има абсолютна масовост на всички медицински специалисти от региона от Смолян, Мадан, Златоград, Девин и Рудозем, като подписката е подкрепена и от много пациенти и граждани, които идват в болницата за прегледи или свиждане. \r\nНели ГЕРГЬОВСКА", "date": "2019.02.27", "title": "Силвия Кирова,  Българска асоциация на професионалистите по здравни грижи - Смолян: Медицинските сестри в града ще подкрепят протеста на колегите си в страната на 1 март"}
{"url": "http://www.focus-news.net/news/2019/02/27/2628883/the-new-york-times-sasht-mogat-da-postignat-napredak-sas-severna-koreya-ako-tramp-demonstrira-distsiplina-v-diplomatsiyata-si.html", "text": "САЩ ще бъдат в състояние да постигнат напредък в усилията за отслабване на ядрената заплаха от Северна Корея, ако американският президент Доналд Тръмп бъде дисциплиниран в дипломацията си, пише бившият съветник по националната сигурност Сюзън Райс в статия за водещия вестник  The New York Times .  \r\nВ навечерието на отпътуването си за втората си среща на върха с лидера на Северна Корея Ким Чен-ун, Тръмп каза: „Не искам да бързам с никого. Просто не искам (ядрени) изпитания. Докато няма тестове, ние сме щастливи”. \r\nПрез април миналата година лидерът на Пхенян обяви прекратяването на изпитанията на ядрени оръжия и ракети - положителна, но обратима стъпка. И все пак, с арсенал, за който се смята, че съдържа десетки ядрени оръжия и балистични ракети, които могат да достигнат до континенталната част на САЩ, заплахата от Северна Корея остава неотложна и сериозна, както винаги. \r\nЗабележително е, че Тръмп е доволен от въоръжена с ядрен арсенал Северна Корея. Това не само е опасно скъсване с десетилетията на американската политика, която отдавна търсеше „пълна, проверима, необратима денуклеаризация“ на Корейския полуостров, но и в същината си означава приемането на Северна Корея като ядрена държава. \r\nЗа Тръмп дипломацията със Северна Корея винаги е била театър и политика. С фалшивия си афиш след срещата в Сингапур, че „вече няма ядрена заплаха от Северна Корея\", докато се хвали, че рискът от война - който той глупаво подклажда -  е намален, президентът изглежда има намерение да продължи с илюзията. Всъщност, няма нищо ново в името на изпълнението на целта на Вашингтон за денуклеаризация.  \r\nВместо това Тръмп рекламира любовта си към Ким Чен-ун и говори за номинации за Нобелова награда за мир с цел да убеди, че е дипломатически гений. Ако не може да сложи край на сложната севернокорейска ядрена заплаха до края на неговия мандат, Тръмп ще остави проблема на своите наследници. \r\nПо този начин рискът от срещата на върха в Ханой е двойна. Първо, в опит да отвлече вниманието от неприятните събития у дома, Тръмп може да направи допълнителни отстъпки на севернокорейския лидер, като мирна декларация, частично сваляне на санкции или продължаващи ограничения на военните учения на САЩ в региона или присъствието на войски в Южна Корея – при това без в замяна да има осезаеми и необратими отстъпки. Второ, Тръмп рискува да пропилее възможността да направи истинска стъпка към денуклеаризация. \r\nАмериканската разузнавателна общност продължава да оценява, че Северна Корея няма да унищожи всичките си ядрени оръжия, тъй като Пхенян гледа на тях като жизненоважни за оцеляването на режима. Все пак би било разумно да се тестват границите на дипломацията и възможността американските експерти да грешат. Диалогът, подкрепен от санкции и съгласуван международен натиск, представлява единственият рационален път за обезвреждане на севернокорейската ядрена заплаха. Алтернативата, опустошителният пожар, който може да ескалира в ядрена война, трябва да бъде немислим. \r\nЗа щастие новият пратеник на администрацията на Тръмп за Северна Корея, Стивън Бийгън, разбира рисковете и възможностите. Той полага сериозни усилия да се опита да прекрати ядрените и ракетните програми на Северна Корея и да се заеме с проблемите, които възпрепятстват нормализирането на отношенията. Ако Тръмп го упълномощи и се въздържи от преждевременни отстъпки или примирение с неприемливото статукво, има потенциал за смислен диалог в Ханой - за разлика от празните обещания, които характеризираха срещата на върха в Сингапур. \r\nЗа да имат смисъл преговорите,  САЩ и Северна Корея ще трябва да се споразумеят за поредица от постепенни, реципрочни стъпки, които биха изградили взаимното доверие като част от пътна карта за пълна денуклеаризация. Подобни стъпки биха могли да комбинират проверими ограничения на ядрените и ракетните програми на Северна Корея с ограничено освобождаване от санкции и процес за постигане на окончателно мирно споразумение. Разумните ограничения ще включват откриването на обявени севернокорейски съоръжения за международни инспектори, спиране на по-нататъшното производство на ядрени материали и балистични ракети, кодифициране на обещанията на Ким Чен-ун за неразпространение на ядрените оръжия и даване на твърди ангажименти от страна на Северна Корея за деклариране на ядрените и ракетни съоръжения и инфраструктура в страната.  Тереза Герова", "date": "2019.02.27", "title": "The New York Times: САЩ могат да постигнат напредък със Северна Корея, ако Тръмп демонстрира дисциплина в дипломацията си"}
{"url": "http://www.focus-news.net/news/2019/02/27/2628897/pazardzhik-administrativniyat-sad-otchete-mnogo-dobri-rezultati-po-vsichki-pokazateli-za-deynostta-si-prez-2018-godina.html", "text": "Административният съд отчете много добри резултати по всички показатели за дейността си през 2018 година, съобщиха от  съда . Председателят на съда Мариана Шотева определи отчетната 2018 г. като успешна, но и най-натоварена година в сравнение с предходните от самото създаване на съда. Отчетени бяха постигнатите много добри резултати по всички показатели за дейността на съда: тенденция на нарастване броя на постъпилите дела, като през отчетната година са постъпили най-голям брой дела в сравнение с всички предходни години; най-голям брой постъпили първоинстанционни дела; най-голям брой свършени дела в сравнение с предходните години; висок относителен дял на свършените по същество дела и най-висока щатна натовареност на делата за разглеждане – средно по 240 дела за разглеждане на съдия за годината; висока действителна натовареност; много добро качеството на съдебните актове; високи стандарти на обслужване на гражданите и социална ангажираност чрез участие на съда по Образователна програма „Съдебна власт – информиран избор и гражданско доверие. Отворени съдилища и прокуратури“ по проект на Висш съдебен съвет и Министерство на образованието.", "date": "2019.02.27", "title": "Пазарджик: Административният съд отчете много добри резултати по всички показатели за дейността си през 2018 година"}
{"url": "http://www.focus-news.net/news/2019/02/27/2628895/d-r-elena-chalganova-regionalen-istoricheski-muzey-blagoevgrad-mihail-shapkarev-e-sazdatel-na-edni-ot-nay-hubavite-skulpturnite-portreti-na-vasil-levski-tezi-v-razlog-i-v-stolitsata-na-arzhentina.html", "text": "За времето в което живее и твори, Михаил Шапкарев, който е пра-внук на Кузман Шапкарев, оставя богато наследство. Това каза за  Радио „Фокус“ – Пирин  историкът и уредник в Регионален исторически музей – Благоевград д-р Елена Чалгънова. Тя обясни, че той е роден през 1941 и умира през 2007 година. „Михаил Шапкарев всъщност е един от известните художници, интелектуалци на своето време. Творбите, които ни оставя са значителни, някои от тях дори са емблеми на градовете, в които са разположени. Тук визирам най-вече скулптурните портрети на Васил Левски“, каза още д-р Чалгънова. Тя добави, че те са разположени в различни градове на България като например град Разлог. „Също така той създава много сполучлив образ на Апостола на свободата и в столицата на Аржентина“, добави д-р Чалгънова. \r\nЛивия НИНОВА", "date": "2019.02.27", "title": "Д-р Елена Чалгънова, Регионален исторически музей – Благоевград: Михаил Шапкарев е създател на едни от най-хубавите скулптурните портрети на Васил Левски – тези в Разлог и в столицата на Аржентина"}
{"url": "http://www.focus-news.net/news/2019/02/27/2628900/smolyan-riosv-razpredeli-kvoti-za-bilki-pod-spetsialen-rezhim.html", "text": "Министърът на околната среда и водите подписа Заповед за специалния режим на опазване и ползване на лечебните растения през календарната 2019 година обнародвана в Държавен вестник. Това съобщиха от  Регионалната инспекция по околната среда и водите . Специалният режим на опазване и ползване се прилага за видове, чиито ресурси проявяват трайна тенденция за намаляване и съществува заплаха за естественото им разпространение в природата. През тази година са определени допустими за събиране количества от 11 билки (килограма сухо тегло) от естествените им находища, извън територията на трите Национални парка. Към тях спадат лечебна иглика, червен божур, бял пелин, лазаркиня, лудо биле и др. Тези количества в последствие се разпределят от директорите на съответните Регионални инспекции по околната среда и водите на фирмите, подали заявления за ползване. \r\nНа базата на подадено заявление от билкозаготвителен пункт в село Момчиловци, община Смолян ще могат да съберат 100 кг. сухо тегло цвят от Иглика (Primula veris L.). \r\nРазпределението бе извършено със заповед на директора на РИОСВ – Смолян след заседание на междуведомствената комисия, а квотите са предоставени на фирмата заявител. Екоинспекцията осъществява контрола по изпълнението на заповедта. При извършване на търговска дейност с лечебни растения, включени в приложението към заповедта, нарушителите ще бъдат санкционирани.", "date": "2019.02.27", "title": "Смолян: РИОСВ разпредели квоти за билки под специален режим"}
{"url": "http://www.focus-news.net/news/2019/02/27/2628901/blagoevgrad-50-proverki-e-izvarshila-direktsiya-inspektsiya-po-truda-prez-yanuari-v-zimnite-kurorti-v-oblastta.html", "text": "50 проверки е извършила Дирекция „Инспекция по труда“-Благоевград през януари в зимните курорти в областта. Това каза пред  Радио „Фокус“-Пирин  Славянка Симитчийска, директор на Дирекция „Инспекция по труда“-Благоевград. По думите й се е организирал засилен контрол в хотелите и ресторантите в зимните курорти, тъй като сезонната сезонната заетост също е индетифицирана като рискова по отношение полагане на нерегламентиран труд. Тя допълни, че проверките ще продължават както през текущия месец, така и през март „През месец януари са констатирани 294 нарушения в тези 50 проверки“, допълни Славянка Симитчийска. „Основните нарушения, които са констатирани са свързани с работно време – неосигурена междудневна или междуседмична почивка, неизплащане на трудово възнаграждение, работа без трудов договор“, каза още Симитчийска. Тя посочи, че са съставени 10 акта за административни нарушения като 2 от тях са за робата  на чужденци без разрешение на Агенцията по заетостта. \r\nЕкспертът съобщи също, че предстои да се проведе вторият етап кампанията на Европейската агенция за безопасност и здраве при работа „Здравословни работни места 2018 – 2019, управление на опасните вещества на работното място“. По думите й в помощ на работодателите Изпълнителна агенция „Главна инспекция по труда“ е разработила онлайн инструменти за интерактивна оценка на риска за над 30 икономически дейност. „За дейностите, в които се използват опасни вещества, част от инструментите обхваща и оценка на риска при работа с тях“, посочи Славянка Симитчийска. Тя допълни, че инструментите са създадени по проект „Превенция за безопасност и здраве при съфинансирана от ЕС чрез ЕСФ“, каза още директорът. Тя заяви, че е планирана и кампания за електробезопасност в предприятия, част от дейността на които е разполагане и експлоатация на електронни съобщителни мрежи върху електрически стълбове. Тя допълни, че през 2018-та е имало няколко инцидента с работници на такива предприятия, попаднали под напрежение. \r\nСлавянка Симитчийска информира, че през януари са констатирани 398 нарушения, свързани с трудови правоотношения. Тя поясни, че нарушенията най-често са свързани с работа над законоустановеното работно време, неосигурени почивки и отпуски. По думите й през януари са установени 9 лица да полагат труд без регистриран писмен трудов договор,. „За отстраняване на констатираните нарушения са дадени 819 броя задължителни за изпълнение предписания, като са издадени 2 постановления за обявяване съществуването на трудови правоотношения“, уточни директорът. Симитчийска добави, че Инспекцията през месец януари е проверила изпълнението на 292 предписания, което представлява 37% от всички дадени предписания като са констатирани 2 неизпълнени такива. „В Дирекцията на „Инспекция по труда“ постъпиха 8 искания за назначаване на работа на непълнолетни лица, като са издадени 8 броя разрешения“, добави Симитчийска. По думите й са съставени и 22 акта за установяване на административни нарушения.  \r\nТя отбеляза, че през януари са влезли в сила 54 наказателни постановления за имуществени санкции и глоби в размер от 73 400 лева, като средният им размер е 1 359 лева. „През месец януари са извършени 19 проверки относно осигуряване на здраве и безопасност при извършване на строително – монтажни работи“, каза още Симитчийска. Тя допълни, че са констатирани 95 нарушения на трудово законодателство. „Най-честите нарушения са свързани с липсата на ежедневен инструктаж на строителните работници, недостатъчен контрол относно използването на личните предпазни средства от работещите, както и не ползването на лични предпазни средства от работещите, липсата на ограждения и парапети на обектите“, добави Симитчйиска и заяви, че за отстраняването им са предприети принудителни административни мерки, като са изготвени 93 задължителни предписания.  \r\nТя съобщи още, че през периода са извършени 169 проверки по спазване разпоредбите на трудовото законодателство, като 24 от тях са били във връзка със сигнали от граждани. „Сигналите са свързани с неизплатени трудови възнаграждения и обезщетения за неизплатен годишен отпуск, неоформена трудова книжка при прекратяване на трудово правоотношение, работа без трудови договори, неизплатени командировки на шофьорите в отрасъл „Транспорт“ и полагане на извънреден труд“, посочи Славянка Симитчийска. По думите й по време на проверките са констатирани 871 нарушения, от които 471 са свързани с нарушения на здравословните и безопасни условия на труд, а именно: нарушения свързани с инструктажите, необезопасени машини, съоръжения, липса на измервания на факторите на работната среда, липса на осигурени лични предпазни средства“, уточни Славянка Симитчийска. \r\nДенис НИКИФОРОВ", "date": "2019.02.27", "title": "Благоевград: 50 проверки е извършила Дирекция „Инспекция по труда“ през януари в зимните курорти в областта"}
{"url": "http://www.focus-news.net/news/2019/02/27/2628890/kyustendil-novi-sluchai-na-zaboleli-zhivotni-ot-brutseloza-sa-ustanoveni-v-konstatiranoto-minalata-godina-parvichno-ognishte-na-brutseloza-v-selo-vukovo.html", "text": "Нови случаи на заболели животни от бруцелоза са установени в констатираното миналата година първично огнище на бруцелоза в село Вуково. Това съобщиха за  Радио „Фокус” – Кюстендил  от Областна дирекция по безопасност на храните – Кюстендил. През месец септември 2018 година в един животновъден обект в селото беше констатирано заболяването. Положително реагиралите животни бяха хуманно умъртвени. В резултат на прилаганите оздравителни мерки, през 50 дни са взимани кръвни проби от всички животни с отрицателен резултат. При последното изследване, направено на 17 февруари, са установени положителни проби за бруцелоза при овце, свине и кучета.  Бруцелозата е опасна зооноза (предава се от животни на хора). Затова, положително реагиралите животни подлежат на незабавно умъртвяване по хуманнен начин. Уведомена е и Регионалната здравна инспекция –  Кюстендил, за предприемане на мерки по компетентност. \r\nВенцеслав ИЛЧЕВ", "date": "2019.02.27", "title": "Кюстендил: Нови случаи на заболели животни от бруцелоза са установени в констатираното миналата година първично огнище на бруцелоза в село Вуково"}
{"url": "http://www.focus-news.net/news/2019/02/27/2628903/plovdiv-oblastniyat-savet-na-bchk-shte-provede-otchetno-obshto-sabranie-za-2018-godina.html", "text": "Областният съвет на Българския червен кръст ще проведе Областното отчетно общо събрание на организацията на 28 февруари 2019 година. Това съобщиха за  Радио „Фокус“- Пловдив  от организацията. Събранието е от 11.00 ч. в Конферентната зала на хотел „Рамада Пловдив Тримонциум”. Пловдивската червенокръстка организация ще отчете своята дейност през 2018 година и ще приеме план за дейността си през 2019 година. \r\nГости на събранието ще бъдат зам.-председателят на БЧК д-р Валентин Пеев, зам.-генералният директор и други представители на националното ръководство на БЧК, както и доброволци и партньори.", "date": "2019.02.27", "title": "Пловдив: Областният съвет на БЧК ще проведе отчетно общо събрание за 2018 година"}
{"url": "http://www.focus-news.net/news/2019/02/27/2628873/ivan-neykov-bitsp-v-idealniya-variant-sistemata-za-pensionno-osiguryavane-predvizhda-chovek-da-poluchava-okolo-65-70-ot-osiguritelniya-dohod-varhu-koyto-se-e-osiguryaval.html", "text": "В идеалния вариант системата за пенсионно осигуряване предвижда човек да получава около 65-70% от осигурителния доход, върху който се е осигурявал. Това каза за обзорното предаване „Това е България“ на  Радио „Фокус“  директорът на Балканския институт по труда и социалната политика и бивш социален министър Иван Нейков. Моделът на пенсионното осигуряване в България стъпва на три стълба, обясни той. „Единият е солидарния стълб. Това е пенсията, която човек получава на база на трудовия си договор. Моделът предвижда, че тук човек ще получава около 40% от осигурителния доход, върху който се е осигурявал. Вторият стълб е универсален капиталов фонд, в който парите на човека стоят в лична сметка. Този втори стълб би трябвало да осигурява около 20% от осигурителния доход, върху който се е осигурявал човеът. Третият стълб е така нареченото доброволно пенсионно осигуряване, където всеки сам може да внася. Там отново на база на статистически данни се смята, че около 15% от осигурителния доход може да се получи като пенсия“, каза той. Иван Нейков  обясни, че всяка година след достигане на пенсионна възраст, в която човек продължи да се осигурява, влияе върху размера на пенсията, която той ще получава. След като изтече годината, в която е работил и се е осигурявал, може да поиска отново от НОИ да прибави осигурителните му вноски към общия му осигурителен приход и да се изчисли нов размер на пенсията. \r\nЦоня СЪБЧЕВА", "date": "2019.02.27", "title": "Иван Нейков, БИТСП: В идеалния вариант системата за пенсионно осигуряване предвижда човек да получава около 65-70% от осигурителния доход, върху който се е осигурявал"}
{"url": "http://www.focus-news.net/news/2019/02/27/2628904/sport-rodzhar-federer-se-klasira-za-chetvartfinalite-na-turnira-v-dubay.html", "text": "Роджър Федерер се класира за четвъртфиналите на турнира по тенис в Дубай след победа с 6:3, 3:6, 6:3 над испанеца Фернандо Вердаско.  \r\nВ следващия етап на надпреварата швейцарецът ще играе срещу унгареца Мартон Фучович. Ако стигне до финал и спечели турнира, Федерер ще вдигне своята стотна титла.", "date": "2019.02.27", "title": "Спорт: Роджър Федерер се класира за четвъртфиналите на турнира в Дубай"}
{"url": "http://www.focus-news.net/news/2019/02/27/2628905/svetoslav-malinov-evrodeputat-rumankata-laura-kyoveshi-napravi-ubeditelno-predstavyane-na-izslushvaneto-za-posta-parvi-glaven-prokuror-na-es.html", "text": "Румънката Лаура Кьовеши направи убедително представяне на изслушването за поста първи главен прокурор на ЕС. Това каза за обзорното предаване \"Това е България\" на  Радио \"Фокус\"  евродепутатът от ДСБ/ЕНП Светослав Малинов. „Бивши конституционни съдии и бивши съдии от съда в Страсбург класираха Кьовеши на първо място. Проблемът дойде, когато представители на правителствата на държавите членки обърнаха това класиране, макар и с малко, а сега с позицията на експертите беше потвърдена от евродепутатите. От тук нататък е много трудно да бъде назначен някой друг, освен Лаура Кьовеши. Тя е единствения човек, който има пряка квалификация за поста европейски главен прокурор в момента. Може би не си даваме сметка, но това е орган, който ще има правомощия да провежда следствени и наказателни преследвания засягащи изрично бюджета на ЕС“, обясни той. Светослав Малинов каза още, че Кьовеши има десетократно повече дела от френския кандидат Жан-Франсоа Бонер, а германският й колега има само едно дело за злоупотреба с европари и то все още е в съда. Разликата в компетентността между кандидатите е огромна, коментира той. Според него на Европейския парламент предстои да защити избора на трите си комисии, като неговият председател Антонио Таяни трябва или да поиска от председателите на парламентарните групи гласуването да бъде в пленарна зала, т.е. Лаура Кьовеши да получи подкрепа и там или да заяви позицията на институцията такава, каквато е, и да влезе в преговори със Съвета на Европейския съюз. Изборът да се отложи означава тежък политически и морален скандал, обясни евродепутатът.  \r\nЦоня СЪБЧЕВА", "date": "2019.02.27", "title": "Светослав Малинов, евродепутат: Румънката Лаура Кьовеши направи убедително представяне на изслушването за поста първи главен прокурор на ЕС"}
{"url": "http://www.focus-news.net/news/2019/02/27/2628922/spetsializiraniyat-nakazatelen-sad-ostavi-pod-strazha-i-chetirimata-zadarzhani-za-imotni-izmami.html", "text": "Специализираният наказателен съд остави \"под стража\" и четиримата задържани за имотни измами, предаде  БНР . Според магистратите, срещу тях са събрани достатъчно доказателства, че са отнели имоти на самотни възрастни хора и хора с психични заболявания. Има и опасност на свобода те да извършат нови престъпления. Определението може да бъде обжалвано пред Апелативния спецсъд. \r\nПрестъпна група, в която е членувал и бивш нотариус, е успяла да отнеме 23 имота за около 300 000 лв. от самотни възрастни хора и хора с психични заболявания. Други девет имота са били спасени, благодарение на намесата на спецпрокуратурата и СДВР. \r\nЧетиримата участници в престъпната група за имотни измами бяха изправени тази вечер пред Специализирания наказателен съд, който трябва да реши да ги остави ли за постоянно в ареста.  \r\nБившият нотариус е подпомагал групата с консултации и им е препоръчвал при кого да отидат за финализиране на сделките. Няма данни обаче в схемата да е замесен действащ нотариус, каза шефът на СДВР Георги Хаджиев. \r\nОтстраненият нотариус е Борис Янков - редови член на групата, заедно с Любомир Янев и Емил Янев. За ръководител спецобвинението сочи Георги Янев.", "date": "2019.02.27", "title": "Специализираният наказателен съд остави \"под стража\" и четиримата задържани за имотни измами"}
{"url": "http://www.focus-news.net/news/2019/02/27/2628924/nikolay-gospodinov-mirg-turistite-v-nashata-teritoriya-iskat-da-se-dokosnat-do-ribarskite-istorii-ot-varna.html", "text": "Туристите в нашата територия искат да влязат с рибарска лодка в морето, да разберат нещо за видовете риби и да чуят рибарски истории от района. Това каза в интервю за  Радио „Фокус“ – Варна  Николай Господинов, изпълнителен директор на Местна инициативна рибарска група (МИРГ) „Български черноморски сговор Бяла – Долни Чифлик – Аврен“. По думите му, една от целите на сдружението е да подпомогне разнообразяването на риболова и принадлежащите му занимания на територията на малките общини във Варненска област.  \r\n„Обикновено интересните дестинации са други, които имат по-голямо количество риби и по-голямо разнообразие. За туристите, които идват в нашата територия е интересно да има такива дейности, които да им демонстрират самия улов, да влязат с рибарска лодка в морето, да разберат нещо за видовете риби. Реално да има някаква история към самия продукт – рибата“, обясни Николай Господинов. Той посочи, че голяма част от риболова в областта е сезонен, което оставя рибарите без работа през голяма част от годината. Поради това той обясни, че организацията се стреми да създаде подходящи условия за развиването и на друг тип дейности на територията на малките общини. „Така да се каже, това е икономика на опита. Когато се консумира определен продукт, не само да са важни вкусовите качества на продукта и неговия вид, а и историята, която води той със себе си – как е уловен, при какви условия, от кого. Това вече е допълнителна екстра към самия продукт“, каза още Николай Господинов. Той допълни, че стратегията на инициативната рибарска група е за цялостно развитие на общините Бяла, Долни Чифлик и Аврен. „Например, общините ще могат да подобрят средата във всяка една част на живота. Има си мерки специално за рибари, има мярка за представителите на друг вид бизнес, като туризма. Има и мярка, която е насочена към неправителствения сектор. Целта е едно балансирано общо развитие, с акцент върху рибарството“, посочи Николай Господинов. Той допълни, че желаещите могат да кандидатстват за финансиране по определени проекти, ако изпълняват критериите на организацията. \r\nБояна АТАНАСОВА", "date": "2019.02.27", "title": "Николай Господинов, МИРГ: Туристите в нашата територия искат да се докоснат до рибарските истории от Варна"}
{"url": "http://www.focus-news.net/news/2019/02/27/2628925/pazardzhik-otchita-se-uvelichenie-v-tsenite-na-martenitsite.html", "text": "Отчита се увеличение в цените на мартениците, показа репортерска проверка  на  Радио „Фокус“ – Пазарджик . Цените на мартениците и тази година са от 0.30 лв до 15.00 лв. Най-евтини са мартениците, които се връзват на ръцете като са декорирани най-често с мъниста. Рядко се намират такива от 0.30 лева, повечето са от 0.50 до 1 лв. Предлага се разнообразие от различни плетки с  вълна, памучни конци и пластмасови топчета. На пазара има и по-големи мартеници с Пижо и Пенда, пана с къщи и щъркели. Ръчно изработените мартеници са по-скъпи – цените им са между 5 и 10 лева. Най-скъпи са композициите от дървета, обвити с червени и бели конци и цветни клонки в същите цветове. Те са на цена от 15 лева. Според търговците масово се търсят мартениците за ръка и по-малко тези за ревер или за декорация. \r\nВаня НИКОЛОВА", "date": "2019.02.27", "title": "Пазарджик: Отчита се увеличение в цените на мартениците"}
{"url": "http://www.focus-news.net/news/2019/02/27/2628926/gabrovo-po-povod-3-ti-mart-i-denya-na-zhenata-sa-posveteni-obrazovatelno-prilozhnite-zanimaniya-v-regionalniya-istoricheski-muzey-prez-mart.html", "text": "На Националния празник и на Деня на жената са посветени образователно-приложните занимания в Регионалния исторически музей през март. Това съобщиха за  Радио „Фокус“ – Велико Търново  от  Музея . Темите са „Габрово и габровци в Руско-Турската Освободителна война 1877-1878 г.“ за периода 1 – 29 март и „С обич за мама“ от 1 до 8 март. \r\nПървата тема е посветена на 141 години от Освобождението на България и приноса на габровци, както за развоя на военните действия, така и за осигуряването на защитен тил. Урокът ще премине под формата на мултимедийна презентация, с текстове, илюстрирани с документи и снимки. След теоретичната част, участниците ще могат да разгледат културни ценности, свързани с темата, в постоянната експозиция на музея. \r\nПриложното ателие „С обич за мама“ е подходящо за ученици от начална образователна степен. В него децата ще се запознаят с историята на Международния ден на жената и ще имат възможност да изработят триизмерна картичка с цветя. \r\nНадежда КРЪСТЕВА", "date": "2019.02.27", "title": "Габрово: По повод 3-ти март и Деня на жената са посветени образователно-приложните занимания в Регионалния исторически музей през март"}
{"url": "http://www.focus-news.net/news/2019/02/27/2628902/sitel-makedoniya-sdsm-i-dsi-dogovoriha-izdiganeto-na-savmesten-kandidat-za-prezidentskite-izbori.html", "text": "СДСМ и „Демократичен съюз за интеграция“ (ДСИ) ще издигнат съвместен кандидат за президентските избори в Македония през април. Това обяви председателят на ДСИ Али Ахмети след разговори с премиера и лидера на СДСМ Зоран Заев, предава скопската телевизия  „Сител“ . Името на кандидата ще бъде обявено в петък, 1 март. \r\n„Договорихме се на тези избори да излезем с общ кандидат. Имахме съдържателна среща, направихме съществен анализ, решихме, че трябва да установим един стандарт в нашата страна. Макар да имаше опити за това и преди, те не бяха успешни“, заяви Ахмети пред медиите след едночасовата среща със Заев. \r\nТой посочи, че иска гражданите да изпратят послание, че в страната – съгласно думите му – „имаме достатъчно зрели политически партии, но и общество, за да може да се вземе съвместно решение за президента на страната\". \r\nАхмети поясни, че консултациите с другите албански политически партии за общ кандидат ще продължат и през следващите дни.  Тереза Герова", "date": "2019.02.27", "title": "„Сител“ (Македония): СДСМ и ДСИ договориха издигането на съвместен кандидат за президентските избори"}
{"url": "http://www.focus-news.net/news/2019/02/27/2628899/sanktsiite-za-otsastvashtite-deputati-minaha-na-pravna-komisiya-obzor.html", "text": "Водещата Правна комисия разгледа редица предложения за промени в Правилника за организацията и дейността на Народното събрание. Част от тях бяха приети, а други отхвърлени от комисията. Окончателното решение ще бъде взето от пленарна зала. Депутатите от Правна комисия решиха при неоправдано отсъствие от 3 поредни или общо 5 пленарни заседания за съответния месец на народния представител да се прави удръжка равна на основното му месечно възнаграждение. Пропорционално на отсъствията ще се намаляват и представителните разходи. В случаите на 3 поредни и общо 5 за месеца отсъствие ще отпада и класът прослужено време.  Правна комисия взе решение всяка парламентарна група да има право на една процедура по начина на водене по точка от дневен ред. Предложението бе внесено от лидера на НФСБ Валери Симеонов и депутатът Христиан Митев в промените в Правилника за организацията и дейността на Народното събрание. То бе прието с 5 гласа „за“, 2 – „против“ и 2 – „въздържали се“, като окончателното решение предстои да бъде взето от пленарна зала.  Председателят на Правната комисия и депутат от ГЕРБ Данаил Кирилов  бе предложил сходна поправка, но я оттегли. Данаил Кирилов аргументира предложението в Правилника с мотивите, че с 15 процедури в пленарна зала по един и същи повод става половин час дебат. Колегата му  Димитър Лазаров от ГЕРБ  допълни тезата му, че с процедурите се злоупотребява. Христиан Митев от „Обединени патриоти“  също коментира предложението и се съгласи, че с процедурите по начина на водене се злоупотребява с право и чрез тях се правят политически декларации.  Депутатът Хамид Хамид от ДПС  остро възрази срещу това предложение. Според него се злоупотребява с това право, но трябва тези, които го правят да бъдат наказвани. Хамид заяви, че намира предложението за абсурдно и го изумява само, че не са предложили и не са забранили на тези, които водят заседанието на парламента да грешат само по един път.  \r\nБез нито един „за“, с 12 - „против“ и 1 „въздържал се“ Правната комисия отхвърли предложението на БСП за замразяване на депутатските заплати. Предложението бе разписано в промените в Правилника за организацията и дейността на Народното събрание и с него се предлагаше народните представители да получават месечно възнаграждение в размер на 2 946 лв.  \r\nНа пресконференция  лидерът на БСП Корнелия Нинова  коментира  промените в Правилника на Народното събрание заради отсъствието на депутатите от БСП. „В ръцете на мнозинството е да променят Правилника, ние сме дали своето становище, отказваме да получаваме заплатите си, но въпросът трябва да се реши принципно. Искаме да се разгледа и нашето предложение да се намалят и замразят заплатите на депутатите“, каза Нинова. Тя коментира и темата с командировъчните.  \r\nПо думите ѝ депутатите от БСП, които са взели командировъчни за изложение за лов и риболов в Залцбург, ще върнат веднага парите, защото според нея това е недопустимо. „Ако зависеше от мен, не бих поставила подпис под такава командировка. И не е разбираемо защо г-жа Караянчева се е подписала“, каза още Нинова. Изказването ѝ породи задочен спор с  председателя на парламента Цвета Караянчева , която отговори следното: „Корнелия Нинова да не търси медийни изяви на мой гръб или на институцията, която представлявам“. Караянчева обясни, че без да мине през ръководството на парламентарните групи, няма как да подпише документ за пътуване на депутати. Председателят на Народното събрание уточни, че най-вероятно някой от заместник-председателите или секретаря на групата от БСП се е разписал. Тя отказа да назове кой точно се е подписал и призова този въпрос да бъде зададен на Корнелия Нинова. Караянчева апелира лидерът на БСП да не търси причините в нея заради това, че депутатите ѝ не я слушат.  \r\nДеница КИТАНОВА", "date": "2019.02.27", "title": "Санкциите за отсъстващите депутати минаха на Правна комисия (ОБЗОР)"}
{"url": "http://www.focus-news.net/news/2019/02/27/2628927/temenuga-georgieva-ekskurzovod-ima-interes-kam-peshehodnite-turove-koito-istoricheskiyat-muzey-organizira-v-tyah-se-vklyuchvat-kakto-gosti-taka-i-zhiteli-na-tarnovo.html", "text": "Голям е интересът към безплатните пешеходни турове, които Регионалния исторически музей в старата столица организира за националните празници. Това обобщи за  Радио „Фокус“ – Велико Търново  главният екскурзовод от културната институция Теменуга Георгиева. Тя уточни, че в обиколките се включват както гости на града, така и жители. „Интересът е голям, особено от хора, които идват за пръв път и не са ползвали услугите на екскурзоводи. Те задават и въпроси, които са много разнообразни. В повечето случаи са свързани с конкретната тема, с мястото на което се намираме.  Но се задават и много любопитни въпроси, свързани със забележителност, която те виждат в хода на обиколката, която не е позната на гостите и те свободно питат и искат да научат повече“, разказа още екскурзоводът. Тя уточни, че нейните колеги представят любопитна информация за всеки един от обектите, които се посещават. Акцентът през настоящата година, за похода, който предстои на 3-ти март, ще е 140-годишнината от Учредителното събрание и приемането на Търновската конституция. \r\nЛуиза ТРАНЧЕВА", "date": "2019.02.27", "title": "Теменуга Георгиева, екскурзовод: Има интерес към пешеходните турове, които Историческият музей организира, в тях се включват както гости, така и жители на Търново"}
{"url": "http://www.focus-news.net/news/2019/02/27/2628928/tass-rusiya-i-izrael-shte-sazdadat-rabotna-grupa-za-izteglyane-na-chuzhdite-sili-ot-siriya.html", "text": "Русия и Израел възнамеряват да създадат работна група за изтегляне на чуждите сили от Сирия, към нея по-късно може да се присъединят и други страни, предава  ТАСС , като се позовава на неназован източник. \r\nВ сряда тази информация са получили журналисти в Тел Авив от високопоставен правителствен източник във връзка с визитата на премиера Бенямин Нетаняху в Москва.  \r\nПосещението в сряда, 27 февруари, е първото на израелския премиер в Русия след 17 септември, когато руски самолет Ил-20 беше смъкнат край бреговете на Сирия. В резултат на инцидента загинаха 15 руски военни.    Ивелина Ватова", "date": "2019.02.27", "title": "ТАСС: Русия и Израел ще създадат работна група за изтегляне на чуждите сили от Сирия"}
{"url": "http://www.focus-news.net/news/2019/02/27/2628898/tass-kakav-shte-bade-grafikat-na-vtoriya-den-ot-sreshtata-na-varha-mezhdu-donadl-tramp-i-kim-chen-uni.html", "text": "Във виетнамската столица Ханой започна втората по рода си среща на върха между САЩ и Северна Корея. Американският президент Доналд Тръмп и лидера на Северна Корея Ким Чен-ун проведоха среща на четири очи, която продължи около 10 минути, след което бе организирана официална вечеря с представители на двете делегации. Основната част на преговорите ще се състои на втория ден от срещата, 28 февруари.  Руската държавна агенция  TACC  представя графика: \r\n• Разговорът между лидерите на двете страни ще започне в 9:00 часа местно време (5:00 часа българско време) и трябва да приключи до 9:45 (5:45 часа българско време); \r\n• След това ще има разширена среща; \r\n• В 11: 55 часа (07:55 часа българско време) Тръмп и Ким Чен-ун ще вземат участие в работен обяд; \r\n• В 14: 05 часа (10:05 часа българско време) лидерите възнамеряват да участват в церемонията по подписване на съвместно споразумение; \r\n• В 15:50 часа (11:50 часа българско време) Тръмп ще даде пресконференция. Тереза Герова", "date": "2019.02.27", "title": "ТАСС: Какъв ще бъде графикът на втория ден от срещата на върха между Донадл Тръмп и Ким Чен-ун?"}
{"url": "http://www.focus-news.net/news/2019/02/27/2628929/pazardzhik-nu-vasil-drumev-otbelyaza-denya-na-rozovata-flanelka.html", "text": "Начално училище „Васил Друмев“ отбеляза Деня на розовата фланелка, в който всички ученици се обединяват в каузата „Да спрем насилието в училище“, съобщиха за  Радио „Фокус“ – Пазарджик  от учебното заведение. Вниманието на децата бе насочено към проявата на насилие и агресия в училище и начините, по които се решават конфликтите между подрастващите. Всяко последна сряда на месец февруари е Ден на розовата фланелка. На този ден децата в много училища по света и у нас решават да се обличат в розово, за да кажат „Не на насилието в училище“. У нас този ден се отбелязва за поредна година. Насилието в учебните заведения е на второ място, след това в семейната среда.  \r\nДенят има и своя история. През 2007 година един ученик  в Канада отива на училище с розово поло. Заради облеклото си той става обект на агресия и насилие от свои съученици. За да го подкрепят, на следващия ден негови съученици събират 50 розови тениски и ги раздават в училището. Оттогава последната сряда на февруари се превръща в символ срещу насилието в училищата, а розовите фланелки стават негов белег. \r\nАлбена ЖИЛЕКОВА", "date": "2019.02.27", "title": "Пазарджик: НУ „Васил Друмев“ отбеляза Деня на розовата фланелка"}
{"url": "http://www.focus-news.net/news/2019/02/27/2628930/veliko-tarnovo-spetsialen-yubileen-kontsert-shte-zakrie-desetoto-izdanie-na-arbanassi-summer-music-prez-nastoyashtata-godina.html", "text": "Специален юбилеен концерт ще закрие десетото издание на Arbanassi  summer music през настоящата година. Общината вече подготвя празничната програма за фестивала за класическа и камерна музика, съобщи за  Радио „Фокус“ – Велико Търново   Нелина Църова, директор Дирекция „Култура, туризъм и международни дейности“. По традиция той ще се проведе в два емблематични храма в село Арбанаси – църквите „Св. Архангели Михаил и Гавраил“ и „Св. Георги“. „Тази година програмата е структурирана по-различно. Има ден с български композитори, ден с Програма под надслов „Руската душа“, програма „Френски парфюм“. А на 28 юли завършваме с празничен концерт 10 години Аrbanassi  summer  music, в който гостите ще чуят четири произведения, които през годините са пожънали най-голям успех пред търновската публика“, обясни още Нелина Църова. \r\n10-то юбилейно издание на Arbanassi summer music ще се състои от 21 до 28 юли, а конкретната програма ще бъде съвсем скоро представена на интернет сайта на събитието. \r\nЛуиза ТРАНЧЕВА", "date": "2019.02.27", "title": "Велико Търново: Специален юбилеен концерт ще закрие десетото издание на Arbanassi summer music през настоящата година"}
{"url": "http://www.focus-news.net/news/2019/02/27/2628931/pazardzhik-regionalniyat-istoricheski-muzey-priema-posetiteli-bezplatno-na-3-mart.html", "text": "Регионалният исторически музей в Пазарджик ще приема посетители безплатно на 3 март по повод Националния празник на Република България, съобщиха от  Пресцентъра на музея . Входът за всички посетители е свободен в централната сграда на музея от 10.00 до 14.00 часа.", "date": "2019.02.27", "title": "Пазарджик: Регионалният исторически музей приема посетители безплатно на 3 март"}
{"url": "http://www.focus-news.net/news/2019/02/27/2628932/sliven-s-mnozhestvo-nagradi-ot-natsionalniya-tantsov-shampionat-se-zavarnaha-malkite-vazpitanichki-na-baletna-shkola-adazhio.html", "text": "С множество награди индивидуални и групови от участие в Националния танцов шампионат, част от Международния фестивал на изкуствата „Утринна звезда”, се завърнаха от София малките възпитанички на балетна школа „Адажио” при Народно читалище „Зора 1860”, съобщиха от  читалището . Под ръководството на Наталия Хаджикостова групата от 12 балеринки завоюва първо място в раздел „Характерни танци” с изпълнение на „Испански танц”. В раздел „Класически балет” , възрастова група 9 – 13години, второ място за балетна школа „Адажио”, първо място за солово изпълнение на Ванеса Солдатева, второ място за солово изпълнение на Айчин Билбашар и трето място за солово изпълнение на Нели Мавродиева. Второ място в дуетните изпълнения в същата възрастова група завоюваха Наталия Терзиева и Елеонора Гелева. \r\nНа групата на предстои участие в Международния детски балетен фестивал „С любов за танца” – Пловдив, 2019г.", "date": "2019.02.27", "title": "Сливен: С множество награди от Националния танцов шампионат се завърнаха малките възпитанички на балетна школа „Адажио”"}
{"url": "http://www.focus-news.net/news/2019/02/27/2628933/pazardzhik-v-art-rabotilnitsata-na-tsentar-chovekolyubie-zapochna-izrabotvaneto-na-martenitsite.html", "text": "В Арт работилницата на Центъра за психично здраве „Човеколюбие“ започна изработването на мартеници, съобщи за  Радио „Фокус“ – Пазарджик  Анна Тилова, експерт в неправителствената организация. Участниците усвоиха необходимите умения, проявиха въображение и старание и създадоха разнообразни по форма и цвят символи на пролетта. „В навечерието на 1- ви март – т.нар. традиционен български празник Баба Марта, клиенти на социалната услуга започнаха продажба на мартеници пред входа на Център „Човеколюбие”. С включването си в дейността те развиват социални умения за разпределяне на финансови средства и повишават самочувствието си на пълноценни участници в живота на местната общност“, уточни Тилова. Тя допълни, че трудотерапията е част от програмата за тяхното социализиране. \r\nАлбена ЖИЛЕКОВА", "date": "2019.02.27", "title": "Пазарджик: В Арт работилницата на Център „Човеколюбие“ започна изработването на мартениците"}
{"url": "http://www.focus-news.net/news/2019/02/27/2628923/afp-guaydo-shte-se-sreshtne-s-bolsonaro-v-braziliya.html", "text": "Късно в сряда венецуелският опозиционен лидер Хуан Гуайдо ще има среща с бразилския президент Жаир Болсонаро, информира източници и от двете страни, предава  AFP .  \r\nГуайдо, който вече е признат от 50 държави за временен президент, ще пътува за бразилската столица от Колумбия, където е от петък, след като му беше наложена забрана за пътуване от режима на Николас Мадуро.   \r\nБразилия и Колумбия подкрепят Гуайдо и помагаха при организирането на хуманитарната помощ, която председателят на Народното събрание искаше да вкара във Венецуела, информира AFP.   \r\nГуайдо се срещна с американския вицепрезидент Майк Пенс по време на срещата на Групата от Лима в понеделник в Богота, след което заяви, че ще се върне у дома въпреки заплахите, които му се отправят: „Един затворник не е от полза за никого. Нито пък президент в изгнание“, заяви във вторник Гуайдо за телевизионния канал NTN24, и поясни: „Моята роля и моят дълг е да съм в Каракас, въпреки рисковете.\" \r\nЗа американската телевизионна мрежа ABC News Мадуро заяви, че Гуайдо трябва да се изправи пред правосъдието, когато се върне, тъй като има забрана да пътува в чужбина.  Ивелина Ватова", "date": "2019.02.27", "title": "AFP: Гуайдо ще се срещне с Болсонаро в Бразилия"}
{"url": "http://www.focus-news.net/news/2019/02/27/2628936/api-dvizhenieto-po-pat-i-1-botevgrad-sofiya-se-osashtestvyava-vremenno-v-edna-lenta-poradi-avariralo-mps.html", "text": "Движението по път  I-1 Ботевград – София се осъществява временно в една лента, поради аварирало МПС при км 212. Трафикът  се регулира с пътни знаци.Това съобщиха от пресцентъра на  Агенция „Пътна инфраструктура“  (АПИ).", "date": "2019.02.27", "title": "АПИ: Движението по път  I-1 Ботевград – София се осъществява временно в една лента, поради аварирало МПС"}
{"url": "http://www.focus-news.net/news/2019/02/27/2628937/sportnapadatelyat-na-tsska-sofiya-maurides-veche-igrae-za-kitay.html", "text": "Бразилският нападател на ЦСКА-София Мауридес вече е играч на китайския Чанчун Ятай, съобщават от софийския клуб на официалния си сайт. Сделката е била финализирана ден преди затварянето на трансферния прозорец, а след като премина успешно медицинските прегледи,  Мауридес подписа и личния си двугодишен договор. Няма съобщени финансови параметри по трансфера. \r\nМауридес играе за ЦСКА, София от миналото лято. Той дойде в София от португалския Беленензеш. В 27 официални мача той е вкарал 13 гола и така се превърна във водещ голмайстор за отбора.", "date": "2019.02.27", "title": "Спорт:Нападателят на ЦСКА, София, Мауридес вече играе за Китай"}
{"url": "http://www.focus-news.net/news/2019/02/27/2628935/afp-britanskite-parlamentaristi-podkrepiha-noviya-plan-na-mey.html", "text": "В сряда британските депутати подкрепиха обновеният план на Тереза Мей за напускане на Европейския съюз. Така се създава възможност да се отложи Брекзит, току-що предаде  AFP .  Законотворците от Уестминстър одобриха тристепенен проект на Мей, който тя им представи на заседанието на Долната камара във вторник. Той дава възможност премиерът на Великобритания да  има повече време, за да предоговори споразумението, което миналата година постигна със Съюза.    Ивелина Ватова", "date": "2019.02.27", "title": "AFP: Британските парламентаристи подкрепиха новия план на Мей"}
{"url": "http://www.focus-news.net/news/2019/02/27/2628934/tass-kanada-prizova-indiya-i-pakistan-kam-sdarzhanost-i-diplomatichesko-reshenie-na-situatsiyata.html", "text": "Канада е сериозно разтревожена от засилващото се напрежение в отношенията между Индия и Пакистан и призива двете съседни държави да потърсят дипломатическо решение на ситуацията. За това в сряда е обявила в специално съобщение Кристия Фриланд, външен министър на Канада, предава руската телеграфна агенция  ТАСС . \r\n\"Канада сериозно е обезпокоена от увеличаващото се напрежение в отношенията между Индия и Пакистан. Призоваваме и двете страни да проявят максимална сдържаност и да избягват по-0нататъшна военна ескалация“.   \r\nПричина за напрежението между Ню Делхи и Исламабад е нападение над индийска военна колона, при което на 14 февруари в северните щати Джаму и Кашмир бяха убити 45 души. Отговорността за него пое групировката \"Даиш-е-Мухаммад“ (Армията на Мухаммед). \r\nВъв вторник Индия нанесе въздушен удар по лагер на групировката, разположен в контролираната от Пакистан част на Кашмир. В сряда военновъздушните сили на Пакистан удариха по военни обекти в двата индийски щата Джаму и Кашмир. И Ню Делхи, и Исламабад твърдят, че по време на въздушен бой са смъкнали противникови самолети.   Ивелина Ватова", "date": "2019.02.27", "title": "ТАСС: Канада призова Индия и Пакистан към сдържаност и дипломатическо решение на ситуацията"}
{"url": "http://www.focus-news.net/news/2019/02/27/2628938/business-today-indiya-spored-imran-han-ako-izbuhne-voyna-tya-nyama-da-e-nito-pod-negov-kontrol-nito-pod-kontrola-na-modi.html", "text": "Премиерът на Пакистан Имран Хан обяви, че  никой няма интерес да насърчава тероризма, а разговорите са единственият изход, пише индийският вестник  Business Today  на електронната си страница.   \r\nПакистанската страна е готова да обсъди проблемите с тероризма. Той специално акцентира, че този път е добре по-вярното чувство да преобладава при намирането на изход от ситуацията. В обръщението си към нацията Хан е намекнал както за двете световни войни, така и за Виетнамската война, като е обърнал внимание на факта, че всички войни винаги са лошо премислени и това е изводът на историята. В допълнение той е пояснил, че ако сега отново избухне война, тя ще бъде извън контрол, както негов, така и на индийския премиер Нарендра Моди. \"Нека да отворим коридорите на преговорите и да уредим всички неуредени и спорни въпроси,\" е заявил в обръщението си към нацията пакистанският министър-председател Имран Хан.   \r\nЩо се отнася до нападението в Пулвама, той е казал: \"Предлагаме на Индия всяка възможна подкрепа, за да се разследва нападението в Пулвама. Не е в интерес на Пакистан да се насърчава тероризмът. Не е в интерес на Пакистан неговата земя да се използва, за да се изнася терор. Също така пакистанската земя не може да бъде и подлагана на терор,\" \r\nТой е заявил също, че нито една суверенна държава не може да позволи на друга да стане съдник, жури и екзекутор. Заради това той се обръща към Индия – „ в случай на агресия, за Пакистан няма да има друга възможност освен да отговори.“  Ивелина Ватова", "date": "2019.02.27", "title": "Business Today (Индия): Според Имран Хан, ако избухне война, тя няма да е нито под негов контрол, нито под контрола на Моди"}
