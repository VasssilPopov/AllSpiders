{"url": "http://www.focus-news.net/news/2019/11/11/2718475/sport-stoycho-mladenov-e-izbran-za-nay-dobar-trenyor-v-kazahstan.html", "text": "Футбол: Стойчо Младенов бе определен за треньор номер 1 на Казахстан за 2019 година, съобщава  Sports.kz . \r\nБългарският специалист успя да спечели със скромния тим на Кайсар Купата на Казахстан, след като спечели финала срещу Атирау с 2:1 през октомври.  \r\nВ шампионата отборът от град Кизилорда завърши на шесто място. През следващия сезон Кайсар ще играе в турнира за Лига Европа заедно с Кайрат и Ордабаси. \r\nСтойчо Младенов работи в Кайсар от ноември 2016 година, а преди това ръководи състава на Атирау.", "date": "2019.11.11", "title": "Спорт: Стойчо Младенов е избран за най-добър треньор в Казахстан"}
{"url": "http://www.focus-news.net/news/2019/11/11/2718480/normalen-e-trafikat-v-oblast-burgas.html", "text": "Нормален е трафикът в областта. Това съобщи за  Радио „Фокус“ – Бургас  дежурният от Областно пътно управление. Видимостта е добра, пътищата са нормално проходими. Движението е спокойно. \r\nВ града трафикът е натоварен. Интензивно е движението около Бургаската болница, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nМария КУРТЕВА", "date": "2019.11.11", "title": "Нормален е трафикът в област Бургас"}
{"url": "http://www.focus-news.net/news/2019/11/11/2718482/administrativniyat-sad-v-kyustendil-prekrati-proizvodstvoto-po-zhalba-sreshtu-izbora-na-obshtinski-savetnitsi-v-sapareva-banya.html", "text": "Административният съд в Кюстендил прекрати производството по жалба срещу избора на общински съветници в Сапарева баня, предаде репортер на  Радио „Фокус” – Кюстендил . Административен съд остави без разглеждане и прекрати производството по административно дело, образувано по жалба на кандидат за общински съветник срещу решение на ОИК – Сапарева баня за избиране на общински съветници в произвелите се избори. Съдът посочва в мотивите си, че  оспорването е просрочено, тоест жалбата е подадена извън преклузивния 7-дневен срок от обявяване на решението на ОИК. Определението подлежи на обжалване пред Върховен Административен съд в 7-дневен срок от съобщаването му на страните.   \r\nВенцеслав ИЛЧЕВ", "date": "2019.11.11", "title": "Административният съд в Кюстендил прекрати производството по жалба срещу избора на общински съветници в Сапарева баня"}
{"url": "http://www.focus-news.net/news/2019/11/11/2718483/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Заради ремонт е ограничено движението в 14-километров участък от Автомагистрала „Струма” в област Кюстендил. Ограничено е движението в посока Дупница - от пътен възел „Долна Диканя“ до пътен възел „Дупница – Север“. Причината е ремонт на фуга на съоръжението при 46-ти км. Трафикът за Дупница от пътен възел „Долна Диканя“ се насочва по път Е-79 като при пътен възел „Дупница – Север“ се връща обратно на автомагистралата в посока ГКПП „Кулата“. Срокът е до 29 ноември. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.11.11", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/11/11/2718561/the-independent-leybaristki-deputati-prizovaha-dzheremi-korbin-da-se-sporazumee-s-drugite-proevropeyski-partii.html", "text": "Проевропейските лейбъристки депутати притискат Джереми Корбин да си сътрудничи с други партии за блокиране на мажоритарно консервативно правителство, след като Найджъл Фараж се отказа от заплахата си да издигне кандидати във всеки избирателен район във Великобритания на изборите на 12 декември, пише британският вестник  The Independent . \r\nВъпреки че многократно отрича споразумението за оттегляне на Борис Джонсън от ЕС като „Брекзит само по име“, Фараж заяви, че е стигнал до извода, че издигането на кандидати във всичките 317 места, спечелени от торите на последните избори, е единственият начин да блокира втори референдум. \r\nБившият лидер на ЮКип твърдеше, че е отхвърлил офертата за членство в Камарата на лордовете през миналата седмица - нещо, което източник от консервативната партия отрече категорично. Господин Джонсън каза, че „абсолютно не е“ сключвал сделка с лидера на Брекзит партията. \r\nНо опозиционните партии заявиха, че решението на Фараж за „едностранен алианс за напускане“, означава, че консерваторите и Брекзит партията се борят за общите избори заедно. \r\nДжереми Корбин каза: „Преди една седмица Доналд Тръмп каза на Найджъл Фараж да сключи пакт с Борис Джонсън. Днес Тръмп получи това, което искаше. Този алианс на Тръмп е „Тачеризъм на стероиди“ и може да изпраща 500 милиона паунда седмично от нашата здравна каса към големите фармацевтични компании. Трябва да бъде спрян.\" \r\nА лидерът на либералдемократите Джо Суинсън каза: „Консервативната партия е Брекзит партията сега.“ \r\nПроевропейският лейбърист Дейвид Леми заяви, че сега е \"жизненоважно\" за противниците на Брекзит от всички партии да си сътрудничат, докато депутатът Питър Кайл каза пред вестника, че е време партията да \"приложи здрав разум\" в избирателните райони, където няма надежда за победа, за да даде по-голям шанс на другите да победят торите. \r\nЕкспертите на социологическите проучвания предположиха, че докато смяната на позицията на Фараж ще улесни Джонсън да защитава трудните места за торите в Южна Англия под заплаха от либералдемократите, това ще помогне малко на консерваторите да спечелят лейбъристките места, от които се нуждае премиерът за осигуряване на мнозинство в Камарата на общините. \r\n \r\n  Юлиян Марков", "date": "2019.11.11", "title": "The Independent: Лейбъристки депутати призоваха Джереми Корбин да се споразумее с другите проевропейски партии"}
{"url": "http://www.focus-news.net/news/2019/11/11/2718484/kmetat-na-sliven-stefan-radev-vstapi-v-dlazhnost.html", "text": "Новоизбраният кмет на Сливен Стефан Радев, новите кметове на населените места в общината и новите общински съветници официално се заклеха днес да работят в интерес и за благото на жителите на общината, предаде репортер на  Радио Фокус - Сливен . На тържествена церемония в зала \"Сливен\" всеки един положи подпис под клетвения лист и на глас обеща обществения интерес да е над личния.На първата тържествена сесия на Общинския съвет  за председател след таен вот, беше избран отново Димитър Митев от ГЕРБ с 31 гласа, за кандидатурата на БСП - Деян Дечев гласуваха 10 съветници. Малко по-късно на тържествена церемония във фоайето на Община Сливен беше посрещнат Стефан Радев, който получи символите на общината от зам.-кмета Румен Иванов. На прага на втория мандат Радев подчерта, че и през следващите четири години ще работи за по-доброто бъдеще на жителите на Сливенска община и първата работа, с която ще се заеме още днес е да разпореди почистване на материалите от предизборната агитация. Той не пожела да обяви името на новия заместник-кмет по строителството, чийто правомощия в част от предходния мандат се изпълняваха от зам.-кмета по \"Финанси и общинска икономика\".", "date": "2019.11.11", "title": "Кметът на Сливен Стефан Радев встъпи в длъжност"}
{"url": "http://www.focus-news.net/news/2019/11/11/2718485/zaradi-loshi-sanitarno-higienni-usloviya-zarazenite-s-hepatit-a-v-slivensko-se-uvelichavat.html", "text": "Заради лоши санитарно-хигиенни условия заразените с хепатит А в Сливенско се увеличават, съобщават от  Министерството на здравеопазването . Според предоставената от РЗИ-Сливен информация, в три населени места през месец октомври е регистрирана повишена заболяемост от Вирусен хепатит тип А г. В село Градец заболелите са 16, в село Оризари-14 и в Котел-10. Всички са хоспитализирани в Отделение по инфекциозни болести при МБАЛ „Д-р Ив. Селимински-Сливен“. Проведено е епидемиологично проучване на всички случаи. Болните живеят при лоши санитарно-хигиенни условия. В засегнатите населени места са разпространени здравно-образователни материали, извършва се разясняване за необходимостта от спазване на лична и обществена хигиена. Започнато е обхващане на контактни деца до 15 год. с ваксина срещу Вирусен хепатит тип А, към 04 ноември са обхванати 108 деца. Издадените от РЗИ-Сливен предписания за провеждане на задължителни хигиенни и противоепидемични мерки се изпълняват, посочват от здравното министерство.", "date": "2019.11.11", "title": "Заради лоши санитарно-хигиенни условия заразените с хепатит А в Сливенско се увеличават"}
{"url": "http://www.focus-news.net/news/2019/11/11/2718479/voa-makedoniiya-stevo-pendarovski-shte-se-sreshtne-vav-vtornik-s-emanyuel-makron.html", "text": "Президентът на Франция Еманюел Макрон и колегата му от Македония Стево Пендаровски ще се срещнат в кулоарите на Парижкия мирен форум във вторник, информира македонската редакция на  Voice of America   \r\nТова ще бъде първата среща между двамата след неуспеха на ЕС да постигне споразумение за започване на преговори за членство с Македония през миналия месец, именно заради съпротивата на Макрон. \r\nПендаровски вече обяви, че Македония е готова да продължи по пътя към членството, без значение по каква методология ще се провежда процесът - независимо дали настоящата или тази, която иска да наложи Париж. \r\nВъпреки че се смята срещата за много важна, Пендаровски не очаква Макрон да промени мнението си по въпроса бързо. \r\n„За да бъдем ясни, ние сме малка страна с добри аргументи, които ще му бъдат представени на тази среща. Но нека не отиваме твърде далече с очакванията, защото никой не може да разубеди френския президент“, каза Пенадровски. \r\nНе само интеграцията в ЕС зависи от волята на Париж. Франция, заедно с Испания и Холандия, е една от трите държави, които все още не са завършили ратифицирането на присъединяването на Северна Македония към НАТО. \r\nВ сряда ръководителят на германската дипломация Хайко Маас ще бъде на посещение в Скопие, първото посещение на висш представител на страна-членка на ЕС след случилото се в Брюксел, информира Радиото. \r\nОчакванията са Хайко Маас да изрази подкрепа за европейската интеграция и убеждение, че мястото на Македония е в Европейския съюз и да поиска реформите да продължат - процес, който ще улесни въпросът да бъде повдигнат отново през следващия период. \r\n \r\n  Юлиян Марков", "date": "2019.11.11", "title": "VOA (Македониия): Стево Пендаровски ще се срещне във вторник с Еманюел Макрон"}
{"url": "http://www.focus-news.net/news/2019/11/11/2718481/bansko-ochakva-podkrepa-ot-darzhavata-za-organiziraneto-na-nay-golyamoto-sportno-sabitie-v-stranata-prez-2020.html", "text": "В първия работен ден на кмета на община Банско Иван Кадев бе проведена  работна среща  с министъра на туризма Николина Ангелкова,  представители на контролните органи и местния туристически бранш за готовността на курорта за сезон 2019 - 2020. Това съобщиха от пресцентъра на  Община Банско.  \r\nСпоред министър Ангелкова има ръст на заявките за зимния туристически сезон. „Много е важно да разширим кампанията за насърчаване на вътрешния туризъм „Естествено в България”, за да я надградим и да привличаме повече български туристи”, заяви тя. \r\nС нарочно писмо до Министерство на туризма кметът на Банско апелира за държавна   подкрепа за организирането и провеждането на най-голямото спортно събитие в България за 2020 година – Световната купа по ски. В двата дни на състезанията 24 телевизии ще излъчват пряко и на запис надпреварата, като аудиторията ще надхвърли 500 млн. зрители  по целия свят. \r\nТова е реклама, която по възможно най-добър начин представя не само Банско като град и туристическа дестинация, но и България,  подчертава в искането г-н Кадев.", "date": "2019.11.11", "title": "Банско очаква подкрепа от държавата за организирането на най-голямото спортно събитие в страната през 2020"}
{"url": "http://www.focus-news.net/news/2019/11/11/2718477/d-r-tsvetan-tsenkov-kmet-na-obshtina-vidin-da-obedinim-usiliyata-si-za-da-tragne-nashiyat-grad-moshtno-napred.html", "text": "Да обединим усилията си за да тръгне нашият град мощно напред, каза след като положи клетва като кмет на Община Видин д-р Цветан Ценков на тържествено заседание, предаде репортер на  Радио „Фокус“ – Видин . Той посочи, че не е приемливо по всички показатели Видин да бъде на последно място. „Съзнавам огромната отговорност, която поемам особено когато виждам резултатите от изборите.Надеждите отправени към мен и администрацията, която ще ръководя са огромни. Те са в посока Видин отново да заеме достойно място на картата на Европа, да бъде достолепен град, какъвто винаги е бил и да стане перлата на Дунав“, заяви д-р Ценков. Заедно с него клетва положиха и 33-ма общински съветници и 11 избрани кметове на малки населени места.  \r\nЗалата на Общинския съвет където се проведе тържественото полагане на клетвата бе препълнена с граждани. Д-р Ценков получи поздравления от много от тях.  \r\nАнна ЛОЗАНОВА", "date": "2019.11.11", "title": "Д-р Цветан Ценков, кмет на Община Видин: Да обединим усилията си за да тръгне нашият град мощно напред"}
{"url": "http://www.focus-news.net/news/2019/11/11/2718488/protestirashti-zatvoriha-gkpp-zhonkera-na-granitsata-mezhdu-ispaniya-i-frantsiya.html", "text": "Протестиращи в Испания затвориха ГКПП Жонкера, намиращ се на границата с Франция, в района на Каталунските Пиринеи. Блокадата започна в 10 часа днес и е обявена да продължи до сряда вечерта. Това съобщиха от пресцентъра на  МВнР . По информация на Генералното консулство на България в Барселона напълно затворена е трансредиземноморската магистрала АР-7, където са се образували няколко километрови задръствания. За два часа трафикът е бил пренасочван през крайбрежната магистрала Н-II, но от 12 часа и тази отбивка е затворена от демонстрантите.Предвид ясно заявените намерения на протестиращите да задържат блокадата, малко вероятно е движението през сухопътните граници между Испания и Франция по цялото протежение на територията на испанската автономна област Каталуния да бъде пуснато. Препоръчваме на българските граждани, пътуващи с автомобилен транспорт, да не ползват тази седмица маршрутите за пресичане на испано-френската граница в каталунската й част.", "date": "2019.11.11", "title": "Протестиращи затвориха ГКПП Жонкера на границата между Испания и Франция"}
{"url": "http://www.focus-news.net/news/2019/11/11/2718486/chavdar-bozhurski-oblasten-upravitel-na-sliven-ochakvam-prez-sledvashtite-godini-zaedno-da-prodalzhim-pozitivnite-promeni-v-grada-i-obshtinata.html", "text": "Областният управител Чавдар Божурски свика днес първото заседание на новия Общински съвет Сливен. Това съобщиха от  областната администрация .  Кметът на Община Сливен Стефан Радев, общинските съветници и кметовете на кметства получиха удостоверенията си от председателя на Общинската избирателна комисия Росица Тодорова и положиха клетва. \r\n„Очаквам през следващите години заедно да продължим позитивните промени в града и общината и да работим за нови перспективи. Да намерим равновесие между условията за живот на хората – между центъра и крайния квартал, между града и селата. Да променим говоренето в обществото. Най-ефективният способ за това е личният пример на уважение към опонента и размяната на идеи”, каза в обръщението си към встъпилите в длъжност Чавдар Божурски. Той допълни, че днес всяко едно ниво на управление е в дълг към образоването на децата и че трябва да бъдат върнати и задържани в училище тези от тях, които са останали извън образованието. „Грамотното дете има шанс. Защото не само родителите и близките могат да бъдат наставници. Наставници са и хубавите книги. От една такава книга днес децата по цял свят научават следното: „Ние сме силни толкова, колкото сме единни, и слаби толкова, колкото сме разединени”.  От тази трибуна пожелавам: Нека бъдем много силни!”, заяви областният управител. \r\nКметът на общината Стефан Радев, който започва втория си пореден мандат, приветства колегите си. В поздравлението си той подчерта, че те трябва да бъдат пример за далновидност, честност, почтеност, за спазване на дадената дума. „Вярвам, че, обединени заедно, ще продължим да правим Сливен по-добро място за живот. Когато гражданите те подкрепят по пътя към промяната, тогава имаш повече енергия да продължаваш напред. Искам Сливен да се развива динамично, общината да е сред водещите в страната. Сливен да е град, в който повече хора искат да се завръщат, да живеят и работят”, каза кметът и подчерта, че няма да прави компромиси с доверието на избирателите. \r\nСъгласно изискванията на ЗМСМА, областният управител предостави ръководството на заседанието на най-възрастния от избраните съветници – Дора Ескидарова. Тя отправи послание към членовете на новия местен парламент. С тайно гласуване те избраха председателя на общинския съвет – Димитър Митев, който заемаше поста и в предходния мандат. \r\nВ общинския съвет 17 са представителите на ГЕРБ, 10 – на БСП за България, по двама – на БСДП, „Възраждане”, ДПС, „Нова алтернатива”, БАСТА и СДС, по един – движение „Заедно за промяна” и ХДП на България.", "date": "2019.11.11", "title": "Чавдар Божурски, областен управител на Сливен: Очаквам през следващите години заедно да продължим позитивните промени в града и общината"}
{"url": "http://www.focus-news.net/news/2019/11/11/2718186/pregled-na-osnovnite-temi-v-svetovniya-pechat-agentsiya-fokus.html", "text": "Опитите за съставяне на коалиционно правителство в Израел, предстоящото посещение на турския президент в САЩ и позицията на сенатора Ранд Пол за защитната тактика на Белия дом в процедурата за импийчмънт са сред темите на световния печат. \r\n*** \r\n \r\n  Ръководителят на израелската опозиционна партия „Синьо и бяло“ Бени Ганц заяви, че се съмнява, че премиерът Бенямин Нетаняху и неговата партия „Ликуд“ искат единно правителство и затова смята да разгледа „алтернативите“ за управляваща коалиция, без да уточнява детайли, пише вестник  The Times of Israel . \r\nГанц критикува желанието на премиера да преговаря единствено от името на своя блок от съюзнически партии.  \r\n„Страхувам се, че „Ликуд“ не иска наистина да постигне споразумение за единство, както се очаква от изборните резултати“, написа той в социалната мрежа „Фейсбук“. \r\n„Всеки, който не желае да се откаже от ограничаващия блок, който не е подготвен да дискутира сериозно базовите принципи на бъдещото правителство не иска наистина да формира такова“, написа още той.  \r\nГанц обвини Нетаняху в това, че иска да доведе Израел до нови избори, трети за една година, което според опозиционния лидер би било „бедствие“ за страната.  \r\n„Естествено има неща, които трябва да се направят при закрити врати и не мога да дам детайли на този етап, но ние ще направим всичко по силите си да формираме правителство и да предотвратим допълнителни, скъпи и ненужни избори“, добави той.  \r\nВ отговор, премиерът в свое изявление обвини опозиционния лидер, че използва „всяко извинение, за да не формира правителството, което израелците искат\", а именно единен кабинет.  \r\nСпоред него „Ликуд“ се е съгласил на много отстъпки за формирането управляваща коалиция, докато Ганц не е бил готов на същото и добави, че действията на председателя на „Синьо и бяло“ ще са причината за нови избори.  \r\n„Ликуд“ обвинява опозицията, че иска да изключи религиозното общество от правителството, като отказва да приеме целия блок на Нетаняху в коалицията. От своя страна партията на Ганц твърди, че иска да преговаря с всяка част от блока на премиера поотделно.  \r\nОсвен това Ганц вероятно не би желал да стане част от дясна коалиция, след като в предизборната си кампания обещаваше да формира либерално правителство. \r\nПо-рано говорител на опозицията заяви, че двете партии са стигнали до частично споразумение в преговорите за коалиция, което е първото подобно изявление, откакто Ганц получи мандат да формира правителство, след като Нетаняху се провали в тази си задача, макар и да спечели изборите.  \r\nПо-късно обаче техни представители добавиха, че все още остават „големи пропасти“ в разбиранията им за новия кабинет.  \r\nГанц има време до 20 ноември да формира управляваща коалиция.  \r\n*** \r\n \r\n Срещата между президента Реджеп Тайип Ердоган и неговия американски колегата Доналд Тръмп ще се състои на 13 ноември във Вашингтон, пише турското англоезично издание  Daily Sabah  в материал на журналиста Наджехан Алчъ, представен без редакторска намеса. \r\nВ сряда двамата лидери проведоха ползотворен телефонен разговор, който отвори вратата за срещата. След като президентът Тръмп заяви, че е имал \"много добър телефонен разговор\" с Ердоган, от турското президентство заявиха, че Ердоган ще извърши планираното си пътуване до САЩ следващата седмица. \r\nВизитата в САЩ беше несигурна на фона на напрежението между двете страни във връзка с писмо, в което липсваше дипломатическа любезност, написано от президента Тръмп до президента Ердоган, в което американският лидер заплаши Турция заради евентуална военна операция в Сирия. Напрежение имаше и по отношение на американската “ подкрепа на водачите на свързаните с Кюрдската работническа партия (ПКК) Отряди за народна самоотбрана (ОНС). \r\nАдминистрацията на Ердоган отговори на това писмо, като започна операция „Извор на мира“. Операцията успя да изтласка елементите на ОНС далеч от турската граница в предвидения район, а Турция се съгласи с Русия и САЩ за график за формиране на зона за сигурност. \r\nТрябва да се отбележи, че Турция беше силно критикувана от някои глобални сили за тази операция. Целта на операцията беше да се прочисти зоната от терористичните елементи. Единствената мишена на Анкара бяха терористите, но ОНС се опита да я представи като военна инвазия срещу кюрдското население в опит да манипулира Запада. \r\nТурция под ръководството на Ердоган никога няма да атакува цивилно кюрдско население. Това би противоречало на политиката и парадигмата на президента Ердоган. Аз съм журналист, който се бори за равни права за кюрди и турци и винаги съм била критична към статуквото, но самият президент Ердоган легализира кюрдския език в училищата и направи възможно отварянето на кюрдските катедри в университетите. \r\nИ така, положителният телефонен разговор между Тръмп и Ердоган потвърди посещението през следващата седмица, което според мен е добро решение и за двете страни. Турция е и винаги е била важен партньор за САЩ. \r\nСАЩ се нуждае от конструктивен диалог с Анкара, особено за преструктурирането на Сирия и след като Русия заема първо място на масата. \r\nЗа Турция това е добро решение, тъй като многостранната външна политика е силно предимство. Тя е страна с добри отношения със Запада и вярвам, че тези отношения трябва да се поддържат. Турция придобива сила, като поддържа връзките си със Запада и Изтока едновременно. \r\nТова разбира се не означава послушание. Турция трябва да има добри отношения, но трябва да може да взема свои собствени решения според собствените си интереси. Това прави сега президентът Ердоган. Отговорът му на неприемливото писмо беше да действа според турските интереси и да създаде собствен план за Сирия и той получи желаните от него резултати. \r\nТой също така демонстрира решимостта на борбата на Турция срещу терора, като залови съпругата и сестрата на убития терористичен лидер на „Ислямска държава“ Абу Бакр ал Багдади. Това е голямо постижение в борбата срещу групировката. Турция стана най-голямата жертва на терора на „Ислямска държава“ и се бори силно срещу него. Мисля, че ще има по-голямо сътрудничество между Вашингтон и Анкара в борбата с тероризма, а подробностите за това се очаква да бъдат обсъдени по време на срещата на 13 ноември. \r\n*** \r\n \r\n Сенатор Ранд Пол постави под въпрос стратегията на Белия дом да отрича, че президентът Тръмп е поставил условия за помощта за Украйна, аргументирайки се, че президентът има \"всяко право\" да го направи, цитира думите му американският вестник  The Washington Examiner \r\nВ свое интервю, републиканецът от Кентъки защити телефонния разговор на президента на 25 юли с лидера на Украйна и настоя, че няма нищо лошо в това, че Тръмп обуславя военна помощ за страната, която се бори с корупцията. \r\n\"Мисля, че сме се загубили в цялата тази идея за поставяне на условия\", каза той. \"Ако не ви е позволено да давате помощ на корумпирани хора - винаги има задържане на помощ. Дори президентът Обама отказа помощ, знаете, той трябваше да даде оръжейна помощ. Конгресът каза:\" Дайте им 300 милиарда долара оръжейна помощ,\" и той им изпрати одеяла. \r\n„И така, президенти са се съпротивлявали на Конгреса. \"Но също така президентите са отказали помощ и преди за корупция. Мисля, че е грешка да се каже:\" О, той отказа помощ, докато не получи това, което искаше. \" Е, ако това е корупция и той вярва, че има корупция, той има пълно право да откаже помощ. \" \r\nПол нарече \"грешка\" администрацията на Тръмп да твърди, че президентът не се е ангажирал с помощ срещу определени действия на украинската администрация. \r\n\"Така че, мисля, че е голяма грешка някой да спори дали са поставени условия на Украйна. Не бих се аргументирал така. Бих казал, че всеки политик във Вашингтон, различен от мен на практика, се опитва да манипулира Украйна според своите цели - Менендес се опита, Мърфи се опита, Байдън се опита, Тръмп се опита - те всички го правят. Всички те се опитват да манипулират Украйна, за да започнат някакво разследване, или да прекратят разследване.“", "date": "2019.11.11", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/11/11/2718478/vanshnite-ministri-ot-es-obsadiha-situatsiyata-v-afganistan-sudan-i-iran.html", "text": "Афганистан, Судан и регионалната сигурност в Залива и Иран бяха основните теми в дневния ред на Съвета „Външни работи“, който се проведе днес в Брюксел. От българска страна в заседанието участва заместник министър-председателят и министър на външните работи Екатерина Захариева. Това съобщиха от пресцентъра на  МВнР . \r\nПървите дипломати на ЕС поздравиха гражданите на Афганистан за участието им в проведените на 28 септември президентски избори въпреки сложната ситуация със сигурността в страната, като изразиха очакване за скорошно обявяване на изборните резултати и тяхното признаване от всички участници. Съветът обсъди перспективите за постигане на мир чрез приобщаващ и воден от афганистанците мирен процес като ключово условие за постигане на трайно решение на конфликта. Потвърдена бе готовността на ЕС да оказва подкрепа за възстановяването на Афганистан и постигането на напредък в процеса на помирение. Откроена беше важността на тясното взаимодействие на ЕС със САЩ, както и с останалите международни и регионални фактори, които могат да допринесат за трайното стабилизиране на Афганистан.  \r\nСъветът „Външни работи“ изрази силно безпокойство от предизвикателствата пред сигурността в региона на Персийския залив. Министрите подчертаха важността от предприемане на стъпки за деескалация на напрежението, като подчертаха, че всяко непремерено действие може да доведе до опасни последици не само за държавите от Залива, но и за Европа и света. Откроено бе ключовото значение на запазването на Съвместния всеобхватен план за действие по иранската ядрена програма, като отправиха настойчив призив към Техеран да преразгледа решенията си за преустановяване на прилагането на някои договорености и да се върне към пълното изпълнение на ангажиментите си.  \r\nМинистрите обсъдиха и продължаващата криза в Сирия и отчетоха учредяването на Конституционния комитет на Сирия като важна първа стъпка от политическия процес в изпълнение на Резолюция 2254 (2015) на Съвета за сигурност на ООН.  \r\nВ рамките на заседанието беше проведен работен обяд с министър-председателя на Судан Абдалла Хамдук, който представи приоритетите на преходното правителство на страната за постигане на траен мир, стабилизиране на икономиката, осъществяване на реформи и изграждане на правова държава. Министрите потвърдиха подкрепата си за приобщаващ процес на демократичен преход в Судан с водеща роля на гражданското правителство. Вицепремиерът Екатерина Захариева заяви, че България ще подкрепя реформите в страната и демократичния преход, както и овластяването на жените, пример за което е поемането на четири ключови поста в новото правителство от дами - те оглавяват министерствата на финансите, на външните работи, на висшето образование и на труда. Захариева припомни, че се е срещнала с новия външен министър на Судан г-жа Асма Абдала и е предложила Дипломическият институт в МВнР на България да обучава млади жени дипломати от Судан.", "date": "2019.11.11", "title": "Външните министри от ЕС обсъдиха ситуацията в Афганистан, Судан и Иран"}
{"url": "http://www.focus-news.net/news/2019/11/11/2718489/priyutat-za-vremenno-nastanyavane-na-bezdomni-vav-varna-mozhe-da-prieme-do-130-dushi-pri-eventualno-zahlazhdane-na-vremeto.html", "text": "Приютът за временно настаняване на бездомни във Варна може да приеме до 130 души при евентуално захлаждане на времето. Това каза в интервю за  Радио „Фокус“ – Варна  директорът на Дирекцията по социални дейности в градската управа Таня Василева. Приютът за временно настаняване на бездомни и социално слаби лица е разкрит през 2013-та година, първоначално с капацитет от 30 места. В момента капацитетът му е за настаняване на 100 лица, но при необходимост е създадена организация и за настаняване на повече хора. Таня Василева обясни, че в приюта ежедневно, в рамките на работното време, могат да се приемат  и да се настаняват бездомни или социално слаби лица. Необходимо е те да отидат на ул. „Петко Стайнов“ № 7, където се помещава социалното звено, за да заявят своето желание. Това става с подаване на заявление, прилага се документ за самоличност и експертно решение за ТЕЛК, ако лицето е с определена степен на нетрудоспособност. Трябва да се подаде също декларация за доходи и имуществено състояние. На база на тези документи, екипът, който работи в приюта, разглеждайки документите, излиза със становище, дали лицето отговаря на условията и може ли да ползва социалната услуга. При извънредни ситуации, когато лицата не отиват сами в приюта, а биват доведени вследствие на сигнали от граждани или от служители на МВР, също могат да бъдат настанени дори да нямат лична карта или адресна регистрация във Варна. За срок до 7 дни, тези, които са от други градове биват транспортирани до съответното място на постоянен адрес. На онези, които нямат документ за самоличност се издават нови лични карти, каза още Таня Василева. По думите й, в момента в звеното има настанени 27 лица. \r\n \r\nДиана СТОЕВА", "date": "2019.11.11", "title": "Приютът за временно настаняване на бездомни във Варна може да приеме до 130 души при евентуално захлаждане на времето"}
{"url": "http://www.focus-news.net/news/2019/11/11/2718187/afp-prezidentat-na-boliviya-podade-ostavka.html", "text": "Президентът на Боливия Ево Моралес подаде оставка след продължили три седмици протести заради оспорваното си преизбиране, след като армията и полицията оттеглиха подкрепата си за него, предава  AFP . \r\n\"Подавам оставка от поста си като президент\", заяви в телевизионно обръщение левият президент  Моралес, като отбелязва бързо развиващите се събития, в които няколко министри и висши служители , както и армията и полицията оттеглиха подкрепата си за него. \r\nМоралес, който е на 60 години и е на власт от 2006 г., бе обявен за победител в президентските избори на 20 октомври с малка разлика, което му осигури четвърти мандат. \r\nОпозицията обаче заяви, че е имало измама при преброяването на гласовете и започна улични протести в продължение на три седмици, по време на които са загинали трима души, а стотици са ранени. \r\n \r\n  Юлиян Марков", "date": "2019.11.11", "title": "AFP: Президентът на Боливия подаде оставка"}
{"url": "http://www.focus-news.net/news/2019/11/11/2718185/predstoyashti-sabitiya-v-stranata-za-11-noemvri-agentsiya-fokus.html", "text": "*** \r\n \r\nОт 10.30 часа в Гербовата зала на „Дондуков“ № 2 президентът Румен Радев ще връчи националния флаг на участниците в 28-та българска Антарктическа експедиция. \r\n \r\n \r\n*** \r\n \r\nОт 11.00 часа между селата Войводино и Орлово министър Теменужка Петкова ще провери напредъка на строителните дейности по изграждането на междусистемната газова връзка Гърция-България. \r\n \r\n \r\n*** \r\n \r\nОт 11.00 часа в сградата на читалище „Заря“ на пл. „Свобода“ № 11 българският комисар Мария Габриел ще участва в Ден на дигиталните знания и умения под мотото „Програмираме и творим заедно“. \r\n \r\n \r\n*** \r\n \r\nОт 15.00 часа в Общинската избирателна комисия на ул. „Московска“ № 33 ще бъдат внесени жалби на издигнатите и подкрепени от БСП кандидати за кметове на столичните райони „Искър“, „Люлин“ и „Красна поляна“ срещу решенията, с които са обявени за избрани кметовете на посочените райони. \r\n \r\n \r\n*** \r\n \r\nОт 17.30 часа пред Министерство на земеделието, храните и горите ще се проведе Национален протест на пчеларите под надслов „Стоп на геноцида над българския народ“. Шествието ще стигне до Съдебната палата и Парламента.  \r\n \r\n \r\n*** \r\n \r\nОт 10.00 часа в Голямата конферентна зала на УНСС ще бъде открито 16-то издание на най-големия икономически форум за студенти и млади хора в България.  \r\n \r\n \r\n*** \r\n \r\nОт 09.30 часа I-20 състав на Софийски градски съд ще гледа гражданско дело срещу Столична община за мръсния въздух в София. \r\n \r\n*** \r\n \r\nОт 14.30 часа 25 състав на Софийски градски съд ще гледа дело срещу Румен С., обвинен за укриване на данъци в особено големи размери. \r\n \r\n \r\n*** \r\n \r\nОт 10.30 часа в Централна поща на ул. „Гурко“ № 6 ще бъдат пуснати в употреба пощенско-филателни издания. \r\n \r\n \r\n*** \r\n \r\nНеврохирургът доц. д-р Зафер Оркун Токташ ще проведе безплатни консултации за мозъчни тумори и гръбначни заболявания в център „Медикъл Караджъ“. \r\n \r\n \r\n*** \r\n \r\nОт 09.45 часа в литературен клуб „Перото“ в НДК се организира форумът  Младата Кръгла маса. \r\n \r\n \r\n*** \r\n \r\nОт 09.00 часа в комплекс „Спортна София 2000“ в Зона Б5 ще започнат състезанията от 32 Национален шампионат за деца в риск. \r\n \r\n \r\n*** \r\n \r\nОт 10.00 часа в Чешкия център в София на ул. „Г. Раковски“ № 100 ще се състои пресконференция на тема „Нежната революция. 30 г. по-късно“. \r\n \r\n \r\n*** \r\n \r\nОт 10.00 часа в Конферентната зала в Ректората на Софийския университет „Св. Кл. Охридски“ ще бъде открита Петнадесетата национална конференция по етика „Етика и технологичен риск“. \r\n \r\n \r\n*** \r\n \r\nОт 10.30 часа в УМБАЛ „Александровска“ ще се проведат безплатни изследвания за инфекция с вируса на хепатит С при мъже и жени. \r\n \r\n \r\n*** \r\n \r\nОт 11.00 часа в района на НДК ще бъде засадено лирово дърво в памет на хората, след чиято смърт, благодарение на дарените органи са спасени човешки животи. \r\n \r\n \r\n*** \r\n \r\nОт 14.00 часа в заседателната зала на ЧЕЗ на бул. „Цариградско шосе“ № 159 ще се проведе търг за продажба на неенергиен обект в гр. Симитли. \r\n \r\n \r\n \r\n*** \r\n \r\nОт 18.00 часа в Литературния клуб на Столична библиотека на пл. „Славейков“ № 4 ще се проведе среща с Анджела  Родел – преводач на м. ноември в Столична библиотека.  \r\n \r\n \r\n*** \r\n \r\nОт 18.30 часа в Гьоте-институт на ул. „Будапеща“ № 1 ще се открие международното издание на изложбата Pass the Ammo, с която се отбелязва 30-годишнината от падането на Берлинската стена.  \r\n \r\n \r\n*** \r\n \r\nОт 18.30 часа протестиращи ще затворят „Цариградско шосе“ във връзка с отваряне на център за лечение на наркозависими лица на територията на УМБАЛ „Света Анна.“ \r\n \r\n \r\n*** \r\n \r\nОт 20.00 часа в Зала 1 на НДК ще се проведе концерт на Стефан Вълдобрев и „Обичайните заподозрени“. \r\n \r\n \r\n*** \r\n \r\nОт 11.00 часа в Зала № 2 на Районния съд ще се разгледа дело срещу Георги Т. за причиняване на материални щети. \r\n \r\n*** \r\n \r\nОт 10.00 часа в зала „22 септември“ ще се проведе първа сесия на ОбС – Благоевград.  \r\n \r\n \r\n*** \r\n \r\nОт 13.00 часа в Университетски център – Бачиново ще бъде открита  Национална научно-практическа конференция на тема: „Системно-структурни подходи за подобряване на противодействието срещу корупционни престъпления в Република България“.  \r\n \r\n \r\n*** \r\n \r\nОт 08.30 часа в притвора на храм „Св. Атанасий“ ще бъде отслужена Света Литургия. \r\n \r\n \r\n*** \r\n \r\nОт 11.00 часа в Радио Варна ще се състои пресконференцията посветена на връчването на Наградите на клуба за изявени средношколци за 2018-2019 година \"Ротари-Евксиноград\", която ще се проведе както следва \r\n \r\n*** \r\n \r\nОт 13:00 часа в зала „Пленарна“ на община Варна ще се проведе първото заседание на новият общински съвет. То е свикано със заповед на областния управител Стоян Пасев съгласно Закона за местното самоуправление и местната администрация.  \r\nПреди началото на тържествената сесия клетва ще положат избраният за нов мандат кмет на Варна Иван Портних, кметовете на райони и на населени места в общината, както и всички 51 съветници. \r\n \r\n*** \r\n \r\nОт 15.30 часа в Градската концертна зала ще се проведе Лектория за медицинската общност на тема „Диабет в детска възраст – превенция и лечение“. \r\n \r\n \r\n*** \r\n \r\nОт 10.30 часа ще се състои заседание на Общинския съвет. \r\n \r\n \r\n*** \r\n \r\nОт 09.30 часа в Детска градина № 8 ще се проведе куклен спектакъл „Забързана приказка“. \r\n \r\n*** \r\n \r\nОт 19.00 часа в Концертна зала на Младежки център – Добрич ще се състои Комедийно шоу „беше ми 100лично“. \r\n \r\n \r\n*** \r\n \r\nОт 11.00 часа в залата на Община Дупница ще се проведе първо заседание на новоизбрания Общински съвет.  \r\n \r\n \r\n*** \r\n \r\nОт 10.00 часа в читалище „Наука-1870“ ще се проведе тържествено заседание на новоизбрания Общински съвет на Ловеч. \r\n \r\n*** \r\n \r\nОт 16.00 часа ще се състои заседание на Общинския съвет. \r\n \r\n \r\n*** \r\n \r\nОт 09.15 часа 10 наказателен състав на Районния съд ще гледа дело срещу Димитър В. и Петър П. за причиняване на имотни вреди в особено големи размери. \r\n \r\n \r\n*** \r\n \r\nОт 10.00 часа в Зала № 1 на Апелативен съд ще се гледа делото срещу иранския гражданин В.Н. за незаконно пренасяне на суров морфин. \r\n \r\n \r\n*** \r\n \r\nОт 10.00 часа в зала „Съединение“ на Регионалния исторически музей ще се състои първото заседание на новоизбрания Общински съвет. \r\n \r\n \r\n*** \r\n \r\nОт 15.00 часа в зала Общински съвет ще се проведе среща за представяне на програми за деца в риск на Фондация „За Нашите Деца“. \r\n \r\n \r\n*** \r\n \r\nОт 09.30 часа в зала № 1 Окръжният съд ще разгледа дело срещу Димитър Т. за причиняване на смърт по непредпазливост при катастрофа. \r\n \r\n*** \r\n \r\nОт 11.00 часа в 10 зала Окръжният съд ще гледа делото срещу Ивелин А. за умишлено убийство. \r\n \r\n \r\n*** \r\n \r\nОт 18.00 часа в Радио Пловдив на ул. „Дондуков“ № 2 ще бъде открита изложба от епиграми и карикатури. \r\n \r\n \r\n*** \r\n \r\nОт 10.30 часа в салона на Народно читалище „Напредък – 1895“ ще се проведе тържествена сесия на новоизбрания Общински съвет. \r\n \r\n \r\n*** \r\n \r\nОт 14.00 часа ще се състои заседание на Общинския съвет в Русе. \r\n \r\n \r\n*** \r\n \r\nОт 14.00 часа ще се проведе първото заседание на Общинския съвет. \r\n \r\n \r\n*** \r\n \r\nОт 14.30 часа в Административен съд – Смолян ще се разгледа дело по жалба на Ж.Ч., З.Ч. и П.Б. против решение № 115-2109-МИ на Общинска избирателна комисия – Девин за избора на общински съветници в община Девин. \r\n \r\n \r\n \r\n*** \r\n \r\nОт 12.00 часа в Актовата зала на II ОУ ще бъде открит Национален конкурс „Ще обичам аз от сърце таз земя и тоз народ“ по повод Славейковите дни в училището. \r\nОт 17.00 часа във фоайето на първия етаж в сградата на Община Стара Загора ще се проведе среща разговор с уредник на къщата музей на Яворов в Чирпан. \r\n \r\n \r\n*** \r\n \r\nОт 13.00 часа ще се проведе заседание на Общинския съвет. \r\n \r\n \r\n*** \r\n \r\nОт 10.00 часа в зала 363 на общината ще се проведе заседание на новосформирания Общински съвет.", "date": "2019.11.11", "title": "Предстоящи събития в страната за 11 ноември (Агенция „Фокус“)"}
{"url": "http://www.focus-news.net/news/2019/11/11/2718188/kommersanta-sarbiya-shte-prodalzhi-voennoto-si-satrudnichestvo-i-s-rusiya-i-s-nato.html", "text": "Сърбия ще продължи военното си сътрудничество и с Русия, и с НАТО, пише руският вестник  “Коммерсантъ“ \r\nСАЩ все още няма да налагат санкции на Сърбия за нейното военно-техническо сътрудничество с Русия. Това съобщи министърът на външните работи на Сърбия Ивица Дачич след преговорите, проведени в Белград в края на миналата седмица с висшия служител на Държавния департамент, който отговаря за политиката за санкции, Томас Заржецки. Един ден преди посещението му Сърбия прие нов Индивидуален план за партньорство с НАТО Преговорите бяха добри и коректни. Няма да има американски санкции \", обобщи ръководителят на сръбското външно министерство Ивица Дачич в края на срещата с представителя на Държавния департамент, отговарящ за санкциите Томас Заржецки. „САЩ приветстват прозрачността, която сръбското правителство показа по отношение на своите планове и действия“, посочва американското посолство в Белград, като изрази надежда за продължаване на тясното сътрудничество със сръбските власти „за да се избегнат недоразумения“ и „с цел да се осигури пълна яснота при прилагането на Закона за противопоставяне на противниците. САЩ чрез санкции (CAATSA). \" \r\nПосещението на американския емисар, който отговаря за политиката на санкции в Държавния департамент, се очакваше с подозрение в Белград. Преди няколко дни специалният представител на САЩ за Балканите Матю Палмър изрази загриженост относно сръбско-руското военно-техническо сътрудничество и всъщност заплаши Белград със санкции. „Разбира се, ние сме загрижени не само за разполагането на руска военна техника на сръбска територия, но и за възможността Сърбия да придобие големи руски оръжейни системи“, заяви  Палмър в интервю за македонската телевизия „Алсат М“ \r\nПредупреждението на американския специален представител последва съвместните сръбско-руски военни учения в края на октомври. В тях взеха участие руските системи за противовъздушна отбрана С-400 и „Панцир-С“. В същото време руското Министерство на отбраната подчерта, че това е първият път, когато системите С-400 участват в учения извън Руската федерация. Сръбският президент Александър Вучич, който посети ученията, заяви, че Сърбия ще придобие една система „Панцир-С“ от Русия, а с две С-400 ще реши всички проблеми със защитата на въздушното си пространство. \r\nАмериканското предупреждение в Белград беше взето насериозно. Изданията, близки до властите, бяха пълни със заглавия, че Съединените щати могат да наложат санкции срещу Сърбия и че това е смисълът от посещението на Томас Заржецки. Александър Вучич лично се опита да разсее страховете. В интервю за сръбската телевизия Pink той заяви, че населението не трябва да се тревожи от възможното налагане на американски санкции, защото властите на страната ще могат да разрешат всички недоразумения с американските партньори, \"както бе досега\". В друго телевизионно интервю Вучич увери, че Сърбия няма да придобие руските С-400 - тя просто няма пари за това - но ще продължи да купува оръжие, което не е обект на американски санкции. \r\nСръбските експерти обаче предполагат, че основната цел на посещението на емисаря на Държавния департамент в Белград може да бъде не толкова обявяването на налагането на санкции срещу Сърбия, а по-скоро получаването на отговор от нея, от чия страна е в продължаващата конфронтация между Русия и Запада. \"Когато руснаците разположиха зад тила на НАТО ракетната система С-400, това се счита за символично потвърждение на руското присъствие на сръбска територия\", заяви водещият сръбски военен експерт Александър Радич. \"Това дава повод за въпроса: Какво означава това?\" \r\nСпоред източници на „Коммерсантъ“, близки до сръбските власти, Белград възнамерява да продължи да поддържа баланс между Русия и НАТО (и Запада като цяло), следователно, той непрекъснато ще се опитва да неутрализира твърденията, които се появяват от време на време от някоя от страните. Въпреки това експертите смятат това балансиране за рисковано. „Позицията на президента Вучич е доста деликатна\", обясни известния сръбски политолог Миливой Бешлин.\" Седенето на два стола все повече дразни основните играчи и в Москва, и на Запад.\" \r\n \r\n  Юлиян Марков", "date": "2019.11.11", "title": "\"Коммерсантъ“: Сърбия ще продължи военното си сътрудничество и с Русия, и с НАТО"}
{"url": "http://www.focus-news.net/news/2019/11/11/2718190/navarshvat-se-30-godini-ot-nachaloto-na-demokratichnite-promeni-v-balgariya-obzor.html", "text": "Навършват се 30 години от началото на демократичните промени в България. На 10 ноември 1989 г. пленумът на ЦК на БКП гласува оставката на Тодор Живков като генерален секретар. Процесите по свалянето на Тодор Живков от власт се развиват от средата на 80-те години, когато неговият имидж започва да пада. Той не е харесван от Михаил Горбачов, който иска отстраняването му. В България движеща сила на свалянето на Тодор Живков стават така наречените \"чавдарци\", формирани на 5 ноември 1989 г. по инициативата на Добри Джуров. На 10 ноември е гласувана оставката на Тодор Живков. На негово място е избран Петър Младенов. \r\nЧрез публикации във Фейсбук български политици отбелязаха 10 ноември.  Президентът Румен Радев  написа в профила си в социалната мрежа, че преди 30 години България пое с ентусиазъм по нов път, пътят на надеждата за по-добър живот обаче се сблъска с дълбоки обществено-икономически сътресения, за които българите платиха висока цена. Според Радев промяната е труден процес, а не еднократен акт. По думите му е необходимо да се търсят решения, адекватни на съвременните реалности. Радев посочи, че през последните години израснаха поколения, които не се вълнуват от стари идеологеми, нашите деца изискват да говорим за бъдещето. Според държавния глава реалната промяна, която да осмисли живота и да даде перспектива на всеки български гражданин, зависи от всички нас, отстояването на демокрацията изисква ежедневна воля срещу всеки опит за подмяна. Радев допълни, че се изисква да отхвърлим апатията и отчуждението, които откъсват хората от собствената им държава и оставят малцина да решават на тъмно нейното бъдеще. Според него няма сила, която да устои на сплотения около каузата да възроди държавата си и да отстоява достойнството си български народ.  \r\n Председателят на Народното събрание Цвета Караянчева  написа във Фейсбук, че преди тридесет години на тази дата всеки от нас мечтаеше, днес правим равносметка доколко са се сбъднали мечтите ни. Караянчева добави, че преди тридесет години на тази дата всеки от нас мечтаеше. Според нея преди тридесет години имаше хора, дето ни обещаваха реки от мед и мляко и пропускаха онази част за личната отговорност, нуждата от труд и предприемчивост, колко крехка е младата демокрация и колко пъти ще се опитат да ни излъжат. Караянчева допълни, че днес сме по-предпазливи, искам да вярвам, че сме станали по-отговорни. \r\n Премиерът Бойко Борисов  написа в профила си във Фейсбук, че последните 30 години са най-хубавото нещо, което се е случило на страната ни в новата ни история. Според министър-председателя с много работа и усилия днес България е различна и тук се живее много по-добре. Борисов допълни, че по време на Прехода преминахме през редица трудности - хиперинфлация, масови фалити на банки, пенсии и заплати по няколко долара, опашки пред магазините, празни щандове, блокиране на цялата държава, безнадеждност. Днес това са спомени от миналото. Според Борисов най-важното днес е, че резултатите се постигат с работа и зависят от всеки един от нас”, пише още в поста на министър-председателят. \r\nНа пресконференция лидерът на  АБВ Румен Петков  заяви, че днес отбелязваме 30 години от началото на промените и ние настояваме да бъдат обнародвани стенограмите от разговорите между държавния секретар на САЩ г-н Бейкър и тогавашния лидер на СССР Михаил Горбачов, между Хелмут Кол и Михаил Горбачов, защото ако искаме действително да сме демократи по дух, ако живеем в лъжа и манипулация – това е лош знак за Европа. Според Петков ако знаем каква е истината от тези разговори, какви са поетите ангажименти и дали са изпълнявани, мисля, че обществото ще спечели, защото винаги се печели от истината. По думите му достъпът, който ние имаме до тази информация, ще бъде качен в рамките на седмицата на нашия сайт и ще бъдат качени част от разговорите между Хелмут Кол и Михаил Горбачов, защото обществото трябва да знае как сме тръгнали през 1988 кой какво е изпълнил от ангажиментите, които е поемал тогава.  \r\n Председателят на АБВ-Младежи Пламена Заячка  заяви на пресконференция, че не сме убедени в добрите резултати от Прехода. Тя посочи, че за изминалите 30 години демокрация добрите примери са по-скоро изключение. Заячка добави, че ние започнахме на равни начала с другите източноевропейски държави, но в момента ние сме най-бедната държава в ЕС. Според нея имаме проблем и то сериозен с имиджа ни в Европа. По думите и ние сме първата страна, чиито фондове бяха блокирани, имахме растяща престъпност, системата ни на здравеопазване е и позорна, и пазарна, имаме висока смъртност, имаме демографски срив, имаме най-ниската продължителност на живота в страните от ЕС. Председателят на АБВ-Младежи посочи, че ние сме в топ 3 по детска смъртност, една от страните с най-високи доплащания от пациентите, нашата демокрация не може да се похвали със социалните достижения, които има Куба, например безплатно здравеопазване трябва да вървим към по-социална държава и повече справедливост.", "date": "2019.11.11", "title": "Навършват се 30 години от началото на демократичните промени в България (ОБЗОР)"}
{"url": "http://www.focus-news.net/news/2019/11/11/2718189/liderite-na-zapadnite-balkani-mini-shengen-ne-e-nova-yugoslaviya-obzor.html", "text": "Инициативата, известна като “мини-Шенген“, не е идея за създаване на „нова Югославия“, а за създаване на по-различни Балкани от тези, които познаваме, беше заявено от Охрид, където лидерите на Западните Балкани договориха приоритетите за реализация на тази инициатива, информира македонският телевизионен канал, излъчващ на албански  “Алсат М“ \r\nМакедонският премиер, който беше домакин на срещата, подчерта, че регионът се променя към по-добро място за живеене и иска да стане по-значителен фактор на европейския континент. \r\n„Наистина се надявам, че всички участници в този процес ще приемат този план за действие и тази инициатива, защото тя носи добро за целия Балкански регион , но повишава значимостта ни пред страните от Западна Европа, където искаме да се присъединим. Повтарям, че всичко, което правим, е за първи път инициатива от самите нас, която може само да добави стойност към това, което европейските институции са постигнали с всички нас,  да подобрим живота и перспективите на тази част на европейския континент,“ каза Зоран Заев, министър-председател на Македония. \r\n\"Направихме нещо голямо и много хора не разбират какво правим, защото виждам, че Рама е под натиск. По време на предизборната ми кампания политическите ми опоненти ме обвиниха в изграждането на магистрала Куршумия - Ниш - Прокупле – Прищина, че правя път към Велика Албания. Може би някой ще се опита да го провали, може би ние ще се провалим, но това със сигурност ще бъде бъдещето. Тук няма никаква Югославия, има само по-добър живот за нашите граждани. Среда на нормалност, а не атмосфера на сблъсък. До края на тази година ще можем да влизаме в Албания с лична карта, както и албанците в Сърбия “, заяви Александър Вучич, президент на Сърбия. \r\nАлбанският премиер Еди Рама заяви, че идеята не е да се разделят Западните Балкани, а да се обедини региона. Той изрази съжаление, че Косово не присъства в Охрид. \r\n„Това е инициатива, която има за цел да активизира процеса. Характерното за нея, че идва като вътрешно желание, а не като външна поръчка. По време на посещението си в Сърбия се отбих в Прешево, където обещах на гражданите на Прешево, че техните дипломи ще бъдат признати и ще могат да работят в Черна гора и Албания. Как  още да се подобри този въпрос? Не трябва да се връщаме към старите неща, а да работим с нов дух. Всеки, който мисли, че може да разчита на патриотизъм за кратък срок, наистина греши. Хубаво е да сме заедно и да сме на една маса“, каза Еди Рама, премиер на Албания. \r\nБосна и Херцеговина и Черна гора, въпреки че присъстваха в Охрид, все още остава да решат дали да се присъединят към инициативата. \r\n\"Босна и Херцеговина не участва в подготовката на тази инициатива и аз информирах колегите си, че ние в Босна и Херцеговина нямаме консенсус по тази инициатива и нямаме категорична позиция по нея и че е необходимо институции като Съвета на  министрите и председателството да бъдат официално запознати с тази инициатива и нейните очаквани ефекти. Получихме уверения от нашите колеги, че тази инициатива не представлява опит за заместване на европейската интеграция на региона \", заяви Денис Звиздич, председател на Съвета на министрите на Босна и Херцеговина. \r\n„В Черна гора всяка инициатива се разглежда от два аспекта. Ускорява ли пътя ни към ЕС, ускорява ли европейската интеграция, защото Черна гора няма алтернатива на европейската интеграция. И от друга страна, всяка инициатива трябва да бъде оценена за ползите, които ще донесе на нашите граждани и икономиката на Черна гора. Тази инициатива ще има същата съдба “, каза Драгица Секулич, министър на икономиката на Черна гора. \r\nИнициативата предвижда премахване на всички пречки пред свободното движение на хора, стоки, услуги и капитали. На граничните пунктове освен съвместен митнически контрол ще има съвместно сътрудничество по фитосанитарен контрол, а гражданите в трите държави ще пътуват само с лични карти от 2020 г. Ще бъде осигурен отворен пазар и достъп до бизнес инициативи в целия регион. Беше казано, че това ще осигури на Македония, Сърбия и Албания общи спестявания от 229 млн. евро и че крайната цел е да се даде възможност за икономически прогрес в региона и пълната му демократична трансформация. \r\n„Лидерите на Западните Балкани от Охрид заявиха, че въпреки тази инициатива тяхната крайна цел остава интеграцията и членството на региона в ЕС. Следващата среща ще се проведе в Драч, Албания на 21 декември.\" \r\n \r\n  Юлиян Марков", "date": "2019.11.11", "title": "Лидерите на Западните Балкани: „Мини-Шенген“ не е „нова Югославия“ (Обзор)"}
{"url": "http://www.focus-news.net/news/2019/11/11/2718193/vav-varna-se-izvarshvat-bezplatni-pregledi-za-hora-stradashti-ot-parkinsonova-bolest.html", "text": "Във Варна се извършват безплатни прегледи за хора, страдащи от паркинсонова болест, предаде репортер на Радио „Фокус“ – Варна. Хората с установена паркинсонова болест имат възможност за безплатни прегледи при изтъкнати невролози до края на месеца. Във Варна ще преглежда проф. д-р Ара Капрелян в Първа неврология на УМБАЛ „Св. Марина“. Записването е на телефон: 052 978 324. Безплатните прегледи ще продължат до 15 ноември 2019 г., всеки делничен ден от 13.30 до 15.30 часа. \r\nИнициативата е насочена предимно към пациентите, които от години са на терапия, но чувстват, че тя все по-малко им помага. Паркинсоновата болест е прогресивно заболяване и с времето навлиза в късната си фаза, когато ефектът на обичайното лечение с прием на медикаменти през устата започва да намалява. И в тези случаи съвременната медицина предлага възможности за добър контрол на заболяването. \r\nДесислава ВАСИЛЕВА", "date": "2019.11.11", "title": "Във Варна се извършват безплатни прегледи за хора, страдащи от паркинсонова болест"}
{"url": "http://www.focus-news.net/news/2019/11/11/2718191/nezavisimaya-gazeta-mihail-saakashvili-doyde-v-kishinev-za-da-spasyava-pravitelstvoto.html", "text": "Появата на Михаил Саакашвили на летището в Кишинев се възприема като недобър знак: бившият президент на Грузия обикновено лети до мястото, където Майдан вече се е състоял или се подготвя, пише руският вестник  “Независимая газета“ . \r\nЕрнест Варданян, съветник на президента на Молдова по международните въпроси, написа на своята страница в социалната мрежа „Фейсбук“: \r\n„Михеил Саакашвили пристигна в Молдова. Съвпадение? Не мисля така! \" \r\nВъв всеки случай Саакашвили кацна в Кишинев, когато парламентарната група на социалистите инициира вот на недоверие срещу правителството на Мая Санду. Саакашвили заяви, че е готов да й помогне и да сподели своя опит. Известно е, че Саакашвили преди това помогна на украинските власти да възстановят реда в страната, както и как завърши неговият опит. Следователно е малко вероятно молдовските власти да се зарадват от посещението на приятеля от Грузия (или Украйна), в зависимост от паспорта на Саакашвили. Освен това в страната назрява смяна на правителството, която ще развали управляващата коалиция и може да доведе до предсрочни парламентарни избори. Фактът, че ситуацията в Молдова не е проста, се доказва от призиви към молдовските власти от посланиците на САЩ и ЕС в Република Молдова (РМ), както и от германското ръководство. Те съдържат призив към страните в конфликта - социалистите и десните партии от блока „АКУМ“ да стигнат до консенсус. \r\nНо се случи следното: в петък парламентарната група на Партията на социалистите регистрира в парламента инициатива за вот на недоверие срещу правителството на Мая Санду, което на своя отговорност промени процедурата за назначаване на главен прокурор. В съответния законопроект премиерът получава право лично да назначи главния прокурор. Това нарушава коалиционното споразумение, което предвижда съвместно решение на всички въпроси. Затова социалистите казаха, че Санду нарушава споразумението, а в същото време и конституцията на страната. В същото време мотивацията на Санду е да гарантира назначаването на независим главен прокурор. \r\n„По всичко изглежда, че страната отива към предсрочни избори. Направихме стъпката, която сметнахме за правилна. Защото иначе не можеше да бъде. Качествата на човека, който ще бъде в Прокуратурата, са твърде важни “, заяви Мая Санду. Тя обаче отбеляза, че има шанс правителството да подаде оставка. \r\nСанду предупреди: „Финансовата помощ от западните партньори в този случай може да бъде блокирана.“ \r\n„Сегашното правителство беше подкрепено от партньорите, защото видяха голяма политическа воля за промяна на ситуацията чрез реформи. В момента съществуват рискове от блокиране на външното финансиране. Без реформа на правосъдието никой няма да се ангажира да ни финансира “, заяви Санду, цитирана от местната преса. \r\n \r\nОставката на кабинета ще бъде обсъдена на следващото парламентарно заседание - в следващите дни. Демократите могат да подкрепят вота на недоверие, внесен от социалистите. Те смятат да обсъдят това твърде скоро. Фактът, че въпросът не беше внесен за обсъждане от парламента веднага, но беше направена пауза, ни позволява да се надяваме, че партиите ще се разберат и управляващата коалиция ще продължи да работи. За това е необходимо правителството да отхвърли промените в закона за Прокуратурата. \r\nПредседателят на правната парламентарна комисия Александър Слусар заяви, че вярва, че Мая Санду няма да се откаже от отговорността за изменение на закона за Прокуратурата. но социалистите не са готови да подкрепят проекта в тази форма, тъй като той нарушава Конституцията. \r\nАко не е възможно да се постигне съгласие, парламентарната група на социалистите, най-голямата в парламента, може да работи без коалиция. Така, например, преди това работеше Демократическата партия, която нямаше парламентарно мнозинство, но се считаше за управляваща партия. Вярно, това приключи с отстраняването на демократите от властта. Но социалистите имат различно положение, те остават най-популярната политическа сила сред народа. Наистина крахът на управляващия съюз може да доведе до голяма промяна, ако социалистите, които могат да съставят ново правителство, не постигнат промяна към по-добро в икономическата ситуация. \r\n Мненията на депутатите относно съдбата на правителството на Мая Санду бяха разделени. Докато едни са уверени, че ще падне, други вярват, че това може да се избегне. \r\n„Гражданите заслужават по-добро управление. Да видим. Демократическата партия е готова да подкрепи оставката на това правителство “, заяви депутатът от Демократическата партия Сергей Сърбу пред националната телевизия. \r\n„Нямаше причина да следваме този път. Ако законът и здравият разум надделеят, тогава правителството няма да падне. Но по-скоро да, отколкото не “, заяви социалистът Григоре Новак. \r\nДепутатът Думитру Алайба заяви, че е твърдо убеден, че правителството на Санду ще издържи. \r\nИзданието припомня, че президентът Игор Додон каза по-рано, че ако правителството не оттегли проекта си за изменение на закона за прокуратурата, ще бъде внесен вот на недоверие и правителството ще падне. \r\n \r\n  Юлиян Марков", "date": "2019.11.11", "title": "“Независимая газета“: Михаил Саакашвили дойде в Кишинев, за да спасява правителството"}
{"url": "http://www.focus-news.net/news/2019/11/11/2718194/spektakalat-nepopravimo-na-slivenskiyat-dramatichen-teatar-shte-gostuva-na-dramatichen-teatar-nikola-vaptsarov-blagoevgrad.html", "text": "На 13 ноември  от 19:00 часа в Драматичен театър „Никола Вапцаров” – Благоевград гостува спектакълът „Непоправимо” от Щефан Фьогел на Сливенският драматичен театър. Това съобщи за  Радио „Фокус“ – Пирин  Симона Спасова, експерт „Връзки с обществеността“ към благоевградският театър. ,,Непоправимо“ е история за две приятелски семейства, които са на път да разберат има ли цена любовта и каква е тя. Австрийският автор Щефан Фьогел, е един от най-поставяните съвременни драматурзи в Европа. Пиесата „Непоправимо“ на Щефан Фьогел е  представена у нас за първи път в Сливенския драматичен театър. Оригиналното заглавие на творбата е „Бъбрекът“, писана е през 2017 година. Билети мога да бъдат закупени от касата на Драматичен театър \"Никола Вапцаров\" – Благоевград. \r\nЛивия НИНОВА", "date": "2019.11.11", "title": "Спектакълът „Непоправимо” на Сливенският драматичен театър ще гостува на Драматичен театър „Никола Вапцаров“ – Благоевград"}
{"url": "http://www.focus-news.net/news/2019/11/11/2718197/pregled-na-mezhdunarodnite-novini-do-6-chasa-agentsiya-fokus.html", "text": "В статия за гръцкия вестник  Kathimerini   по повод официалното му посещение в Атина, което ще приключи във вторник, китайският президент Си Дзинпин подчерта необходимостта от засилване на сътрудничеството между Атина и Пекин на всички нива. \r\n„Наше задължение е да надградим настоящото си сътрудничество във всички сектори“, пише той в статията, като отбелязва, че съществуващите инвестиции трябва да бъдат разширени и посочвайки присъствието на “Коско” в пристанището на Пирея като „Главата на дракона“. \r\nСи, който трябва да се срещне в понеделник с гръцкия президент Прокопис Павлопулос и премиера Кириакос Мицотакис, добави, че Китай и Гърция трябва да вземат поуки от „дълбоката мъдрост на техните древни цивилизации“ и заедно да насърчават създаването на „нов тип международни отношения“ основан на уважение, справедливост и взаимоизгодно сътрудничество. \" \r\nСи също призова за по-задълбочено сътрудничество в контекста на инициативата „Един пояс, един път“ в Пекин - планът на Китай за „новия път на коприната\" чрез железници, пристанища и други съоръжения, свързващи Източна Азия с Европа - подчертавайки благоприятното географско местоположение на Гърция и „особените й предимства“ в сектора на корабоплаването. \r\nТой добави, че Китай е готов да засили вноса на качествени гръцки селскостопански продукти. \r\nПо време на посещението си в Атина Си има за цел да проучи нов план за двустранно сътрудничество, пише той, като отбелязва, че двете страни вече са започнали „взаимноизгодни“ проекти в сектора на търговията и инфраструктурата. \r\nМиналата седмица в кулоарите на търговско изложение в Шанхай Си и Мицотакис обсъдиха гръцките селскостопански стоки и по-нататъшното сътрудничество в областта на енергетиката, транспорта, телекомуникациите, туризма и възможността Гърция да стане логистичен  център. \r\nПо думите на китайския президент Пирея „се очертава като най-голямото пристанище в Средиземноморието“. \r\n*** \r\n \r\n САЩ не могат да гарантират, че вечно ще предоставят военна помощ на Украйна, цитира  TACC .думите на съветника по националната сигурност Робърт О‘Браян пред CBS. \r\n\"Няма да правя никакви предположения за това какво ще се случи в бъдеще. Надявам се, че Русия и Украйна ще се разберат, ще има някакъв мирен договор или споразумение. Не мога да обещая, че САЩ ще правят нещо завинаги, но засега ние сме първата администрация, която изпрати оръжие в Украйна, мисля, че това е много важно\", каза той, отговаряйки на въпроса дали САЩ ще продължат да доставят оръжие в Украйна, \"докато Русия не престане да подкрепя сепаратистите\". \r\n*** \r\n \r\n Австрийската партия на Зелените направи крачка по-близо до потенциално историческо влизане в правителството в неделя, след като ръководството на партията одобри започването на коалиционни преговори с десноцентристката Австрийска народна партия (АНП) на Себастиан Курц, предава  AFP . \r\nЛидерът на партията Вернер Коглер каза пред репортери, че заседание на ръководството  единодушно е одобрило този ход. \r\n\"Ние подаваме ръка към Народната партия\", каза Коглер, визирайки дясноцентристката партия на бившия канцлер Себастиан Курц. \r\nСамият Курц трябва да направи изявление за евентуални коалиционни преговори в понеделник сутринта. \r\nЗелените и АНП постигнаха най-добри резултати на парламентарните избори, проведени в края на септември. \r\nСлед гласуването на Курц беше възложено да състави правителство и да проведе проучвателни разговори с други партии и тези със Зелените се оказаха най-ползотворни, коментира агенцията. \r\n*** \r\n \r\n Инициативата, известна като “мини-Шенген“, не е идея за създаване на „нова Югославия“, а за създаване на по-различни Балкани от тези, които познаваме, беше заявено от Охрид, където лидерите на Западните Балкани договориха приоритетите за реализация на тази инициатива, информира македонският телевизионен канал, излъчващ на албански  “Алсат М“ \r\nМакедонският премиер, който беше домакин на срещата, подчерта, че регионът се променя към по-добро място за живеене и иска да стане по-значителен фактор на европейския континент. \r\n„Наистина се надявам, че всички участници в този процес ще приемат този план за действие и тази инициатива, защото тя носи добро за целия Балкански регион , но повишава значимостта ни пред страните от Западна Европа, където искаме да се присъединим. Повтарям, че всичко, което правим, е за първи път инициатива от самите нас, която може само да добави стойност към това, което европейските институции са постигнали с всички нас,  да подобрим живота и перспективите на тази част на европейския континент,“ каза Зоран Заев, министър-председател на Македония. \r\n\"Направихме нещо голямо и много хора не разбират какво правим, защото виждам, че Рама е под натиск. По време на предизборната ми кампания политическите ми опоненти ме обвиниха в изграждането на магистрала Куршумия - Ниш - Прокупле – Прищина, че правя път към Велика Албания. Може би някой ще се опита да го провали, може би ние ще се провалим, но това със сигурност ще бъде бъдещето. Тук няма никаква Югославия, има само по-добър живот за нашите граждани. Среда на нормалност, а не атмосфера на сблъсък. До края на тази година ще можем да влизаме в Албания с лична карта, както и албанците в Сърбия “, заяви Александър Вучич, президент на Сърбия. \r\nАлбанският премиер Еди Рама заяви, че идеята не е да се разделят Западните Балкани, а да се обедини региона. Той изрази съжаление, че Косово не присъства в Охрид. \r\n„Това е инициатива, която има за цел да активизира процеса. Характерното за нея, че идва като вътрешно желание, а не като външна поръчка. По време на посещението си в Сърбия се отбих в Прешево, където обещах на гражданите на Прешево, че техните дипломи ще бъдат признати и ще могат да работят в Черна гора и Албания. Как  още да се подобри този въпрос? Не трябва да се връщаме към старите неща, а да работим с нов дух. Всеки, който мисли, че може да разчита на патриотизъм за кратък срок, наистина греши. Хубаво е да сме заедно и да сме на една маса“, каза Еди Рама, премиер на Албания. \r\nБосна и Херцеговина и Черна гора, въпреки че присъстваха в Охрид, все още остава да решат дали да се присъединят към инициативата. \r\n\"Босна и Херцеговина не участва в подготовката на тази инициатива и аз информирах колегите си, че ние в Босна и Херцеговина нямаме консенсус по тази инициатива и нямаме категорична позиция по нея и че е необходимо институции като Съвета на  министрите и председателството да бъдат официално запознати с тази инициатива и нейните очаквани ефекти. Получихме уверения от нашите колеги, че тази инициатива не представлява опит за заместване на европейската интеграция на региона \", заяви Денис Звиздич, председател на Съвета на министрите на Босна и Херцеговина. \r\n„В Черна гора всяка инициатива се разглежда от два аспекта. Ускорява ли пътя ни към ЕС, ускорява ли европейската интеграция, защото Черна гора няма алтернатива на европейската интеграция. И от друга страна, всяка инициатива трябва да бъде оценена за ползите, които ще донесе на нашите граждани и икономиката на Черна гора. Тази инициатива ще има същата съдба “, каза Драгица Секулич, министър на икономиката на Черна гора. \r\nИнициативата предвижда премахване на всички пречки пред свободното движение на хора, стоки, услуги и капитали. На граничните пунктове освен съвместен митнически контрол ще има съвместно сътрудничество по фитосанитарен контрол, а гражданите в трите държави ще пътуват само с лични карти от 2020 г. Ще бъде осигурен отворен пазар и достъп до бизнес инициативи в целия регион. Беше казано, че това ще осигури на Македония, Сърбия и Албания общи спестявания от 229 млн. евро и че крайната цел е да се даде възможност за икономически прогрес в региона и пълната му демократична трансформация. \r\n„Лидерите на Западните Балкани от Охрид заявиха, че въпреки тази инициатива тяхната крайна цел остава интеграцията и членството на региона в ЕС. Следващата среща ще се проведе в Драч, Албания на 21 декември.\" \r\n*** \r\n \r\n Китайският президент Си Дзинпин пристигна в Атина на двудневно официално посещение, пише електронното издание на гръцкия вестник  Kathimerini . \r\nТой е бил посрещнат на летището от външния министър Никос Дендиас. \r\nВ понеделник Си трябва да се срещне с президента Прокопис Павлопулос, който посети Китай през май, и с премиера Кириакос Мицотакис. Си и Мицотакис също се срещнаха преди няколко дни, на международното изложение за вносни стоки в Шанхай. \r\nКитайският президент и гръцкия премиер ще посетят пристанището на Пирея, най-голямото в Гърция, притежавано от китайския пристанищен оператор „Коско“. Това е най-голямата китайска инвестиция в Гърция и наскоро компанията получи одобрение за нов инвестиционен план, който включва изграждането на нов товарен терминал. \r\nДвете държави ще подпишат редица споразумения за икономическо сътрудничество, както и договор за екстрадиция. \r\nВъв вторник Си ще посети Музея на Акропола, преди да отпътува от страната. \r\n*** \r\n \r\n Кандидатът на Националнолибералната партия за президентските избори и настоящ президент Клаус Йоханис каза, след обявяването на резултатите от екзитполовете, че румънците никога не са гласували толкова много и толкова ясно срещу Социалдемократическата партия (СДП), а това означава \"огромна стъпка\" за Румъния, цитира думите му  Agerpres . \r\n\"Скъпи румънци, победа! Ние успяхме да победим СДП повече от всякога през последните 30 години. Румънците никога не са гласували толкова много и толкова ясно срещу СДП и това е огромна стъпка за Румъния\", каза Йоханис от централата на Националнолибералната партия (НЛП). \r\nТой обяви, че официалните резултати ще станат ясни в понеделник, като подчерта, че данните от екзитполовете вече показват, че милиони румънци от страната и от диаспората са гласували за \"нормална Румъния и за да продължи важния процес за промяна на Румъния към по-добро\". \r\n\"Винаги съм вярвал в румънците и техният ангажимент, но участието им в наши дни е голяма радост за демокрацията в Румъния. Искам да благодаря на всички, които са ми се доверили, на първо място на либералите, но и на всички десни избиратели и всички онези, които не вярват непременно в определена партия, но искат това, което ние искаме - нормална Румъния. Общата ни борба няма партиен етикет, нашата борба е за тоталното премахване на СДП от властта, така че тя да не държи Румъния в плен на миналото и днес ние направихме голяма стъпка в тази посока“. \r\n*** \r\n \r\n Гласуването в неделя помага на Социалдемократическата партия (СДП) да продължи предизборната кампания и да демонстрира какво иска да направи за румънците, заяви председателят на партията Виорика Дънчила, която според екзитполовете се класира втора за балотажа на президентските избори заедно с настоящия президент Клаус Йоханис., цитира думите й  Agerpres . \r\n\"Искам да благодаря на всички румънци, които гласуваха днес. Особено искам да благодаря на окръжните ръководители на партията. Искам да благодаря на нашите привърженици, на нашите активисти и на всички, които днес ни предадоха доверието им. Този вот е чест за нас и ни прави отговорни. Искам да благодаря на кметовете, които се включиха много и вложиха много сърце в този резултат. Според екзитполвете аз ще участвам на балотажа. Благодаря на всички, които гласуваха със сърцето си. Показахме че сме близо до румънците и се надяваме, че през следващите две седмици възможно най-много румънци ще се присъединят към нас, дори и тези, които сега имаха друга алтернатива, тези, които дадоха своя вот на други кандидати. Надявам се те да се присъединят към нас и надявам се, че заедно ще спечелим президентските избори. Гласуването днес показва доверието, което ни се дава, вотът, който ни дадохте днес, ни помага да продължим кампанията, предизборната кампания, в която ще застанем пред румънците, както с постигнатото от нас, но особено с това, което искаме да направим за тях, когато спечелим президентските избори\", каза Дънчила в централата на СДП. \r\n*** \r\n \r\n Около 37 милиона граждани трябваше да гласуват за 350 членове на Конгреса и 208 сенатори на избори, за които проучванията показват, че е вероятно да създадат раздробен парламент, пише испанският вестник  El Pais . \r\nСпоред макро проучването на държавния телевизионен оператор RTVE десните партии ще победят левицата на днешните общи избори в Испания. Социалистическата партия и “Унидас Подемос” се очаква да загубят места в сравнение изборите на 28 април, докато консервативната Народна партия (НП) и крайно дясната партия „Вокс“ се очаква да постигнат значителни печалби. Най-големият губещ  вероятно е десноцентристката партия „Гражданите“, който може да загуби до 40 места. \r\n„Ще се съберем със Социалистическата партия . Всякакви упреци са нещо от миналото “, каза Пабло Иглесиас, ръководител на „Унидас Подемос“ , който безуспешно се опита да създаде управляваща коалиция със Санчес след предишните общи избори на 28 април. \r\nОт 2017 г. испанската политика се определя от липсата на парламентарни мнозинства и неспособността на политиците да сформират работещи коалиции. \r\n \r\nРезултати към 24:00 часа: \r\nСоциалистическа партия -120 (123 през април месец) \r\nНародна партия – 87 (66) \r\n„Вокс“ – 52 (24) \r\n„Унидас Подемос“ – 35 (42) \r\n„Гражданите“ 10 (42) \r\n*** \r\n \r\n Президентът на Боливия Ево Моралес подаде оставка след продължили три седмици протести заради оспорваното си преизбиране, след като армията и полицията оттеглиха подкрепата си за него, предава  AFP . \r\n\"Подавам оставка от поста си като президент\", заяви в телевизионно обръщение левият президент  Моралес, като отбелязва бързо развиващите се събития, в които няколко министри и висши служители , както и армията и полицията оттеглиха подкрепата си за него. \r\nМоралес, който е на 60 години и е на власт от 2006 г., бе обявен за победител в президентските избори на 20 октомври с малка разлика, което му осигури четвърти мандат. \r\nОпозицията обаче заяви, че е имало измама при преброяването на гласовете и започна улични протести в продължение на три седмици, по време на които са загинали трима души, а стотици са ранени.", "date": "2019.11.11", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/11/11/2718196/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Възможността да се сключи пакт между Брекзит партията и торите, разузнавателен доклад за заплахите за демокрацията в Обединеното кралство, съдържащ имената на руски бизнесмени, чието публикуване правителството в Лондон блокира по-рано и позицията на лидера на кюрдската администрация в Сирия за 'почти незабележимата реакция\" на Великобритания срещу турската офанзива в Северна Сирия са сред темите на британския печат. \r\n*** \r\n \r\n  Лидерът на „Партия Брекзит“ Найджъл Фараж заяви, че времето на премиера на Великобритания Борис Джонсън да формира предизборен пакт за излизане от Европейския съюз и „довършването на лейбъристите“ изтича, пише евроскептичното лондонско издание  The Daily Express . \r\nЛидерът на „Партия Брекзит“ отхвърли призивите да се откаже от съюз с премиера, някои от които дойдоха от членове на собствената му партия, и заяви, че Джонсън има време до 14 ноември да направи компромис. Това е датата, в която кандидатите в идните избори, които ще се проведат на 12 декември, трябва да предадат своите документи за участие.  \r\nВ противен случай, твърди Фараж, „Партия Брекзит“ ще направи всичко възможно за да спечели всяко депутатско място от Англия, Уелс и Шотландия и „зарът ще бъде хвърлен“ за разделянето на вота на електората, застъпващ се за напускането на ЕС. Той освен това предизвика Джонсън на предизборен телевизионен дебат. \r\n„Ако Борис наистина вярва, че е договорил „страхотно нова споразумение“, тогава нека проведем дебат (…) Аз ще дебатирам с него по всяко време и навсякъде през следващите пет седмици“, каза Фараж. \r\nСпоред британското издание, един от всеки трима гласоподаватели за „Партия Брекзит“ е бивш привърженик на консерваторите, макар Фараж да твърди, че се цели в електората на лейбъристите.  \r\nБивишият член на евроскептиците на Фараж, Питър Харис, който беше регионален координатор на партията, призова тя да съюзи с Джонсън и да даде възможност на торите да изместят лейбъристите, без да се разделя вота. Фараж обаче настоя, че не може да се оттегли, освен ако премиерът не се съгласи на сделката му.  \r\n„Това е шанс за алианса за напускане да осъществи Брекзит и да довърши лейбъристите за цяло поколение. Часовника тиктака. Номинациите (на кадидати) затварят тази седмица. След това, зарът ще е хвърлен“, коментира лидерът на „Партия Брекзит“.  \r\n*** \r\n \r\n  Имената на девет руски бизнесмени, които спонсорират британската Консервативна партия, бяха посочени в секретен разузнавателен доклад за заплахите за демокрацията в Обединеното кралство, чието публикуване правителството в Лондон блокира по-рано, пише вестник  The Times . \r\nИмената на олигарсите и други богати спонсори на торите бяха включени в доклад за незаконните действия на Русия във Великобритания, изготвен от парламентарната Комисия по разузнаване и сигурност. Въпреки това, правителството на Борис Джонсън по-рано блокира публикуването на този доклад. \r\nНякои от руските спонсори поддържат тесни лични връзки с британския премиер. През последните седем години Александър Темерко, който работеше в руското министерство на отбраната и многократно говореше с топли чувства за своя \"приятел\" Борис Джонсън, е прехвърлил над 1,2 млн. паунда (около 1,4 млн. евро) на Консервативната партия. \r\nЧленовете на междупартийната комисия, която разследваше случая общо 18 месеца, също свидетелстваха за Александър Лебедев, бивш шпионин от КГБ, който работеше в Лондон и на когото беше разрешено от последното лейбъристко правителство да закупи вестник “London Evening Standard”. \r\nСинът на Лебедев – Евгени, е канеше Джонсън, докато той все още беше министър на външните работи, на партита и приеми в новопридобития семеен замък, разположен близо до италианския град Перуджа. През април 2018 г. бъдещият британски премиер пътува там без полицейска защита, която обикновено придружава висшите служители от кабинета. \r\nНай-големият руски спонсор на торите се оказа Любов Чернухина, съпругата на Владимир Чернухин, който по-рано беше съюзник на руския президент Владимир Путин. Тя е платила 160 хил. паунда (185 хил. евро) за игра на тенис с Джонсън, а миналата година тя дари общо над 450 хил. паунда (520 хил. евро).  \r\nСпоред слуховете, британските разузнавателни агенции са били изключително ядосани заради отлагането на публикуването на този доклад, тъй като всички предпазни мерки за защита на класифицираната информация в него са предприети. \r\nВсе още не е известно дали имената на спонсорите на управляващата партия са били посочени в онази част от доклада, която е позволена за публикуване или те са попаднали в секретната секция, която ще остане класифицирана. \r\nБившият секретар на кабинета Робин Бътлър, бившият съветник по националната сигурност Питър Рикетс и бившият независим експерт по антитероризъм Дейвид Андерсън отхвърлиха аргумента на правителството, че има нужда от повече време за редактиране на информацията. \r\nМиналата седмица Емили Торнбъри, външен министър в сянка и член на Лейбъристката партия, заяви пред депутатите, че забавянето на публикуването е \"напълно неоправдано, безпрецедентно и определено политически мотивирано\".  \r\n„Боя се, че това се е случило, защото те разбират, че този доклад ще повдигне други въпроси относно отношенията между Русия, Брекзит и настоящото ръководство на партията на торите, което може да навреди на предизборната им кампания. Защо правителството е толкова притеснено?“, заяви тя.  \r\nТорнбъри припомни и думите на британския разобличител за „отношенията“, които главният съветник на Джонсън, Доминик Къмингс, е установил в онези „три мистериозни години, които е прекарал в посткомунистическа Русия“. Според нея Къммингс, според някои доклади, се е срещал с Владислав Сурков, който поддържа тесни връзки с руските служби за сигурност. \r\nМиналата седмица министърът на външните работи Доминик Рааб заяви в Камарата на общините, че няма да коментира качеството на процеса на разрешаване доклади, свързани със сигурността и отхвърли „инсинуациите“, че правителството е „в ръцете на агент на Кремъл“. \r\nВ писмо, написано по-рано до Торнбъри, ръководителят на кабинета Марк Седуил също не критикува решението на правителството. \r\n„Само тези, които са преминали съответната проверка за сигурност, имат достъп до класифицирана информация, особено до разузнаването“, казва той в писмото си. \r\n„Това се отнася за Къмингс, той има нивото на достъп, което съответства на неговата позиция“, допълва Седуил. \r\nКандидатът за депутат на лейбъристите Андрю Гуин отбеляза, че „милиардерите спонсорират Консервативната партия, така че подобни  опити да се скрие всичко не трябва да учудват никого“. \r\n„Торите блокираха публикуването на този доклад и се противопоставят на прозрачността на данъчните декларации, така че техните спонсори милиардери да крадат от нас безнаказано“, коментира той. \r\n„Лейбъристите са на страната на мнозинството, а не на малцинството, така че ще почистим политиката от мръсни пари, ще въведем данъци за олигарсите и ще се грижим за онези влиятелни хора, които предават нашия народ и държава“, допълва той.  \r\n*** \r\n \r\n Лидерът на цивилното правителство на сирийските кюрди Илхам Ахмед обвини Великобритания в „едва забележим отговор“ на турската инвазия в Сирия, заявявайки, че Обединеното кралство изглежда не желае да обижда Анкара, защото се страхува от изолация след излизането си от Европейския съюз, пише британският вестник  The Guardian   \r\nИлхам Ахмед, председателят на Сирийския демократичен съвет, политическото крило на Сирийските демократични сили (СДС), разкритикува решението на Доналд Тръмп да даде зелена светлина на турското нашествие в Североизточна Сирия като историческо престъпление, което ще остави САЩ да се бори за съюзници в Близкия изток, освен ако Конгресът не успее да принуди американския президент да промени намеренията си бързо. \r\nТя обвини Турция в извършване на военни престъпления в целия регион, оставяйки 400 000 души разселени с малък или никакъв достъп до хуманитарна помощ. Анкара отрича да е  извършвала зверства. \r\nАхмед вече беше в САЩ, където миналия месец се постара да убеди Конгреса да гласува за широкомащабни санкции срещу Турция. \r\nТя помоли света да си спомни 11 хиляди бойци на СДС, които загинаха през последните четири години за победата над „Ислямска държава“, описвайки решението да ги изоставят като „престъпление с исторически размери“. \r\n„Трагично е да се види реакцията на онези, които направиха тези жертви, за да защитят човечеството. Бойците, които се биха и загинаха в тази война, не биха искали да бъдат отнети правата на техните общности ”. \r\nАхмед се срещна и с френския президент Еманюел Макрон, който, според нея, изрази личната си неудовлетвореност от едностранното решене на Тръмп за Сирия. \r\nМакрон описва НАТО като организация в състояние на „мозъчна смърт“, тъй като не успява да координира стратегията си в Сирия и позволява на Турция - член на Алианса - да действа срещу стратегическите интереси на своите съюзници в региона. Основният бенефициент на тази липса на координация, предупреди Ахмед, е „Ислямска държава“. \r\nГоворейки за Обединеното кралство, тя каза: „Хората във Великобритания – по-голямата част  от обществото - са изразили това, което мислят за неотдавнашната турска военна операция, но позицията на британското правителство е много слаба, почти невидима и почти нищо не е казано, или поне нищо ясно.", "date": "2019.11.11", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/11/11/2718192/daily-sabah-kakvo-e-znachenieto-na-predstoyashtoto-patuvane-na-erdogan-do-sasht.html", "text": "Срещата между президента Реджеп Тайип Ердоган и неговия американски колегата Доналд Тръмп ще се състои на 13 ноември във Вашингтон, пише турското англоезично издание  Daily Sabah  в материал на журналиста Наджехан Алчъ, представен без редакторска намеса. \r\nВ сряда двамата лидери проведоха ползотворен телефонен разговор, който отвори вратата за срещата. След като президентът Тръмп заяви, че е имал \"много добър телефонен разговор\" с Ердоган, от турското президентство заявиха, че Ердоган ще извърши планираното си пътуване до САЩ следващата седмица. \r\nВизитата в САЩ беше несигурна на фона на напрежението между двете страни във връзка с писмо, в което липсваше дипломатическа любезност, написано от президента Тръмп до президента Ердоган, в което американският лидер заплаши Турция заради евентуална военна операция в Сирия. Напрежение имаше и по отношение на американската “ подкрепа на водачите на свързаните с Кюрдската работническа партия (ПКК) Отряди за народна самоотбрана (ОНС). \r\nАдминистрацията на Ердоган отговори на това писмо, като започна операция „Извор на мира“. Операцията успя да изтласка елементите на ОНС далеч от турската граница в предвидения район, а Турция се съгласи с Русия и САЩ за график за формиране на зона за сигурност. \r\nТрябва да се отбележи, че Турция беше силно критикувана от някои глобални сили за тази операция. Целта на операцията беше да се прочисти зоната от терористичните елементи. Единствената мишена на Анкара бяха терористите, но ОНС се опита да я представи като военна инвазия срещу кюрдското население в опит да манипулира Запада. \r\nТурция под ръководството на Ердоган никога няма да атакува цивилно кюрдско население. Това би противоречало на политиката и парадигмата на президента Ердоган. Аз съм журналист, който се бори за равни права за кюрди и турци и винаги съм била критична към статуквото, но самият президент Ердоган легализира кюрдския език в училищата и направи възможно отварянето на кюрдските катедри в университетите. \r\nИ така, положителният телефонен разговор между Тръмп и Ердоган потвърди посещението през следващата седмица, което според мен е добро решение и за двете страни. Турция е и винаги е била важен партньор за САЩ. \r\nСАЩ се нуждае от конструктивен диалог с Анкара, особено за преструктурирането на Сирия и след като Русия заема първо място на масата. \r\nЗа Турция това е добро решение, тъй като многостранната външна политика е силно предимство. Тя е страна с добри отношения със Запада и вярвам, че тези отношения трябва да се поддържат. Турция придобива сила, като поддържа връзките си със Запада и Изтока едновременно. \r\nТова разбира се не означава послушание. Турция трябва да има добри отношения, но трябва да може да взема свои собствени решения според собствените си интереси. Това прави сега президентът Ердоган. Отговорът му на неприемливото писмо беше да действа според турските интереси и да създаде собствен план за Сирия и той получи желаните от него резултати. \r\nТой също така демонстрира решимостта на борбата на Турция срещу терора, като залови съпругата и сестрата на убития терористичен лидер на „Ислямска държава“ Абу Бакр ал Багдади. Това е голямо постижение в борбата срещу групировката. Турция стана най-голямата жертва на терора на „Ислямска държава“ и се бори силно срещу него. Мисля, че ще има по-голямо сътрудничество между Вашингтон и Анкара в борбата с тероризма, а подробностите за това се очаква да бъдат обсъдени по време на срещата на 13 ноември. \r\n \r\n  Юлиян Марков", "date": "2019.11.11", "title": "Daily Sabah: Какво е значението на предстоящото пътуване на Ердоган до САЩ"}
{"url": "http://www.focus-news.net/news/2019/11/11/2718487/tass-boyko-borisov-zayavi-che-gaz-kam-sarbiya-shte-poteche-do-may-2020-godina.html", "text": "Газът ще започне да тече по газопровода „Турски поток“ от България към Сърбия до май 2020 г., съобщи пред сръбския канал TV Prva българският премиер Бойко Борисов, цитиран от  TACC . \r\n\"Газът през газопровода ще преминава през България до Сърбия (най-късно) до май 2020 г.\", каза Борисов, като отбеляза, че всеки ден се полагат пет километра от газопровода \"Турски поток\". \"Когато ние изпълним нашата част, а Сърбия направи своето, с нашите газопроводи, магистрали и с железниците ще подпомогнем бизнеса, от което и двете страни ще получават приходи.\" \r\nБорисов отбеляза и голямото икономическо значение на транспортния коридор за Сърбия и България. \"Този път нас ни води на Запад, а Вас Ви свързва с Изтока, нашите пристанища и по-нататък към Турция. Ще обновим и железопътния транспорт, а стоките ще пристигат с влакове със скорост от 180 км / ч\", каза българският премиер. \r\n \r\n  Юлиян Марков", "date": "2019.11.11", "title": "ТАСС: Бойко Борисов заяви, че газ към Сърбия ще потече до май 2020 година"}
{"url": "http://www.focus-news.net/news/2019/11/11/2718198/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове. \r\nВъзстановена е нормалната работа на фериботната платформа, обслужваща фериботната връзка Оряхово – Бекет, през светлата част на денонощието.", "date": "2019.11.11", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/11/11/2718195/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Възможните сценарии в Молдова, ако бъде свалено правителството на Мая Санду и евентуалната роля на бившия грузински президент Михаил Саакашвили, признаването на новата украинска църква от Александрийската патриаршия и балансираната позиция на Сърбия между Русия и Запада са сред темите на руския печат. \r\n*** \r\n \r\n Появата на Михаил Саакашвили на летището в Кишинев се възприема като недобър знак: бившият президент на Грузия обикновено лети до мястото, където Майдан вече се е състоял или се подготвя, пише руският вестник  “Независимая газета“ . \r\nЕрнест Варданян, съветник на президента на Молдова по международните въпроси, написа на своята страница в социалната мрежа „Фейсбук“: \r\n„Михеил Саакашвили пристигна в Молдова. Съвпадение? Не мисля така! \" \r\nВъв всеки случай Саакашвили кацна в Кишинев, когато парламентарната група на социалистите инициира вот на недоверие срещу правителството на Мая Санду. Саакашвили заяви, че е готов да й помогне и да сподели своя опит. Известно е, че Саакашвили преди това помогна на украинските власти да възстановят реда в страната, както и как завърши неговият опит. Следователно е малко вероятно молдовските власти да се зарадват от посещението на приятеля от Грузия (или Украйна), в зависимост от паспорта на Саакашвили. Освен това в страната назрява смяна на правителството, която ще развали управляващата коалиция и може да доведе до предсрочни парламентарни избори. Фактът, че ситуацията в Молдова не е проста, се доказва от призиви към молдовските власти от посланиците на САЩ и ЕС в Република Молдова (РМ), както и от германското ръководство. Те съдържат призив към страните в конфликта - социалистите и десните партии от блока „АКУМ“ да стигнат до консенсус. \r\nНо се случи следното: в петък парламентарната група на Партията на социалистите регистрира в парламента инициатива за вот на недоверие срещу правителството на Мая Санду, което на своя отговорност промени процедурата за назначаване на главен прокурор. В съответния законопроект премиерът получава право лично да назначи главния прокурор. Това нарушава коалиционното споразумение, което предвижда съвместно решение на всички въпроси. Затова социалистите казаха, че Санду нарушава споразумението, а в същото време и конституцията на страната. В същото време мотивацията на Санду е да гарантира назначаването на независим главен прокурор. \r\n„По всичко изглежда, че страната отива към предсрочни избори. Направихме стъпката, която сметнахме за правилна. Защото иначе не можеше да бъде. Качествата на човека, който ще бъде в Прокуратурата, са твърде важни “, заяви Мая Санду. Тя обаче отбеляза, че има шанс правителството да подаде оставка. \r\nСанду предупреди: „Финансовата помощ от западните партньори в този случай може да бъде блокирана.“ \r\n„Сегашното правителство беше подкрепено от партньорите, защото видяха голяма политическа воля за промяна на ситуацията чрез реформи. В момента съществуват рискове от блокиране на външното финансиране. Без реформа на правосъдието никой няма да се ангажира да ни финансира “, заяви Санду, цитирана от местната преса. \r\n \r\nОставката на кабинета ще бъде обсъдена на следващото парламентарно заседание - в следващите дни. Демократите могат да подкрепят вота на недоверие, внесен от социалистите. Те смятат да обсъдят това твърде скоро. Фактът, че въпросът не беше внесен за обсъждане от парламента веднага, но беше направена пауза, ни позволява да се надяваме, че партиите ще се разберат и управляващата коалиция ще продължи да работи. За това е необходимо правителството да отхвърли промените в закона за Прокуратурата. \r\nПредседателят на правната парламентарна комисия Александър Слусар заяви, че вярва, че Мая Санду няма да се откаже от отговорността за изменение на закона за Прокуратурата. но социалистите не са готови да подкрепят проекта в тази форма, тъй като той нарушава Конституцията. \r\nАко не е възможно да се постигне съгласие, парламентарната група на социалистите, най-голямата в парламента, може да работи без коалиция. Така, например, преди това работеше Демократическата партия, която нямаше парламентарно мнозинство, но се считаше за управляваща партия. Вярно, това приключи с отстраняването на демократите от властта. Но социалистите имат различно положение, те остават най-популярната политическа сила сред народа. Наистина крахът на управляващия съюз може да доведе до голяма промяна, ако социалистите, които могат да съставят ново правителство, не постигнат промяна към по-добро в икономическата ситуация. \r\n Мненията на депутатите относно съдбата на правителството на Мая Санду бяха разделени. Докато едни са уверени, че ще падне, други вярват, че това може да се избегне. \r\n„Гражданите заслужават по-добро управление. Да видим. Демократическата партия е готова да подкрепи оставката на това правителство “, заяви депутатът от Демократическата партия Сергей Сърбу пред националната телевизия. \r\n„Нямаше причина да следваме този път. Ако законът и здравият разум надделеят, тогава правителството няма да падне. Но по-скоро да, отколкото не “, заяви социалистът Григоре Новак. \r\nДепутатът Думитру Алайба заяви, че е твърдо убеден, че правителството на Санду ще издържи. \r\nИзданието припомня, че президентът Игор Додон каза по-рано, че ако правителството не оттегли проекта си за изменение на закона за прокуратурата, ще бъде внесен вот на недоверие и правителството ще падне. \r\n*** \r\n \r\n Гърция нанесе пореден удар по руското православие, пише руският вестник  “Взгляд“  в материал, представен без редакторска намеса. \r\nОснована, както се смята, от самия апостол Марко, Александрийската църква обяви признаването на Православната църква на Украйна - структурата на украинските схизматици. Въпреки че тази двехилядигодишна  църква се намира в Египет, нейният синод е съставен от гърци. Александрийската патриаршия взе решение да признае схизматиците за „братя“ веднага след Атина. По-точно след посещението на държавния секретар на САЩ там. \r\nТака наречената Православна църква на Украйна (ПЦУ), създадена преди година с помощта на Константинопол на базата на редица украински схизматични структури, заяви в петък, че е получила признание от друга църква - Александрийската православна църква, една от 15 общопризнати поместни църкви. \r\n„С удоволствие съобщаваме добрата новина: Негово Блаженство папа и патриарх Александрийски и на цяла Африка Теодор II в петък, 8 ноември, по време на Божествената литургия в църквата на Архангелите в столицата на Египет за първи път ... спомена името на Негово Блаженство Киевски и цяла Украйна митрополит Епифаний като Примат на автокефалната Православна църква на Украйна “, - съобщават в социалната мрежа „Фейсбук“ на страницата на ПЦУ.  \r\nРуската православна църква с дълбока скръб прие решението на Теодор Втори, казаха за РИА Новости в отдела за външни църковни отношения на Московската патриаршия. \r\nСитуацията е сложна и показва колко може да бъде усложнена от небрежните действия, които „патриарх Вартоломей извърши в Украйна“, заяви пред ТАСС председателят на  Синодалния отдел за връзки с обществото и медиите на Московската патриаршия Владимир Легойда. \r\nКакто знаете, Александрийската патриаршия е автокефална поместна църква, която официално заема второ място в православната йерархия. Според легендата тя е основан от самия апостол Марко. \r\nТелевизионният канал „Царьград“ припомня, че преди това Теодор Втори е бил известен като принципен защитник на православието в Украйна. Преди година той посети Одеса, по време на което той изрази солидарност с каноничната Украинска православна църква – Московски патрирхат (УПЦ-МП) и й обеща международната подкрепа. Но сега той изглежда се е обърнал на 180 градуса. \r\nПетият президент на Украйна, лидерът на партия \"Европейска солидарност\" Петро Порошенко, който преди година току-що измоли томоса от патриарх Вартоломей, не скри радостта от новините от Египет. \r\n„Ходът на историята не може да бъде спрян! Скоро след решението на Гръцката църква Православната църква на Украйна е призната от Александрийската патриаршия. Това е една от най-старите патриаршии, втората след Вселенската. Благодарим на Александрийската църква, Църквата на Цариград, Църквата на Гърция и на всички, които направиха и правят възможно увереното формиране на украинската църква “, каза Порошенко във видеосъобщение. \r\nРуските политици също виждат „парада за признаване“ на ПЦУ, стартиран от гръцките йерарси, в резултат на политическия натиск на Вашингтон. Тази седмица руският външен министър Сергей Лавров заяви, че САЩ се опитват да насърчат разцепление в целия православен свят. \r\nЛавров отбеляза: именно след посещението на американския му колега Майк Помпео в Атина архиепископът на цяла Гърция Йероним изведнъж обяви признаването на украинските схизматици от ПЦУ. След това Руската православна църква (РПЦ) спря евхаристийното общение с него. В същото време ръководството на Александрийската църква също е съставено от етнически гърци, въпреки че се намира в Египет. \r\n„Това признание е болезнено поражение, горчива подигравка с Московската патриаршия“, казва протодияконът на Руската православна църква Андрей Кураев. Той подчерта, че по този начин диптихът на патриарх Кирил се съкращава, като се има предвид последователен списък на Църквите и техните предстоятели за възпоменание по време на богослужения. \r\n„Наскоро гръцката църква изпадна от него, а сега Александрия. Решението за признаване на ПЦУ, от една страна е очаквано - вътрешногръцка солидарност взема своето решение. От друга страна, неочакван. Всъщност едва наскоро президентите на Русия и Египет Владимир Путин и Абдел Фатах ал-Сиси се срещнаха в рамките на икономическия форум Русия-Африка. И тогава има такъв рязък завой. Решението за признаването е взето дори без свикване на гръцкия синод“, оплака се Кураев в интервю за вестника. \r\nРуските политолози също смятат решението на Теодор Втори за удар по-скоро върху египетския президент. Според канала в мрежата „Телеграм“ „Русия в глобалната политика“ политическата война, използваща църквата, се разширява. „Можем само да гадаем дали тази стъпка е свързана със срещата на върха Русия-Африка, която току-що мина и предизвика известно вълнение (и притеснение) на Запад. Но е ясно, че Константинопол и симпатизиращото на  американците „ято” работят. Преди няколко седмици решението за признаване на украинска автокефалия беше взето от Гръцката православна църква, въпреки че вътре в нея объркването по този въпрос е очевидно “, се казва в изявлението. \r\nРоман Лункин, ръководител на Центъра за изследване на религията и обществото на Института на Европа на Руската академия на науките, също видя връзка между новините от Александрия и скорошното пътуване на Майк Помпео до Атина. \r\n„Разбира се, беше осигурена подкрепата на западния свят в лицето на САЩ. Позицията на Александрийския патриарх е свързана с близостта му с гръцката църква, както и с „нежеланието му да се кара с Вартоломей лично. Но това решение не може да се нарече удар върху Руската православна църква. Сега няма да е необходимо да се плаща за пътуванията на Александрийския патриарх до Москва. Те дори ще спестят от това “, каза експертът в интервю за вестник „Взгляд“. \r\nЛункин е сигурен, че в бъдеще, когато наследникът на Вартоломей ръководи Константинополската патриаршия, други православни църкви, включително Атина и Александрия, ще трябва по някакъв начин да възстановят отношенията си с Московската патриаршия. \r\n*** \r\n \r\n Сърбия ще продължи военното си сътрудничество и с Русия, и с НАТО, пише руският вестник  “Коммерсантъ“ \r\nСАЩ все още няма да налагат санкции на Сърбия за нейното военно-техническо сътрудничество с Русия. Това съобщи министърът на външните работи на Сърбия Ивица Дачич след преговорите, проведени в Белград в края на миналата седмица с висшия служител на Държавния департамент, който отговаря за политиката за санкции, Томас Заржецки. Един ден преди посещението му Сърбия прие нов Индивидуален план за партньорство с НАТО Преговорите бяха добри и коректни. Няма да има американски санкции \", обобщи ръководителят на сръбското външно министерство Ивица Дачич в края на срещата с представителя на Държавния департамент, отговарящ за санкциите Томас Заржецки. „САЩ приветстват прозрачността, която сръбското правителство показа по отношение на своите планове и действия“, посочва американското посолство в Белград, като изрази надежда за продължаване на тясното сътрудничество със сръбските власти „за да се избегнат недоразумения“ и „с цел да се осигури пълна яснота при прилагането на Закона за противопоставяне на противниците. САЩ чрез санкции (CAATSA). \" \r\nПосещението на американския емисар, който отговаря за политиката на санкции в Държавния департамент, се очакваше с подозрение в Белград. Преди няколко дни специалният представител на САЩ за Балканите Матю Палмър изрази загриженост относно сръбско-руското военно-техническо сътрудничество и всъщност заплаши Белград със санкции. „Разбира се, ние сме загрижени не само за разполагането на руска военна техника на сръбска територия, но и за възможността Сърбия да придобие големи руски оръжейни системи“, заяви  Палмър в интервю за македонската телевизия „Алсат М“ \r\nПредупреждението на американския специален представител последва съвместните сръбско-руски военни учения в края на октомври. В тях взеха участие руските системи за противовъздушна отбрана С-400 и „Панцир-С“. В същото време руското Министерство на отбраната подчерта, че това е първият път, когато системите С-400 участват в учения извън Руската федерация. Сръбският президент Александър Вучич, който посети ученията, заяви, че Сърбия ще придобие една система „Панцир-С“ от Русия, а с две С-400 ще реши всички проблеми със защитата на въздушното си пространство. \r\nАмериканското предупреждение в Белград беше взето насериозно. Изданията, близки до властите, бяха пълни със заглавия, че Съединените щати могат да наложат санкции срещу Сърбия и че това е смисълът от посещението на Томас Заржецки. Александър Вучич лично се опита да разсее страховете. В интервю за сръбската телевизия Pink той заяви, че населението не трябва да се тревожи от възможното налагане на американски санкции, защото властите на страната ще могат да разрешат всички недоразумения с американските партньори, \"както бе досега\". В друго телевизионно интервю Вучич увери, че Сърбия няма да придобие руските С-400 - тя просто няма пари за това - но ще продължи да купува оръжие, което не е обект на американски санкции. \r\nСръбските експерти обаче предполагат, че основната цел на посещението на емисаря на Държавния департамент в Белград може да бъде не толкова обявяването на налагането на санкции срещу Сърбия, а по-скоро получаването на отговор от нея, от чия страна е в продължаващата конфронтация между Русия и Запада. \"Когато руснаците разположиха зад тила на НАТО ракетната система С-400, това се счита за символично потвърждение на руското присъствие на сръбска територия\", заяви водещият сръбски военен експерт Александър Радич. \"Това дава повод за въпроса: Какво означава това?\" \r\nСпоред източници на „Коммерсантъ“, близки до сръбските власти, Белград възнамерява да продължи да поддържа баланс между Русия и НАТО (и Запада като цяло), следователно, той непрекъснато ще се опитва да неутрализира твърденията, които се появяват от време на време от някоя от страните. Въпреки това експертите смятат това балансиране за рисковано. „Позицията на президента Вучич е доста деликатна\", обясни известния сръбски политолог Миливой Бешлин.\" Седенето на два стола все повече дразни основните играчи и в Москва, и на Запад.\"", "date": "2019.11.11", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/11/11/2718200/predstoyashti-sabitiya-v-stranata-za-11-noemvri-agentsiya-fokus.html", "text": "*** \r\n \r\nОт 10.30 часа в Гербовата зала на „Дондуков“ 2 президентът Румен Радев ще връчи националния флаг на участниците в 28-та българска Антарктическа експедиция. \r\n \r\n \r\n*** \r\n \r\nОт 11.00 часа между селата Войводино и Орлово министър Теменужка Петкова ще провери напредъка на строителните дейности по изграждането на междусистемната газова връзка Гърция - България. \r\n \r\n \r\n*** \r\n \r\nОт 11.00 часа в сградата на читалище „Заря“ на пл. „Свобода“ 11 българският комисар Мария Габриел ще участва в Ден на дигиталните знания и умения под мотото „Програмираме и творим заедно“. \r\n \r\n \r\n*** \r\n \r\nОт 15.00 часа в Общинската избирателна комисия на ул. „Московска“ 33 ще бъдат внесени жалби на издигнатите и подкрепени от БСП кандидати за кметове на столичните райони „Искър“, „Люлин“ и „Красна поляна“ срещу решенията, с които са обявени за избрани кметовете на посочените райони. \r\n \r\n \r\n*** \r\n \r\nОт 17.30 часа пред Министерство на земеделието, храните и горите ще се проведе Национален протест на пчеларите под надслов „Стоп на геноцида над българския народ“. Шествието ще стигне до Съдебната палата и Парламента.  \r\n \r\n \r\n*** \r\n \r\nОт 10.00 часа в Голямата конферентна зала на УНСС ще бъде открито 16-ото издание на най-големия икономически форум за студенти и млади хора в България.  \r\n \r\n \r\n*** \r\n \r\nОт 09.30 часа I-20 състав на Софийски градски съд ще гледа гражданско дело срещу Столична община за мръсния въздух в София. \r\n \r\n \r\n*** \r\n \r\nОт 14.30 часа 25 състав на Софийски градски съд ще гледа дело срещу Румен С., обвинен за укриване на данъци в особено големи размери. \r\n \r\n \r\n*** \r\n \r\nОт 10.30 часа в Централна поща на ул. „Гурко“ 6 ще бъдат пуснати в употреба пощенско-филателни издания. \r\n \r\n \r\n*** \r\n \r\nНеврохирургът доц. д-р Зафер Оркун Токташ ще проведе безплатни консултации за мозъчни тумори и гръбначни заболявания в център „Медикъл Караджъ“. \r\n \r\n \r\n*** \r\n \r\nОт 09.45 часа в литературен клуб „Перото“ в НДК се организира форумът  Младата Кръгла маса. \r\n \r\n \r\n*** \r\n \r\nОт 09.00 часа в комплекс „Спортна София 2000“ в Зона Б5 ще започнат състезанията от 32 Национален шампионат за деца в риск. \r\n \r\n \r\n*** \r\n \r\nОт 10.00 часа в Чешкия център в София на ул. „Г. Раковски“ 100 ще се състои пресконференция на тема „Нежната революция. 30 г. по-късно“. \r\n \r\n \r\n*** \r\n \r\nОт 10.00 часа в Конферентната зала в Ректората на Софийския университет „Св. Кл. Охридски“ ще бъде открита Петнадесетата национална конференция по етика „Етика и технологичен риск“. \r\n \r\n \r\n*** \r\n \r\nОт 10.30 часа в УМБАЛ „Александровска“ ще се проведат безплатни изследвания за инфекция с вируса на хепатит С при мъже и жени. \r\n \r\n \r\n*** \r\n \r\nОт 11.00 часа в района на НДК ще бъде засадено лирово дърво в памет на хората, след чиято смърт, благодарение на дарените органи са спасени човешки животи. \r\n \r\n \r\n*** \r\n \r\nОт 14.00 часа в заседателната зала на ЧЕЗ на бул. „Цариградско шосе“ 159 ще се проведе търг за продажба на неенергиен обект в гр. Симитли. \r\n \r\n \r\n*** \r\n \r\nОт 18.00 часа в Литературния клуб на Столична библиотека на пл. „Славейков“ 4 ще се проведе среща с Анджела  Родел – преводач на месец ноември в Столична библиотека.  \r\n \r\n \r\n*** \r\n \r\nОт 18.30 часа в Гьоте-институт на ул. „Будапеща“ 1 ще се открие международното издание на изложбата Pass the Ammo, с която се отбелязва 30-годишнината от падането на Берлинската стена.  \r\n \r\n \r\n*** \r\n \r\nОт 18.30 часа протестиращи ще затворят „Цариградско шосе“ във връзка с отваряне на център за лечение на наркозависими лица на територията на УМБАЛ „Света Анна.“ \r\n \r\n \r\n*** \r\n \r\nОт 20.00 часа в Зала 1 на НДК ще се проведе концерт на Стефан Вълдобрев и „Обичайните заподозрени“. \r\n \r\n \r\n*** \r\n \r\nОт 11.00 часа в зала 2 на Районния съд ще се разгледа дело срещу Георги Т. за причиняване на материални щети. \r\n \r\n \r\n*** \r\n \r\nОт 10.00 часа в зала „22 септември“ ще се проведе първа сесия на ОбС – Благоевград.  \r\n \r\n \r\n*** \r\n \r\nОт 13.00 часа в Университетски център – Бачиново ще бъде открита Национална научно-практическа конференция на тема „Системно-структурни подходи за подобряване на противодействието срещу корупционни престъпления в Република България“.  \r\n \r\n \r\n*** \r\n \r\nОт 08.30 часа в притвора на храм „Св. Атанасий“ ще бъде отслужена света Литургия. \r\n \r\n \r\n*** \r\n \r\nОт 11.00 часа в Радио Варна ще се състои пресконференцията посветена на връчването на Наградите на клуба за изявени средношколци за 2018-2019 година \"Ротари-Евксиноград\", която ще се проведе както следва \r\n \r\n \r\n*** \r\n \r\nОт 13.00 часа в зала „Пленарна“ на Община Варна ще се проведе първото заседание на новия Общински съвет. То е свикано със заповед на областния управител Стоян Пасев съгласно Закона за местното самоуправление и местната администрация.  \r\nПреди началото на тържествената сесия клетва ще положат избраният за нов мандат кмет на Варна Иван Портних, кметовете на райони и на населени места в общината, както и всички 51 съветници. \r\n \r\n \r\n*** \r\n \r\nОт 15.30 часа в Градската концертна зала ще се проведе Лектория за медицинската общност на тема „Диабет в детска възраст – превенция и лечение“. \r\n \r\n \r\n*** \r\n \r\nОт 10.30 часа ще се състои заседание на Общинския съвет. \r\n \r\n \r\n*** \r\n \r\nОт 09.30 часа в Детска градина №8 ще се проведе куклен спектакъл „Забързана приказка“. \r\n \r\n \r\n*** \r\n \r\nОт 19.00 часа в Концертна зала на Младежки център – Добрич ще се състои Комедийно шоу „беше ми 100лично“. \r\n \r\n \r\n*** \r\n \r\nОт 11.00 часа в залата на Община Дупница ще се проведе първо заседание на новоизбрания Общински съвет.  \r\n \r\n \r\n*** \r\n \r\nОт 10.00 часа в читалище „Наука-1870“ ще се проведе тържествено заседание на новоизбрания Общински съвет на Ловеч. \r\n \r\n \r\n*** \r\n \r\nОт 16.00 часа ще се състои заседание на Общинския съвет. \r\n \r\n \r\n*** \r\n \r\nОт 09.15 часа 10-и наказателен състав на Районния съд ще гледа дело срещу Димитър В. и Петър П. за причиняване на имотни вреди в особено големи размери. \r\n \r\n \r\n*** \r\n \r\nОт 10.00 часа в зала 1 на Апелативен съд ще се гледа делото срещу иранския гражданин В.Н. за незаконно пренасяне на суров морфин. \r\n \r\n \r\n*** \r\n \r\nОт 10.00 часа в зала „Съединение“ на Регионалния исторически музей ще се състои първото заседание на новоизбрания Общински съвет. \r\n \r\n \r\n*** \r\n \r\nОт 15.00 часа в зала Общински съвет ще се проведе среща за представяне на програми за деца в риск на Фондация „За Нашите Деца“. \r\n \r\n \r\n*** \r\n \r\nОт 09.30 часа в зала 1 Окръжният съд ще разгледа дело срещу Димитър Т. за причиняване на смърт по непредпазливост при катастрофа. \r\n \r\n \r\n*** \r\n \r\nОт 11.00 часа в зала 10 Окръжният съд ще гледа делото срещу Ивелин А. за умишлено убийство. \r\n \r\n \r\n*** \r\n \r\nОт 18.00 часа в Радио Пловдив на ул. „Дондуков“ 2 ще бъде открита изложба от епиграми и карикатури. \r\n \r\n \r\n*** \r\n \r\nОт 10.30 часа в салона на Народно читалище „Напредък – 1895“ ще се проведе тържествена сесия на новоизбрания Общински съвет. \r\n \r\n \r\n*** \r\n \r\nОт 14.00 часа ще се състои заседание на Общинския съвет в Русе. \r\n \r\n \r\n*** \r\n \r\nОт 14.00 часа ще се проведе първото заседание на Общинския съвет. \r\n \r\n \r\n*** \r\n \r\nОт 14.30 часа в Административен съд – Смолян ще се разгледа дело по жалба на Ж.Ч., З.Ч. и П.Б. против решение № 115-2109-МИ на Общинска избирателна комисия – Девин за избора на общински съветници в община Девин. \r\n \r\n \r\n*** \r\n \r\nОт 12.00 часа в Актовата зала на II ОУ ще бъде открит Национален конкурс „Ще обичам аз от сърце таз земя и тоз народ“ по повод Славейковите дни в училището. \r\nОт 17.00 часа във фоайето на първия етаж в сградата на Община Стара Загора ще се проведе среща разговор с уредник на къщата музей на Яворов в Чирпан. \r\n \r\n \r\n*** \r\n \r\nОт 13.00 часа ще се проведе заседание на Общинския съвет. \r\n \r\n \r\n*** \r\n \r\nОт 10.00 часа в зала 363 на Общината ще се проведе заседание на новосформирания Общински съвет.", "date": "2019.11.11", "title": "Предстоящи събития в страната за 11 ноември (Агенция „Фокус“)"}
{"url": "http://www.focus-news.net/news/2019/11/11/2718202/sport-yuventus-pobedi-milan-s-10.html", "text": "Отборът на Ювентус победи Милан с 1:0 в дербито на 12-ия кръг на Серия \"А\". Единственото попадение отбеляза Пауло Дибала в 77-ата минута, за когото това е седми гол в мачовете му срещу \"росонерите\", които се превърнаха в противниковия тим с най-много шампионатни загуби на \"Алианц Стейдиъм\". \"Старата госпожа\" е спечелила всичките си девет мача срещу днешния си опонент на този стадион. \"Бианконерите\" също така са в серия от девет поредни успеха над \"Дявола\" във всички турнири. По този начин Ювентус се задържа на първата позиция в класирането и след този кръг, събирайки актив от 32 точки. Милан пък е на разочароващото 14-о място с едва 13 пункта след седмата си загуба от началото на сезона.", "date": "2019.11.11", "title": "Спорт: Ювентус победи Милан с 1:0"}
{"url": "http://www.focus-news.net/news/2019/11/11/2718199/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nПрез нощта и в Източна България вятърът ще се ориентира от запад-северозапад. Облачността от запад ще се разкъсва, но все още на отделни места в източните и южните райони ще превали дъжд. Преобладаващите минимални температури ще бъдат между 6° и 11°, на места в източните райони до 12°-16°.  \r\nНа 11.11.2019 г. над по-голямата част от страната ще преобладава слънчево време. По-значителна облачност ще има над Югоизточна България, където на отделни места ще превали краткотраен дъжд. Ще духа слаб до умерен вятър от югоизток. Максималните температури ще бъдат между 15° и 20°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; \r\nДвижението в участъка София – Нови хан от км 0+000 до км 6+000 се осъществява с повишено внимание поради полагане на маркировка поетапно и в двете платна. Участъкът е сигнализиран с пътни знаци. Срок 17.11.2019 г.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението по АМ „Хемус“ при Чурек на км 27+700 се осъществява с повишено внимание, поетапно и в двете платна, поради оборудване на електронна система за ползване на републиканската пътна мрежа. Срок 16.11.2019 г. /от 08:30 до 17:00 часа/ \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019 г; \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: \r\nОбласт Кюстендил и Перник: \r\nДвижението по 14-километров участък от АМ „Струма“ само в посока Дупница от пътен възел „Долна Диканя“ до пътен възел „Дупница – Север“ се ограничава за ремонт на фуга на съоръжението при 46-ти км. Трафикът за Дупница от п. в. „Долна Диканя“ се осъществява по обходен маршрут по път I-1 /Е-79/ като при пътен възел „Дупница – Север“ се връща обратно на АМ „Струма“ в посока ГКПП „Кулата“. Срок до 29.11.2019 г.; \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\nДвижение само в изпреварващата лента по АМ Струма при км 36+000 посока Дупница, поради ремонт на пътната настилка. Срок до 12.11.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.05.2020 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nСтара Загора: \r\nДвижението в участъка с. Ягода – с. Бъдеще от км 213+800 до км 242+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОПУ София: \r\nДвижението по път І-6 Мирково – Златица при Челопеч на км 189+680 се осъществява поетапно в една лента, поради оборудване на електронна система за ползване на републиканската пътна мрежа. Движението се извършва двупосочно в съседната лента и се регулира от пътни знаци. Срок 13.11.2019 г. /от 09:00 до 18:00 часа/ \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Шумен \r\nДвижението при км 69+900 в района на Климент се осъществява с повишено внимание поради изграждане на стационарна контролна единица. Участъкът е сигнализиран с пътни знаци. Срок до 11.11.2019 г.  \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г.; \r\nДвижението по път I-8 Драгоман – Сливница от км 20+500 до км 32+447 се осъществява с повишено внимание поради модернизация на пътя, като поетапно се затварят участъци. При необходимост се осигурява обходен маршрут. Участъкът е сигнализиран с пътни знаци. Срок 20.04.2020 г.  \r\nДвижението по път І-8 София – Ихтиман при Ихтиман на км 123+600 се осъществява поетапно в една лента поради оборудване на електронна система за ползване на републиканската пътна мрежа. Движението се извършва двупосочно в съседната лента и се регулира от пътни знаци. Срок 16.11.2019 г. /от 08:30 до 17:00 часа/ \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Лозарево от км 60+000 до км 65+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.11.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 29.11.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 29.11.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.11.2019 г. \r\nРемонтни дейности: няма ограничения. \r\n \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.11.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.11.2019 г.; \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности:  \r\nПът II-81: Движението по път II-81 Петрохан – Бързия от км 51+000 до км 60+000 се осъществява в една лента поради изсичане на дървета, представляващи опасност. Движението се регулира от сигналисти на място. Срок до 11.11.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 29.11.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 29.11.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път ІІ-63 Перник – Брезник – Трън в чертите на гр. Брезник от км 20+500 до км 21+500 е ограничено от понеделник до петък за времето от 8:00 до 17:00 часа във връзка с ремонтни дейности на площадно пространство.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 06.12.2019 г.; \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Перник – Брезник в участъка кв. „Радина чешма“ – с. Мещица от км 5+000 до км 8+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 16.11.2019 г.; \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n  Път ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 30.11.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът ІІІ-137: Движението по път III-137 Кнежа – Гостиля от км 5+000 до км 19+0000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.11.2019 г. \r\nПът ІІІ-3404: Движението по път III-3404 Дебово – Любеново от км 4+000 до км 7+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.11.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности:  \r\nПът III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 29.11.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът III-2302: Движението по път III-2302 Ветово – Сеново от км 17+855 до км 30+875 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.11.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път Люлин – Нови Искър при км 3+840 се осъществява поетапно в една лента и в двете посоки /платна/ поради оборудване на електронна система за ползване на републиканската пътна мрежа. Срок до 09.11.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 15.11.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.11.11", "title": "Актуална пътна обстановка"}
{"url": "http://www.focus-news.net/news/2019/11/11/2718204/prezidentat-rumen-radev-shte-vrachi-natsionalniya-flag-na-uchastnitsite-v-28-ata-antarkticheska-ekspeditsiya.html", "text": "Президентът Румен Радев ще връчи националния флаг на участниците в 28-ата българска Антарктическа експедиция. Това съобщиха от  прессекретариата на държавния глава . Церемонията ще се проведе по традиция в Гербовата зала на „Дондуков“ 2 от 10.30 часа.", "date": "2019.11.11", "title": "Президентът Румен Радев ще връчи националния флаг на участниците в 28-ата Антарктическа експедиция"}
{"url": "http://www.focus-news.net/news/2019/11/11/2718201/predstoyashti-mezhdunarodni-sabitiya-za-11-noemvri-agentsiya-fokus.html", "text": "*** \r\n  Визита на китайския президент в Гърция \r\n \r\n*** \r\n  Среща на външните министри на ЕС \r\n \r\n*** \r\n  Визита на германския канцлер Ангела Меркел \r\n \r\n*** \r\n  Турция ще започне да репатрира задържани бойци на „Ислямска държава\" в страните им на произход \r\n \r\n*** \r\n  Френският президент ще отбележи годишнината от края на Първата световна война \r\n \r\n*** \r\n  Заподозрян за смъртта на 39 виетнамски мигранти ще се яви в съда", "date": "2019.11.11", "title": "Предстоящи международни събития за 11 ноември (Агенция \"Фокус\")"}
{"url": "http://www.focus-news.net/news/2019/11/11/2718203/nimh-dnes-nad-po-golyamata-chast-ot-stranata-shte-preobladava-slanchevo-vreme-v-yugoiztochna-balgariya-na-otdelni-mesta-shte-prevali-kratkotraen-dazhd.html", "text": "Днес над по-голямата част от страната ще преобладава слънчево време. По-значителна облачност ще има над Югоизточна България, където на отделни места ще превали краткотраен дъжд. Това съобщи за  Агенция „Фокус”  дежурният синоптик Виктория Клещанова от  Националния институт по метеорология и хидрология (НИМХ) . Ще духа слаб до умерен вятър от югоизток. Максималните температури ще бъдат между 15° и 20°. Атмосферното налягане ще се повиши и ще бъде по-високо от средното за ноември. \r\nНад Черноморието ще преобладава слънчево време, с по-значителни увеличения на облачността над южното крайбрежие, където на места ще превали дъжд. Ще духа до умерен югоизточен вятър. Максимални температури на въздуха: 19°-20°. Температурата на морската вода е 18°-19°, на север от н. Калиакра: 13°-14°. Вълнението на морето ще бъде 2 бала.    \r\nНад планините ще преобладава слънчево време. Ще духа до умерен вятър от юг-югоизток. Максимална температура на височина 1200 метра около 10°, на 2000 метра – около 4°.", "date": "2019.11.11", "title": "НИМХ: Днес над по-голямата част от страната ще преобладава слънчево време, в Югоизточна България на отделни места ще превали краткотраен дъжд"}
{"url": "http://www.focus-news.net/news/2019/11/11/2718206/komisar-mariya-gabriel-shte-uchastva-v-den-na-digitalnite-znaniya-i-umeniya-v-haskovo.html", "text": "Българският еврокомисар за цифровата икономика и общество Мария Габриел ще посети Хасково за участие в Ден на дигиталните знания и умения под мотото „Програмираме и творим заедно“. Това съобщиха от  Представителството на Европейската комисия в България . \r\nСъбитието е организирано от Компютърна школа „Вале“ и читалище „Заря“ с подкрепата на фондация „Еврика“. Децата от школата ще демонстрират умения за работа с цифрови инструменти и програми, като в заниманията ще се включи и комисарят.  \r\nСъбитието ще се проведе от 11.00 часа в сградата на читалище „Заря“ (площад „Свобода“ 11).", "date": "2019.11.11", "title": "Комисар Мария Габриел ще участва в Ден на дигиталните знания и умения в Хасково"}
{"url": "http://www.focus-news.net/news/2019/11/11/2718476/uchilishta-po-izkustvata-podkrepyat-kampaniyata-da-za-zhivot.html", "text": "Училища по изкуствата се включват в Националната кампания в подкрепа на донорството и трансплантацията и казват: „Да! За живот!“ чрез различни творчески инициативи и авторски проекти. Това съобщиха от пресцентъра на  Министерство на културата . \r\nВъзпитаниците на музикални и художествени училища ще предадат своите послания за живот със специално подготвен от тях флашмоб. Организираните от тях прояви ще бъдат представени утре, 12 ноември, на 8 места в страната. Акциите имат за цел чрез силата на музиката и изкуството да допринесат за по-доброто разбиране на темата за донорството и привличане на общественото внимание към нея. \r\nКампанията на Министерството на здравеопазването и Изпълнителна агенция „Медицински надзор“ започна на 5 ноември и ще продължи до 5 декември. Графикът с изявите на училищата по изкуствата може да видите на сайта www.zajivot.bg, в раздел „Предстоящи събития“ и на сайта на Министерството на културата. \r\nГотовност да изразят своята съпричастност към инициативата заявиха  учениците и преподавателите от Националното училище за фолклорни изкуства в град Широка лъка, където всички ученици ще пеят в подкрепа на донорството и трансплантациите. В същото време съучениците им от Национално училище по изкуствата „Веселин Стоянов“ – Русе ще изпълнят фолклорна китка от специално подбрани за събитието музикални произведения. \r\nКукли от хартия в човешки ръст ще бъдат „разиграни“ от учениците на Професионална гимназия за приложни изкуства в Смолян в началото на пешеходния мост в стария център на града. \r\nС авторски проекти в кампанията се включват две от училищата към Министерството на културата в Пловдив. Народният хор на Националното училище за музикално и танцово изкуство „Добрин Петков” ще изпълни няколко произведения под ръководството на диригент Явор Тасков. Учениците от 11 и 12 клас на Националната гимназия за сценични и екранни изкуства пък ще издигнат едновременно своите плакати с послания, изработени от тях за събитието. \r\nВ инициативата участват и учениците от Професионална гимназия по каменообработване в Кунино, които ще нарисуват „на живо“ послание във формата на сърце. Тяхната мисия е да предадат посланията за живот не само помежду си, но и сред жителите на малкото врачанско село. \r\nНационалната художествена гимназия „Димитър Добрович“ в Сливен от своя страна ще отбележи месеца на донорството с шествие, което ще започне от двора на училището и ще спре до градската градина в центъра, където е разположена изработена от учениците плоча с послания за съпричастност.  \r\nМладежкият джаз бенд на Националното музикално училище „Любомир Пипков“ в София ще изпълни музикалното произведение „Хамелеон“ от Хърби Хенкок, с което наскоро спечели престижно международно отличие в САЩ, \r\nГимназистите и преподавателите им ще бъдат облечени в еднакви тениски с логото на инициативата „Да! За живот!“. Те ще раздават рекламни материали и специално изработените за целите на информационната кампания символични „Донорски карти“, чрез които всеки може да заяви своята воля, да стане донор при настъпило нещастно събитие. Картите могат да бъдат отпечатани от всеки от сайта на кампанията или да бъдат получени от доброволците на Българския червен кръст във всички 27 областни града на страната.", "date": "2019.11.11", "title": "Училища по изкуствата подкрепят кампанията \"Да! За Живот!\""}
{"url": "http://www.focus-news.net/news/2019/11/11/2718207/kandidatite-na-bsp-shte-obzhalvat-izbora-na-kmetove-v-rayonite-iskar-lyulin-i-krasna-polyana.html", "text": "Издигнатите и подкрепени от БСП кандидати за кметове на столичните райони „Искър“, „Люлин“ и „Красна поляна“ Борис Цветков, Мая Александрова и Георги Миланов ще подадат жалби срещу решенията, с които са обявени за избрани кметовете на посочените райони. Това съобщиха от пресцентъра на  БСП - София . Жалбите се бъдат депозирани в 15.00 часа в Общинската избирателна комисия (ул. „Московска“ 33).", "date": "2019.11.11", "title": "Кандидатите на БСП ще обжалват избора на кметове в районите „Искър“, „Люлин“ и „Красна поляна“"}
{"url": "http://www.focus-news.net/news/2019/11/11/2718208/v-universiteta-za-natsionalno-i-svetovno-stopanstvo-shte-se-provede-16-oto-izdanie-na-nay-golemiya-ikonomicheski-forum-za-studenti-i-mladi-hora-v-balgariya.html", "text": "От днес до 13 ноември в Университета за национално и световно стопанство ще се проведе 16-ото издание на най-големия икономически форум за студенти и млади хора в България с участието на представители на политиката, бизнеса и журналистиката. Организатор на събитието е Студентският съвет при УНСС. Това съобщиха от  висшето учебно заведение .   \r\nОфициалното откриване е от 10.00 часа в Голямата конферентна зала, където студентите ще могат да се включат в свободна дискусия с министъра на образованието и науката Красимир Вълчев за перспективите и предизвикателствата пред висшето образование 30 години след началото на прехода. През втория ден 12 ноември темата на форума е „30 години пазарна икономика в България“ с участието на Левон Хампарцумян, председател на Българския форум на бизнес лидерите, и Калин Христов, подуправител на БНБ и ръководител на управление „Емисионно”. За промените в журналистиката след началото на прехода през третия ден 13 ноември ще говорят гост-лекторите Любен Дилов-син, Мартин Карбовски и Ивайло Цветков.", "date": "2019.11.11", "title": "В Университета за национално и световно стопанство ще се проведе 16-ото издание на най-големия икономически форум за студенти и млади хора в България"}
{"url": "http://www.focus-news.net/news/2019/11/11/2718205/ministar-temenuzhka-petkova-shte-proveri-deynostite-po-izgrazhdane-na-interkonektora-gartsiya-balgariya.html", "text": "Министърът на енергетиката Теменужка Петкова ще провери напредъка на строителните дейности по изграждането на междусистемната газова връзка Гърция - България. Това съобщиха от пресцентъра на  Министерство на енергетиката . Инспекцията ще се извърши от 11.00 часа между селата Войводино и Орлово в област Хасково. За участие са поканени министър-председателят Бойко Борисов, вицепремиерът Томислав Дончев, председателят на Комисията за енергийно и водно регулиране Иван Иванов и други. Реализацията на приоритетния за страната проект за изграждане на интерконектора Гърция - България е от ключово значение за диверсификацията на източниците и маршрутите за доставка на природен газ в региона на Югоизточна Европа.", "date": "2019.11.11", "title": "Министър Теменужка Петкова ще провери дейностите по изграждане на интерконектора Гърция - България"}
{"url": "http://www.focus-news.net/news/2019/11/11/2718209/nevrohirurgat-dots-d-r-toktash-shte-provede-bezplatni-konsultatsii-v-sofiya-na-16-noemvri.html", "text": "Неврохирургът от турската болница Медикал Парк Гьозтепе доц. д-р Зафер Оркун Токташ ще проведе напълно безплатни консултации на български пациенти с мозъчни тумори и гръбначни заболявания на 16 ноември 2019 г. в София. Това съобщиха от пресцентъра на  Здравен информационен център „Медикъл Караджъ“ . И този път неговото гостуване е по покана на управителя на „Медикъл Караджъ“ Звезделина Лютфи. \r\nВсички пациенти с лумбална или цервикална дискова херния, тумори на гръбначния стълб или мозък, сколиоза, малформация на Киари и други заболявания на гръбначния стълб и гръбначния мозък, могат да се възползват и да проведат безплатна консултация с неврохирурга за възможностите за лечение на своето заболяване. Това, което трябва да направят пациентите, желаещи да се възползват от безплатната консултация със специалиста, е да се обадят на телефоните на здравния център +359 879 009 742 и +359 879 977 401, и да си запишат час за консултацията. \r\nДоц. д-р Зафер Токташ неизменно се превърна в неразделна част от нашата инициатива да предоставим достъп на българските пациенти до най-съвременните методи и технологии в медицината. Както и досега безплатните консултации в рамките на инициативата ни са насочени: \r\n- към пациенти с вече установени заболявания \r\n- към тези, нуждаещи се от второ мнение \r\n- към пациенти интересуващи се от лечение в чужбина, в частност Турция \r\nДоц. д-р Токташ е сред водещите специалисти в Турция за лечение на тумор в мозъка и операция на гръбначния стълб. Той е изключително търсен неврохирург от пациенти от България и цял свят. \r\n Кой е доц. д-р Токташ? \r\nСпециалистът по мозъчна и нервна хирургия доц. д-р Зафер Оркун Токташ завършва мединцинския факултет в Университет „Улудаг“. Специализира в областта на Неврохирургията в Медицинския факултет на Университет „Мармара“ и продължава своето академично развитие в областта на Микроневрохирургията. Доц. д-р Токташ е преподавател в Университет „Бахчешехир“ и особено активно набляга в областта на гръбначната хирургия. \r\nВ работата си той използва последните технологични възможности за лечение на: \r\n- лумбална дискова херния \r\n- цервикална дискова херния \r\n- тумори на гръбначния стълб \r\n- тумори на гръбначния мозък \r\n- сколиоза \r\n- малоформация на Киари \r\n- други заболявания на гръбначния стълб и гръбначния мозък. \r\nРаботейки в Медикал Парк Гьозтепе, (където разполагат с Center of Excellence за лечение на сколиоза), той развива и прецизира иновативния си подход за лечение и диагностика на тумори с помощта на най-съвременната в световен мащаб медицинска апаратура. \r\nЖелаещите да се възползват от възможността за безплатна консултация с доц. д-р Токташ в София на 16 ноември 2019г. трябва да си запишат час предварително на: \r\n- телефоните на „Медикъл Караджъ“: +359 879 009 742 и +359 879 977 401 \r\n- да заявят желания от тях час онлайн на https://www.medikara.bg/. \r\nНа място пациентите ще трябва да предоставят медицинските документи и най-актуалните образни изследвания, които са им направени до момента. \r\nПрегледи няма да бъдат извършвани по време на консултациите. Безплатните консултации се провеждат на база медицинските документи, с които разполага пациентът към момента.", "date": "2019.11.11", "title": "Неврохирургът доц. д-р Токташ ще проведе безплатни консултации в София на 16 ноември"}
{"url": "http://www.focus-news.net/news/2019/11/11/2718212/v-blagoevgrad-shte-se-provede-natsionalna-konferentsiya-svarzana-s-protivodeystvieto-na-koruptsionnite-prestapleniya-v-balgariya.html", "text": "Благоевград.   Правно-историческият факултет към ЮЗУ „Неофит Рилски“ организира национална конференция, свързана с противодействието на корупционните престъпления в България. Това съобщиха за  Радио „Фокус” – Пирин  от висшето учебно заведение. Събитието ще се проведе от 13.00 часа в Университетския център „Бачиново“. Темата на Национална научно-практическа конференция е „Системно-структурни подходи за подобряване на противодействието срещу корупционни престъпления в Република България“. Форумът ще бъде открит от ректора на Югозападния университет „Неофит Рилски“ проф. д-р Борислав Юруков. Събитието се организира под патронажа на главния прокурор на Република България Сотир Цацаров, министъра на вътрешните работи Младен Маринов и министъра на образованието и науката Красимир Вълчев. Форумът ще продължи два дни и ще бъде посветен на проблемите на борбата с корупцията и корупционните престъпления. Основната му цел е да ангажира вниманието на научната общност и представителите на органите на съдебната власт. Акцентът е поставен върху дискутирането на предложения за изменение и допълнение на действащото законодателство и на възможни механизми за подобряване на взаимодействието между всички компетентни органи. Като резултат от обсъжданията и дискусиите ще бъде изготвен и отпечатан сборник с представените доклади от участниците в събитието.", "date": "2019.11.11", "title": "В Благоевград ще се проведе национална конференция, свързана с противодействието на корупционните престъпления в България"}
{"url": "http://www.focus-news.net/news/2019/11/11/2718210/denyat-11-noemvri-v-balgarskata-istoriya.html", "text": "2001 г. – провежда се първи тур от президентските избори в България. За балотаж се класират: Георги Първанов и Ангел Марин от \"Коалиция за България\" и тогавашният президент Петър Стоянов с Нели Куцкова. 1944 г. – в хода на Втората световна война (1939-1945 г.) Първа армия сломява хитлеристката съпротива и освобождава Куманово. България обявява война на хитлеристка Германия на 8 септември 1944 г., но на практика се осъществява след политическата промяна на 9 септември 1944 г. Самото участие на България във войната преминава през два периода (фази). 1920 г. - ген. Врангел заповядва да бъде евакуиран Крим. 1914 г. - в София е открита руската църква \"Свети Николай\" .  \r\n \r\n \r\n2001 г. \r\nПровежда се първи тур от президентските избори в България. За балотаж се класират: Георги Първанов и Ангел Марин от \"Коалиция за България\" и тогавашният президент Петър Стоянов с Нели Куцкова. \r\nНа 18 ноември 2001 г се. провежда втори тур на президентските избори, спечелени от кандидата на \"Коалиция за България\" и лидер на БСП Георги Първанов с вицепрезидент о.з. ген. Ангел Марин. Тази двойка получава 54,13 %, докато за действащия президент Петър Стоянов и Нели Куцкова гласуват 45,87 %. \r\n \r\n \r\n2000 г. \r\nВ НДК се провеждат два паралелни конгреса на Зелената партия - единият е свикан от председателя на партията Александър Каракачанов (на снимката), а другият - от Христо Порточанов, който претендира за ръководството на Зелената партия. Зелената партия е учредена на 28 декември 1989 г. Регистрирана през февруари 1990 г. Член на Съюза на демократичните сили (СДС) от началото на 1990 г. до пролетта на 1991 г. През август 1991 г. се разцепва на две. Част от членовете и я напускат и регистрират нова формация под името Консервативна и екологична партия (КЕП). Зелената партия е основателка на Българския демократичен център (1991 г.), на СДС-либерали (юли 1991 г.), съучредител на Демократичната алтернатива за републиката (1994 г.) и на Обединението за национално спасение (март 1997 г.). Председател: Александър Каракачанов, печатен орган: в. \"Екополитика\" (1990-1991 г.). \r\n \r\n \r\n1959 г. \r\nПубликувано е постановление на ЦК на БКП и Министерския съвет за по-нататъшното развитие на българската наука и за повишаване на нейната роля в социалистическото строителство. От Българската академия на науките се изисква да обърне особено внимание на онези научни задачи, чието разрешаване \"непосредствено да обслужва социалистическото ни строителство\". \r\n \r\n \r\n1952 г. \r\nВ затвора на София са екзекутирани четирима католически свещеници — епископ Евгений Босилков, Камен Вичев, Павел Джижов и Йосафат Шишков. \r\n \r\n \r\n1950 г. \r\nОбявена е амнистия за лицата, напуснали страната и останали незаконно в чужбина. \r\n \r\n \r\n1944 г. \r\nВ хода на Втората световна война (1939-1945 г.) Първа армия сломява хитлеристката съпротива и освобождава Куманово. \r\nБългария обявява война на хитлеристка Германия на 8 септември 1944 г., но на практика се осъществява след политическата промяна на 9 септември 1944 г. Самото участие на България във войната преминава през два периода (фази).  \r\nПървият период обхваща времето от септември до края на ноември 1944 г. На 18 септември 1944 г. българската армия преминава в оперативно подчинение на командващия III Украински фронт маршал Ф. И. Толбухин. Мобилизирането на българската армия започва на 18 септември и приключва в края на същия месец. На 5 октомври 1944 г. е сключена спогодба между България и Югославия в Крайова за военно сътрудничество между двете съседни страни. Пред българската армия е поставена задачата да разгроми противниковите сили в Сърбия и Вардарска Македония и да прекъсне пътя за отстъпление на Група \"Е\" от хитлеристките армии по долините на р. Морава, Вардар и Ибар, възлизащи на 10 дивизии, 8 бригади и др. войскови сили. Срещу тях България мобилизира 455 хил. души, групирани в три армии (Втора, Първа и Четвърта), които до началото на октомври 1944 г. настъпват в направление Ниш. До 18 октомври е разгромена елитната 7. СС дивизия и е освободен Ниш. От 8 октомври до 19 ноември се водят сражения по направление Страцин, Куманово, Скопие. По същото време се води и Брегалнишко-Струмишката операция, в резултат на която хитлеристите са изтласкани от Царево село, Кочани, Щип, Струмица, Велес и др. селища. От 21 октомври до 30 ноември се провежда Косовската операция, при която са освободени градовете Подуево, Прищина, Косовска Митровица, Рашка и Нови Пазар.  \r\nВторият период (фаза) започва от декември 1944 г. и продължава до май 1945 г. През това време българската армия участва в освобождаването на Северна Югославия, Южна Унгария и Източна Австрия. От 22 до 28 декември 1944 г. се води Сремската операция. От 31 декември същата година военните действия се пренасят на унгарска територия. От 6 до 19 март 1945 г. се водят епични боеве между реформираната Първа българска армия и хитлеристките войски в района на р. Драва. От края на март до средата на април в главен боен театър се превръща районът на р. Мур. Последните сражения с хитлеристките войски се водят на австрийска земя в края на април и началото на май. Капитулацията на Германия (9 май) заварва българските войски в подножието на Австрийските Алпи, където те установяват контакт с частите на Осма британска армия. В двата периода на войната България дава над 30 хил. души убити и ранени войници и офицери. Това е цената (без военните разходи, объркването на стопанския живот и др.), която България плаща за окончателния разгром на хитлеристка Германия и благодарение на която успява да избегне надвисналата над нея трета национална катастрофа с участието си в Тристранния пакт на държавите от хитлеристката ос. \r\n \r\n \r\n1940 г. \r\nПо време на Втората световна война (1939-1945 г.) в България е въведена купонна система и военновременни дажби. \r\n \r\n \r\n1933 г. \r\nПо предложение на депутати-земеделци подпредседателят на XXIII ОНС Никола Захариев е свален от поста си със закон и на негово място е избран Стоян Даскалов. Никола Захариев (Н. З. Ангелов) е политически и държавен деец. Роден е на 11 април 1898 г. в с. Лесичери, Великотърновско. Член е на Българския земеделски младежки съюз и негов председател (1921–1923 г.). Завършва Висша кооперативна школа в Прага (1924–1927 г.). След завръщането си в България се изявява като активен деец на БЗНС. Главен организатор на групата \"Орач\". Депутат в ХХIII (1931–1934 г.) и в ХХV ОНС (1940–1944 г.). Подпредседател е на ХХV ОНС (1940–1944 г.). Министър е на обществените сгради, пътищата и благоустройството (19 май 1934 г.), което същия ден се слива с Министерството на железниците, пощите и телеграфите в Министерство на съобщенията. Той го оглавява до 22 януари 1935 г. и от 22 януари 1935 г. до 21 април същата година. Министър е и на търговията, промишлеността и труда (11 юни 1942 г.–14 септември1943 г.). Осъден от Народния съд на смърт и на 1 февруари 1945 г. е разстрелян. \r\n \r\n \r\n1914 г. \r\nОткрита е руската църква \"Св. Николай\" в София. Строителството на църквата “Св. Николай” започва след края на Руско-турската война, но завършва през 1912 г. Тя е издигната в София за нуждите на миряните, спазващи обредите на Руската православна църква. Разположена е в централната част на столицата, върху терен, собственост на Руското посолство. Църквата “Св. Николай” не е голяма и напомня повече произведение на декоративната скулптура, отколкото творба на архитектурата. Основното й ядро се състои от висок деветнадесет метра шатровиден купол, стъпил върху малка квадратна основа, уширена от две дълбоки странични ниши, в източната от които се помества олтарът. Осветлението е оскъдно. Под основния етаж има втори, полуподземен, предназначен за крипта, с осигурен самостоятелен достъп отвън. \r\n \r\n \r\n1907 г. \r\nВ София се провежда учредителен конгрес на Главния съюз на българските земеделски кооперации с участието на 317 делегати от 257 кооперации. В Управителния съвет доминират демократи и радикалдемократи. \r\n \r\n \r\n1877 г. \r\nПо време на Руско-турската освободителна война (1877-1878 г.) отрядът на генерал Гурко освобождава Етрополе и Правец. \r\nРуско-турската война води до освобождаването на по-голямата част от българския народ от османско иго и до възстановяването на Българската държава. Тя се предизвиква от подема на националноосвободителните движения на Балканите - въстанието в Босна и Херцеговина (1875-1878 г.), с което започва т. нар. Източна криза, Старозагорското въстание (1875 г.), Априлското въстание (1876 г.) в България - и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.). \r\n \r\n \r\n1875 г. \r\nВ Гюргево се създава Гюргевски революционен комитет (ГРК). В работата на комитета участват 15-17 души, между които се открояват Стефан Стамболов (на снимката), Никола Обретенов, Стоян Заимов, Панайот Волов, Георги Бенковски и др. Всички участници в ГРК са съгласни, че през пролетта на 1876 г. трябва да се организира ново въстание в българските земи, затова тяхното внимание изцяло се насочва към изработване на план за предварителна подготовка на бъдещото въстание. Заседанията на комитета продължават от 11 ноември 1875 г. (23 ноември по нов стил) до 25 декември 1875 г. (06 януари 1876 г. по нов стил), след което определените за вътрешността на страната апостоли се прехвърлят нелегално в българските земи. Територията на страната е разделена на 5 окръга (Търновски, Сливенски, Врачански, Пловдивски и Софийски). За всеки окръг са определени по един апостол и по двама помощник-апостоли. В хода на подготовката на въстанието обаче функционират само първите четири окръга. \r\n \r\n \r\n1848 г. \r\nИван Селимински е назначен за окръжен лекар в Браила. Д-р Иван Селимински e роден на 24 декември 1799 г. (по нов стил на 04 януари 1800 г.) в Сливен. Завършва килийно училище в родния си град и гръцка гимназия в Кидония (Мала Азия). Поддържа връзки с водачите на Гръцкото националноосвободително въстание (1821-1829 г.). През 1823 г. се установява в Брашов (Румъния) и през 1825 г. работи като частен учител там. След това открива частно училище в Сливен. След Руско-турската война се преселва в Румъния, а през 1845 г. завършва медицина в Атина. Специализира в Сиена (Италия). След това до 1866 г. е лекар в Румъния. По време на Кримската война (1853-1856 г.) организира български отряд от волонтири (между 2000 и 4000 души) в помощ на руските войски. Д-р Иван Селимински участва в църковно-националните борби и в просветното движение. Умира на 21 юли 1867 г.(по нов стил на 02 август 1867 г.) в Румъния. \r\n \r\n \r\n \r\n На тази дата са родени: \r\n1946 г. \r\nРоден е проф. д-р Иван Харалампиев е български езиковед медиевист в гр. Кюстендил. Завършва специалност „Българска филология” във Великотърновския университет „Св. св. Кирил и Методий“ през 1973 г. Където през 1974 г. започва работа като аспирант и през 1999 г. защитава професура. Чете лекции по историческа граматика на българския език, по история на българския книжовен език до Възраждането, както и по развойни процеси в съвременния български език. Лектор е по български език и култура в Университета „Лоранд Йотвьош“ на гр. Сегед, Унгария (1980-1983). \r\nЗам.-директор на Великотърновския международен летен семинар (1983-1986). Директор на Семинара (1987). Ръководител на катедра „Старобългарски език, общо и славянско езикознание” (1988-1999). Зам.-декан на Филологическия факултет (1986-1989). Зам.-ректор по учебните въпроси (1989-1995). Ректор на Великотърновския университет (1999-2007). Председател е на Общото събрание на Великотърновския университет (от 2007). \r\nПредседател е и на Великотърновския клон на Съюза на учените в България (от 1990). Член на Изпълнителното бюро на Съюза на учените в България (1994-1999). Член на Общото събрание на пълномощниците и на Управителния съвет на Съюза (от 2005). Член на различни други обществени организации – Лайънс клуб, Българо-чешко и словашко дружество, Комитет „Васил Левски“, „Отворено общество“ и др. Неговите публикации са над 150, от които 12 книги, учебници и учебни помагала. Член е на Управителния съвет и носи почетното звание Академик на Българската академия на науката и изкуствата (БАНИ). \r\n \r\n \r\n1931 г. \r\nРоден е Петър Киров Караангов – български поет. През 1952 г. завършва Библиотекарския институт в София, а през 1957 г. българска филология в Софийски университет “Св. Климент Охридски”. В перода 1952-1953 г. Караангов работи като библиотекар в Централната библиотека на БАН, коректор в издателство “Български писател” (1958 г.), референт в изданието “Бълг. писател” (1958-1963 г.). Редактор в списание “Пламък” (1963-1964 г.), главен редактор на изданието “Бълг. писател” (1964-1968 г.). В периода 1968-1971 г. е главен редактор на Студията за игрални филми, а през 1971-1972 г. е зам.-директор на Българския културен център във Варшава. Зам.-генерален директор на ДО “Българска кинематография” (1972-1980 г.), главен редактор на списание “Пламък” (1980-1983 г.). Главен директор на НБКМ (1983-1989 г.) и главен секретар на СБП (1989-1991 г.). Започва да публикува в началото на 50-те години на XX век. Караангов превежда поезия от руски и полски език, съставя поетични антологии. Негови съчинения са: “Следи по пътя” (1957 г.), “Сезоните и нашата улица” (1960 г.), “Участие” (1964 г.), “Годишни кръгове” (1965 г.), “Зимни недели” (1967 г.), “Внезапно лято” (1970 г.), “Приближаващи снегове” (1971 г.), “Както музиката вечер” (1973 г.), “Дъждът, преди да стане сняг” (1976 г.), “Континент” (1980 г.), “Биография с молив” (1981 г.), “В средата на сезона” (избр. стихове, 1981 г.), “Аз отивам на училище” (1983 г.), “Зимни недели” (1984 г.), “Нежни профили” (1988 г.) и др. \r\n \r\n \r\n1919 г. \r\nРоден е Пантелей Зарев (псевдоним на Пантелей Йорданов Пантев). Той е български литературен теоретик, историк и критик, академик от 1967 г. През 1941 г. завършва философия в Софийски университет “Св. Климент Охридски”. Член е на БОНС; един от редакторите на вестник \"Академик\". Редактира сборника \"Жажда\" (1939 г.), сътрудничи на левия литературен печат, работи като учител. След 9 септември 1944 г. е редактор в различни издания. През 1947 г. става доцент в Софийски университет “Св. Климент Охридски”, професор и завеждащ Катедрата по теория на литературата (от 1950 г.). В периода 1968-1972 г. Зарев е ректор на Софийски университет. В периода 1951-1960 г. е зам.-директор на Института за литература при БАН. От 1951 г. е член-кореспондент на БАН, а от 1972 г. е председател на СБП. Зарев работи в различни сектори на апарата на ЦК на БКП. Творчеството си започва с белетристика: \"По крайбрежието\" (1939 г.), \"Боян партизанинът\" (1945 г.). Основните му трудове са в областта на критиката, теорията и историята на литературата: \"Класика и съвременност\" (1961 г.), \"Панорама на българската литература\" - I том (1966 г.), II том (1967 г.), III том (1969 г.), IV том (1973 г.), V том (1976 г.), \"Структурализъм, литературознание и естетически идеал\" (1969 г.), \"Народопсихология и литература\" (1970 г.), \"Богатството на гения\" (1977 г.), \"Теория на литературата\" (2 т., 1979-1981 г.), \"Българска класика\" (2 т., 1986-1987 г.), \"История на българската литературна критика\" (т. 1, 1989 г.), множество литературни портрети. Пантелей Зарев умира на 18 февруари 1997 г. в София. \r\n \r\n \r\n1893 г. \r\nРоден е Никола Тодоров Балабанов - български литературен историк и театрален критик (псевдоними Бенете, Далил Бензехар). Завършва славянска филология в Софийски университет “Св. Климент Охридски” и специализира в Прага и Париж. В периода 1934-1944 г. Балабанов издава списание \"Завети\". Той е автор на научнопопулярни статии за дейци на Българското възраждане: Р. Попович, д-р П. Берон, Л. Каравелов, Н. Бозвели, Д. Чинтулов, братя Миладинови. Негови съчинения са: \"Неофит Бозвели\" (1925 г.), \"Театър и драма\" (1933 г. ).Никола Балабанов умира на 21 август 1966 г. в София. \r\n \r\n \r\n1884 г. \r\nРоден е Ангел Спасов (А. С. Ралчев) - български скулптор. Завършва Държавното индустриално училище в София (по-късно ВИИИ, 1911 г.), където учи живопис при Ив. Мърквичка и скулптура при Ж. Спиридонов. През 1910-1911 г. посещава Италия. Учител е във Видин и Плевен (1911-1928 г.). Ангел Спасов създава произведения предимно в областта на портрета и композицията; батални сюжети и теми, свързани с живота на работниците - “Секретен пост” (1917 г.), “Бюст на майка ми” (1923 г.), “Бюст на Любка” (1929 г.), “Пиета” (1930 г.), “Скитник певец” (1933 г.), “Голгота” (1934 г.) и др. След 9 септември 1944 г. създава “Бюст паметник на Цветан Спасов” (1947 г., Плевен), “Бюст паметник на Георги Кирков” (1953 г., Плевен), “Бюст паметник на Асен Халачев” (1954 г., Плевен), “Бюст на ген. Е. И. Тотлебен” (1955 г., Плевен), “Бюст на ген. М. Д. Скобелев” (1957 г., Плевен) и др. Ангел Спасов умира през 1974 година. \r\n \r\n \r\n1850 г. \r\nРоден е Ангел Кънчев (по нов стил на 23 ноември 1850 г.) – деец на националнореволюционното движение, помощник на В. Левски. Първоначално той учи в родния си град Трявна, а след това в Русе. Продължава образованието си като стипендиант в Болградската гимназия (Бесарабия), а след това се прехвърля във Военното училище в Белград (Сърбия). Установява непосредствен контакт с българската революционна емиграция и се включва във Втората българска легия (1868 г.). След нейното разпускане се прехвърля в Румъния и публикува във в. \"Дунавска зора\" Възвание до българския народ, с което го призовава на борба против османските поробители. В периода 1870-1871 г. учи в Земеделско-индустриалното училище в гр. Табор (Чехия). След завръщането си в България започва работа в Образцов чифлик край Русе. Включва се дейно в националнореволюционното движение и през същата година е определен от Българския революционен централен комитет в Букурещ за помощник на Васил Левски. В края на август същата година той се среща с Апостола в Ловеч и получава от него задачата да се заеме с организационна и агитационна дейност в Северна България. За кратко време Ангел Кънчев успява да разгърне широка дейност. На 5 март 1872 г. прави опит да се прехвърли тайно в Румъния, но на русенското пристанище е издаден и обграден от полицейските власти. За да не бъде заловен жив, слага сам край на живота си. \r\n \r\n \r\n \r\n На тази дата умират: \r\n1999 г. \r\nУмира Петър Увалиев, български писател, публицист, преводач \r\n \r\n \r\n1988 г. \r\nУмира Пенка Георгиева Икономова - българска драматична и филмова актриса. Пенка Икономова е родена през 1898 г. Съпруга е на Н. Икономов. Учи драматично изкуство във Виена при К. Валнер и пеене при Андерсен. В периода 1925-1928 г. посещава драматичната школа на Н. О. Масалитинов в София. Артистка е в Народния театър в София (1926-1929 г.), в Русе (1930-1931 г.), в Пловдив (1931-1935 г.), във Варна (1935-1936 г., 1937-1941 г.) и в Художествения театър в София (1936-1937 г.). От 1941 г. Пенка Икономова е в Националния академичен театър, в който работи до пенсионирането си. Участва във филма \"Големанов\" (1958 г.) на режисьора Кирил Илинчев. Авторка е на книгата \"Благодаря ти, живот\" (1976 г.). \r\n \r\n \r\n1943 г. \r\nУмира Христо Янков Недялков - български офицер, генерал-лейтенант от 1919 г. Христо Недялков е роден през 1864 г. Завършва Военното училище през 1884 г. Участва в Сръбско-българската война (1885 г.) като командир на взвод и рота в IV пехотен Плевенски полк. През Балканската война (1912-1913 г.) Недялков e командир на XXIV Черноморски пехотен полк. Сражава се при Бунархисар, Чаталджа и Одрин. През Първата световна война е командир на първа бригада от I пехотна Софийска дивизия, която воюва в Южна Сърбия и Македония. Като командир на I пехотна дивизия участва във войната срещу Румъния (1916-1917 г.). От 1919 г. е в запаса. \r\n \r\n \r\n1906 г. \r\nУмира Никола Христов Гутев – български фабрикант, основател на най-старата кожарска работилница в България. Никола Гутев е роден през 1837 г. в Габрово. През 1862 г. открива собствена табакхана (кожарска работилница) в Габрово. Той въвежда в производството на машини (1896-1901 г.) и превръща работилницата си във фабрика, която след стопанската криза през 1930 г. е ликвидирана. \r\n \r\n \r\n1875 г. \r\nУмира Димитър Шишманов - български общественик и драматург. Завършва търговското училище в Темешвар. Пътува с театрална трупа из Унгария. Служи в австрийската армия като гренадирски подофицер. Участва в италианския поход на Й. Радецки, отличава се в битката при Новара (23 март 1849 г.). През 1873 г. се връща в България. Шишманов работи като учител и търговец в Свищов. Той открива първото българско търговско училище, което съществува една учебна година. Учителства във Видин. Литературните му интереси са в областта на драматургията: “Добродетел и злоба” (1871 г.). В Свищов са представяни оригинални и побългарени негови драми: “Годеж”, “Добрата майка”, “Запреният”, “Пенчо Кърлежът” и др. Защитник на еманципацията, противопоставя се на третирането на жената като непълноценен член на обществото. Работи активно за създаването на български театър. \r\n \r\n \r\n \r\n За изготвянето на историческата справка на Агенция „Фокус” са използвани следните източници: \r\nЕнциклопедия „България” - Издателство на БАН, 1982 г.; \r\nЕнциклопедия „Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия „Larousse”; \r\nИстория на Българите - Късно средновековие и Възраждане – Издателство “Знание” ЕООД, Книгоиздателска къща „Труд”, 2004 г.; \r\nИстория на Българите - От древността до края на XVI век – Издателство “Знание” ЕООД, Книгоиздателска къща „Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща „Труд”, 2003 г.;  \r\nИстория на България по дати - Книгоиздателска къща „Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща „Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща „Емас”, 2001 г.; \r\nИстория на Русия - Книгоиздателска къща „Труд”, 2002 г.; \r\nИстория на Османската империя - Издателство „Рива”, 1999 г.; \r\nБългарска енциклопедия, БАН, Книгоиздателска къща „Труд”, 2003 г.; \r\nИсторически бюлетин – на „The New York Times”; \r\nИсторически бюлетин – на „The History Channel”; \r\nИсторически бюлетин – на „World of Quotes”; \r\nИсторически архив на Агенция „Фокус” - отдел „Архив и бази данни” и други.", "date": "2019.11.11", "title": "Денят 11 ноември в българската история"}
{"url": "http://www.focus-news.net/news/2019/11/11/2718215/73-godishna-peshehodka-e-blasnata-ot-lek-avtomobil-v-aytos.html", "text": "73-годишна пешеходка е блъсната от лек автомобил в Айтос. Това съобщиха от  ОДМВР - Бургас . Инцидентът е станал на 9 ноември т.г. около 18.35 часа на кръстовището на айтоските улици „Гурко“ и „Шипка“. Водачът на лек автомобил „Митцубиши Паджеро“ - 38-годишен мъж, преприема ляв завой, като блъска 73-годишна пешеходка от Айтос. Жената е с тежка черепно-мозъчна травма и с опасност за живота. Тя е настанена за лечение в УМБАЛ – Бургас.", "date": "2019.11.11", "title": "73-годишна пешеходка е блъсната от лек автомобил в Айтос"}
{"url": "http://www.focus-news.net/news/2019/11/11/2718213/denyat-11-noemvri-v-svetovnata-istoriya.html", "text": "През 1987 г. – картината на Ван Гог “Ириси” е продадена за рекордната сума от 53,6 милиона долара. 1972 г. – САЩ закриват последната си военна база във Виетнам. 1909 г. – САЩ започват изграждането на военноморската база в Пърл Харбър. Мястото на Хаваите е избрано заради изключителната му защитеност от евентуално японско нападение. На 11 ноември са родени: Леонардо ди Каприо – американски актьор. На тази дата умират: Питър Дракър, американски специалист и автор на книги по теория на управлението и бизнес мениджмънта; Ясер Арафат – арабски политик; Кен Киси - американски писател.   \r\n \r\n \r\n2017 г. \r\nЕдинадесет тихоокеански страни постигат фундаментално споразумение да продължат с пакт за свободна търговия, след като Съединените щати се отказват от него.  Името на договора е променено от Транстихоокеанско партньорство (ТТП) на Всеобхватно и прогресивно транстихоокеанско партньорство (ВПТТП) \r\n \r\n \r\n2017 г. \r\nДесетки хиляди националисти излизат на шествие в полската столица Варшава по случай Деня на независимостта. Според полицията в събитието са участвали около 60 000 души. \r\n \r\n \r\n2016 г. \r\nУспешно е изстрелян сателита WorldView-4 на DigitalGlobe чрез ракета Атлас 5 от военновъздушната база Вандерберг. \r\n \r\n \r\n2014 г. \r\nВъв Варшава се стига до стълкновение между полиция и националисти по време на марша в „Деня за независимост на Републиката“. \r\n \r\nВ Индия умират 11 жени след хирургична стерилизация. \r\n \r\n \r\n2013 г. \r\nЗаместник-министърът на промишлеността на Иран Сафдар Рахмат Абади е убит в Техеран. \r\n \r\nВъв Варшава се открива конференция по проблемите свързани с изменение на климата. \r\n \r\n \r\n2012 г. \r\nВ Словения се провеждат президентски избори. \r\n \r\nВ Сан Марино се провеждат парламентарни избори. \r\n \r\n \r\n2000 г. \r\n155 скиори и сноубордисти загиват, след като релсов лифт се подпалва в тунел в Алпите край Капрун (Австрия). \r\n \r\n \r\n1994 г. \r\nНа търг в Ню Йорк американският милиардер Бил Гейтс заплаща 30,8 милиона долара за ръкопис на Леонардо да Винчи (рекордна цена за ръкопис). \r\nБил Гейтс е американски програмист, предприемач и бизнесмен, съосновател на компанията „Майкрософт“. Роден е на 28 октомври 1955 г. Пълното му име е Уилям Хенри Гейтс ІІІ. Той се ражда в доста заможно семейство, което има дълги години опит и връзки в бизнеса и политиката — неговият прадядо е бил кмет, дядо му е бил вицепрезидент на националната банка, а баща му Хенри Гейтс е известен адвокат. Бил Гейтс притежава около 1,1 милиарда акции от Майкрософт, което се приравнява на около 41 милиарда американски долара и е около 10 % от основния капитал на фирмата. \r\n \r\n \r\n1987 г. \r\nКартината на Ван Гог “Ириси” е продадена за рекордната сума от 53,6 милиона долара. Винсент Вилем ван Гог (1853-1890 г.) е холандски художник. През последните десет години от своя живот развива цялата си художническа дейност - автор е на около 900 картини и 1100 рисунки. Заболява от психична болест и извършва самоубийство през 1890 г., когато е едва на 37 години. Не е особено известен приживе, но посмъртно славата му се разнася, най-вече след като на 17 март 1901 г. в Париж са изложени 71 от неговите произведения. \r\n \r\n \r\n1983 г. \r\nСтудентът от Масачузетския университет - Фред Коен демонстрира първия компютърен вирус в света. \r\n \r\n \r\n1975 г. \r\nАнгола става независима от Португалия след 500 години колониално управление. През 1972 г. Португалското народно събрание променя статуса на Ангола от “отвъдморска провинция” в “автономен щат” с правомощия в областта на вътрешните си работи. Португалия поема управлението на защитата и международните отношения. През 1973 г. се провеждат избори за законодателно събрание.  \r\nПрез април 1974 г. португалското управление е отхвърлено чрез военен бунт. През май същата година новото правителство на Португалия обявява примирие в опитите си да започне мирни преговори. Те са затруднени обаче от проблеми с 500-хилядното европейско население в страната, както и от конфликтите между освободителните движения. \r\nНа 11 ноември 1975 г. Португалия дава независимост на Ангола, чийто първи президент става Агостино Нето. \r\n \r\n \r\n1973 г. \r\nС подписване на примирие между Израел и Египет приключва четвъртата Арабско-израелска война. \r\n \r\n \r\n1972 г. \r\nСАЩ закриват последната си военна база във Виетнам. \r\nВиетнамската война се води от 1957 г. до 1975 г. между САЩ и Южен Виетнам (Република Виетнам) от една страна и Северен Виетнам (Демократична Република Виетнам) и Народния фронт за освобождение на Виетнам (Виет Конг) от друга. САЩ оправдават намесата си във Виетнам чрез \"теорията на доминото\" (част от \"доктрината за гъвкавата реакция\") – те смятат, че ако не се намесят да предотвратят падането на Южен Виетнам под комунистическа власт, под комунистическа власт ще попаднат всички държави в Индокитайски полуостров – Индокитай, Камбоджа, Лаос и т.н. Опасенията по-късно се оправдават. Виетнамската война, заедно със Корейската война и Карибската криза са трите критични точки по време на студената война. Съединените щати губят войната и това е едно от най-тежките поражения на външната политика на страната. \r\n \r\n \r\n1968 г. \r\nМалдивите са обявени за република. \r\n \r\n \r\n1966 г. \r\nНАСА изстрелва пилотирания космически апарат Джемини 12. \r\n \r\n \r\n1965 г. \r\nОбявена е независимостта на Родезия, днешната държава Зимбабве. \r\n \r\n \r\n1952 г. \r\nДжон Мълин и Уейн Джонсън демонстрират в Бевърли Хилс, Калифорния, първото устройство за видеозапис. За изобретението са инвестирани $50 хил. във фирмата за електроника Ampex, която пуска в производство революционния Модел 200 магнитофонна касетка. Работейки заедно с Бинг Кросби, Мълин разработва черно-бяло видеозаписващо устройство до 1950 г. и цветно устройство до 1954 г. Изобретенията намират веднага приложение в телевизията. \r\n \r\n \r\n1944 г. \r\nАмериканският дезертьор Еди Словик е осъден на затвор. Това е единственият случай на осъден за дезертьорство войник през Втората световна война. \r\n \r\n \r\n1943 г. \r\nВ Бейрут французите арестуват президента на Ливан - Б. Хоури. В резултат започва антифренското въстание на мюсюлманите. \r\n \r\n \r\n1940 г. \r\nБритански въздушни удари унищожават половината от италианския флот. \r\nБитката при Таранто от нощта на 11 срещу 12 ноември 1940 г. е част от Втората световна война и се състои при осъществяването на операция “Джъджмънт”. Първата вълна на британските въздушни атаки започва в 22 ч. 58 мин. Съюзническите самолети са малко на брой, но екипажите им са с голям опит, което предопределя успешността на операцията. Атаката унищожава половината от морските сили на Италия, а остатъците от тях намират укритие в Неапол. Британският въздушен отряд претърпява загуба само на 2 самолета. \r\n \r\nОт производство излизат първите автомобили “Джип” от американската компания “Бентъм”. \r\n \r\nВ концлагера Дахау са изпратени 55 полски представители на интелигенцията - това е първото масово нацистко заточение в Дахау. \r\nДахау е първият и най-продължително съществувал концлагер, основан от германските националсоциалисти. Броени седмици след назначаването на Адолф Хитлер за райхсканцлер, на 22 март 1933 г., край града със същото име в близост до Мюнхен е сложено начало на изправителен лагер за политическите противници на управляващите. \r\n \r\n \r\n1939 г. \r\nВ хода на Втората световна война германските окупационни власти извършват масов арест на професори на Католическия университет в Люблин (Полша). \r\n \r\n \r\n1930 г. \r\nАлберт Айнщайн получава патент за проектирания от него през 1926 г. рефригенератор (хладилник). \r\n \r\n \r\n1925 г. \r\nИздадена е първата плоча на джаз музиканта Луис Армстронг. В своето творчество той комбинира традиционното с новаторското, негърския идеал с европеизирания суинг и модерен джаз, грубата простота със спонтанното. \r\n \r\n \r\n1920 г. \r\nВ Уестминстърското абатство в Лондон е открит мемориал на Незнайния войн. \r\n \r\nВрангел заповядва да бъде евакуиран Крим. \r\nПьотър Николаевич Врангел е генерал от царската армия на Руската империя, барон, активен участник в движението на Белогвардейците. Завършва Ростовското реално училище през 1896 година и Горний институт в Санкт-Петербург през 1901 г. Постъпва в армията в Конен полк. Произведен в офицер - корнет от гвардията. През 1918 г. след Октомврийската революция постъпва в Доброволческата армия, от 1919 г. става неин командир. От 1920 г. е в емиграция. Създава Руски общовойнски съюз през 1924 г. - патриотично движение на белогвардейците зад граница. Умира през 1928 г. в Брюксел, Белгия. \r\n \r\n \r\n1918 г. \r\nГлавнокомандващият армиите на Антантата маршал Фердинанд Фош подписва при Компиен, Франция, споразумение за прекратяване на огъня и капитулация на Германия, с което се слага край на Първата световна война. От германска страна под примирието стои подписът на Матиас Ерцбергер.  \r\nПреговорите за примирие се водят трескаво от началото на ноември, когато в Берлин вече е ясно, че Централните сили губят войната, а германските съюзници един по един капитулират. Германският главнокомандващ Паул фон Хинденбург изпраща на 7 ноември телеграма на Фош с искане за среща. Той бърза да уреди примирието, тъй като в Германия тлее революция, а Мюнхен, Берлин и други градове са на ръба на бунта. По време на тридневните преговори Фош се появява само два пъти - отначало, за да попита германците какви са исканията им, и накрая, за да подпише договора. Междувременно германците преговарят с френски и други съюзнически офицери, които настояват в примирието да бъда включена клауза за пълна демилитаризация на Германия. Всъщност реални преговори няма, а едва няколко от германските искания са приети. Те са притиснати допълнително и с новината, че кайзер Вилхелм II е абдикирал. Ерцбергер протака преговорите до максимално договорения предварително срок от 72 часа, но в края на краищата на 11 ноември сутринта полага подписа си и примирието, слагащо край на войната, става факт. В следващите дни в много германски градове избухва революция. В същия ден британците превземат Монс. Примирието е подписано в 5 ч. сутринта. Бойните действия са прекратени около 11 ч. по цялата линия на фронта.  \r\nПолша връща независимостта си. \r\n \r\nАбдикира императорът на Австро-Унгария Карл I Хабсбург. \r\n \r\n \r\n1917 г. \r\nНа съвещание на представителите на левите партии на Русия е взето решение да бъде създадено еднородно социалистическо правителство без участието на болшевики в него. \r\n \r\n \r\n1911 г. \r\nРусия завзема Северна Персия. \r\n \r\n \r\n1909 г. \r\nСАЩ започват изграждането на военноморската база в Пърл Харбър. Мястото на Хаваите е избрано заради изключителната му защитеност от евентуално японско нападение. \r\n \r\n \r\n1893 г. \r\nВ Болшой театър в Москва се състои премиерата на операта на П. Чайковски - “Йоланта”. \r\nБолшой театър е най-големият театър в Европа. Построен е през годините 1821-1824 г. Проектриран е от архитектите О. Бове и А. Михайлов. \r\n \r\n \r\n1889 г. \r\nВашингтон става 42-рия щат на САЩ. \r\nВашингтон (Washington) е щат в северозападната част на САЩ. На север граничи с Канада, на изток с щата Айдахо, на юг с Орегон, а на запад с Тихия океан. Столица на щата е Олимпия, а най-голям град е Сиатъл. \r\nНаселението на Вашингтон е около 6 256 400 души (2005 г.). \r\n \r\n \r\n1831 г. \r\nВъв Вирджиния (САЩ) е обесен ръководителят на въстанието на робите негри - Нат Търнър. \r\n \r\n \r\n1830 г. \r\nОбявено е създаването на държавата Белгия. \r\nКралство Белгия (фр. Belgique, флам. Belgi¸) е държава в Северозападна Европа; граничи с Холандия, Германия, Люксембург, Франция и Северно море. Площ - 30 528 кв. км. Население - около 10 200 000 ж. (2000 г.) - на север - фламандци (59 %), които са от германско потекло и говорят особено немско наречие, а на юг - валонци (41 %), които са романизирани келти и говорят френски език. Законодателен орган - двукамарен парламент. Столица - Брюксел. Населена около 300 пр. Хр. с келтските племена белги. През 57-51 пр. Хр. - покорена от римляните. През V в. е включена във Франкската държава. Вердюнският договор през 843 г. я поделя между Франция и Лотарингия. През IX-XV в. се създават княжествата Фландрия, Люксембург, Брабант, Линбург и др. През XV в. преминава към Хабсбургите. След войната за испанското наследство през 1714 г. Белгия става австрийско владение, след това (1795 г.) е присъединена към Франция, а Виенският конгрес (1815 г.) я поставя под властта на Нидерландското кралство. През 1948 г. образува с Люксембург и Нидерландия Бенелюкс. От 1951 г. е кралство; държавата е преустроена на федеративен принцип. Държавен глава - крал Алберт II, на престола от 9 август 1993 г.; министър-председател - Жан-Люк Дьоан, правителството е сформирано на 23 юни 1995 г. Член е на ЕС и на ООН (1945 г.). \r\n \r\n \r\n1813 г. \r\nКанадско-английските войски отблъскват американците в битката при Комвол (Онтарио, Канада). \r\n \r\n \r\n1805 г. \r\nРуската армия на Михаил Кутузов нанася поражение на френския корпус на маршала на Наполеон Е. Мортие. \r\nМихаил Иларионович Кутузов е руски военачалник, ген.-фелдмаршал. Роден е на 16 септември 1745 г. в Санкт Петербург. През 1759 г. завършва с отличие Дворянското артилерийско училище, след което работи в него като преподавател по математика. През 1761 г. получава първо офицерско звание - прапоршчик, и е назначен за командир на рота в Астраханския пехотен полк; по-късно през 1762 г. е назначен за адютант на естландския (естонския) генерал-губернатор. Като командир на малки отряди участва в потушаването на въстанията на полски бунтовници, в периода 1764-1765 г. По време на Руско-турската война (1768-1774 г.) участва в боевете при Ларга, Кагул и др. През 1774 г. е ранен в слепоочието и загубва лявото си око. През 1784 г. е произведен е в чин ген.-майор. Формира егерски корпус, с който участва в Руско-турска война (1787-1791 г.). Като командир на колона участва в щурма на Измаил (декември 1790 г.) и в сраженията при Бабадаг и Мачин. Ръководител е на руската дипломатическа мисия в Истанбул (1792-1794 г.), проявява се като способен дипломат и спечелва за Русия редица политически и търговски предимства. Известно време (1795-1799 г.) е инспектор и командващ войските във Финландия и изпълнява дипломатически задачи в Прусия и Швеция. През 1798 г. получава званието генерал на пехотата и известно време е литовски (1799-1801 г.), а след това и петербургски (1801-1802 г.) военен губернатор. През 1802 г. изпада в немилост и напуска армията, като се пенсионира. По време на Руско-австро-френската война (1805 г.) е назначен за командващ руската армия, изпратена да помага на Австрия. След капитулацията на австрийската армия при Улм чрез знаменития марш-маньовър от Браунац до Оломнец успява да спаси руски войски от удара на Наполеон I. В хода на отстъплението спечелва 2 сражения при Алщетен и Кремс. След разгрома на руската армия при Аустерлиц (2.12.1805 г.) Михаил Кутузов успява да спаси остатъците от войските. Известно време заема второстепенни длъжности: киевски губернатор (1806-1807 г.), командир на корпус в молдовската армия (1808 г.), литовски военен губернатор (1809-1811 г.). Назначен е за командващ молдовската армия и успява с активни действия с една кампания (1811 г.) да завърши войната. На 29 октомври 1811 г. получава титлата граф. Носител е на ордена “Св. Георги” II степен. Като опитен дипломат сключва Букурещки мирен договор. В началото на войната (1812 г.) е началник на Петербургското, а след това на Московското опълчение. Назначен за главнокомандващ през август 1812 г. Чрез успешни и ловки маневри дава генерално сражение на Наполеон при Бородино, но не му позволява да спечели стратегическата победа. За да запази армията, Кутузов отстъпва Москва и по-късно принуждава Наполеон да се оттегли по опожарения и разрушен път през Смоленск. След няколко сражения френската армия е победена и напуска Русия. Получава звание княз на Смоленск (6 декември 1812 г.). Ръководи действията на руската армия в началото на Европейския поход. Умира в Полша на 28 април 1813 г. \r\n \r\n \r\n1794 г. \r\nВъв Франция е забранен клубът на якобинците. \r\nЯкобинците са членове на Якобинския политически клуб в Париж по време на Великата френска революция, които изразяват интересите на радикалната буржоазия. Якобинците са ляво течение в революционната опозиция. Името им идва от манастира Св. Якоб край Париж, в който се се събират. \r\n \r\n \r\n1790 г. \r\nВ Англия за първи път са внесени от Китай първите хризантеми. \r\n \r\n \r\n1630 г. \r\nЗаговорът начело с кралицата-майка на Франция Мария Медичи претърпява неуспех. Заговорниците изискват от крал Луи XIII оставката на кардинал Ришельо. Кралят взема страната на кардинала. След това по заповед на Ришельо замъците на заговорниците са изравнени със земята, а Медичи и братът на краля Гастон, херцог Орлеански, по-късно са изгонени от страната. \r\n \r\n \r\n1480 г. \r\nРуският народ е освободен от татаро-монголско робство. На река Угра Ахмад-хан оттегля войските си и отстъпва. Това е краят на робството, което потиска руския народ в продължение на няколко века. \r\n \r\n \r\n1417 г. \r\nВ Констанца завършва започналият още през 1414 г. събор, който слага край на Великата схизма, когато на папския престол се намират едновременно трима папи. За папа е избран Одо Колона, който приема името Мартин V. До обявяването му за папа той е обикновен мирянин и преминава всички църковни йерархически степени за времето, в което протича събора. \r\n \r\n \r\n1215 г. \r\nОрганизиран е най-големият в историята на средновековието Латерански Вселенски събор, който се ръководи от папа Инокентий ІІІ. Съборът отменя ордалиите и показанията под клетва, а вместо тях въвежда т.нар. формална сила на доказателствата. Въвеждат се като нови наказания: \r\n- интердикта, като общо наказание над село, град или цяла държава; \r\n- отлъчването, което вече е било прецедент при Григорий VІІ. \r\nІV-тият Латерански събор постановява в кои случаи папата може да отлъчва (респ. отлъчване се е практикувало и спрямо по-дребни особи). \r\n \r\n \r\n \r\n На тази дата са родени: \r\n1974 г. \r\nРоден е Леонардо ди Каприо – американски актьор. В началото на кариерата си той участва в реклами, телевизионни предавания и сериали. Дебютира в игралното кино с ролята на Джош във “Видове-3”. Големият успех за Леонардо ди Каприо идва след участието във филма “Животът на момчето” (1993 г.), където ди Каприо партнира на Робърт де Ниро. Първата номинация за “Оскар” е за ролята му в “Защо тъгува Гилбърт Грейп” (1993 г.). Леонардо ди Каприо става звезда след участието във филма “Титаник” (1997 г.). Филмография: \"Баскетболни дневници\" (1995 г.), \"Пълно затъмнение\" (1995 г.), \"Ромео и Жулиета\" (1996 г.), \"Желязната маска\" (1998 г.), \"Знаменитости\" (1998 г.), \"Плажът\" (2000 г.), \"Нюйоркски бандити\" (2002 г.), \"Хвани ме, ако можеш\" (2002 г.), \"Александър Велики\" (2003 г.). \r\n \r\n \r\n1945 г. \r\nРоден е Даниел Ортега, бившият 79-ти и настоящ 83-ти президент на Никарагуа. След победата на Сандинистката революция през 1979, става президент на Никарагуа и управлява до 1990 г.  По време на управлението си, Ортега е подкрепян от СССР и другите комунистически страни, от които получава милиони $ помощи и военна техника, с помощта на които да се бори против \"контрите\" - военни отряди, противници на комунистическото управление на страната, финансирани и обучавани от ЦРУ. След спиране на помощите през 1989, поради разпадането на СССР, е принуден да търси мирно разрешаване на конфликта и да разреши демократични избори, които губи катастрофално. На 10 януари 2007 г. става за втори път президент на Никарагуа, след като печели президенстките избори през ноември 2006 г. с 38% от гласовете. Макар конституцията на Никарагуа да забранява заемането на президентския пост от един човек в два последователни мандата, контролираният от сандинистите Върховен съд разрешава на Ортега да се кандидатира за нов мандат и на изборите през ноември 2011 година той е преизбран с 63% от гласовете. \r\n \r\n \r\n1935 г. \r\nРодена е Биби Андершон - шведска актриса. Героините и изразяват противоречивата същност на света, в който живеят: \"Седмият печат\" (1957 г.), \"Поляната с дивите ягоди\" (1957 г.), \"Лицето\" (1958 г.), \"Любовницата\" (1962 г.), \"Персона\" (1966 г.), \"Дуел в Диабро\" (1966 г.), \"Страст\" (1970 г.), \"Докосването\" (1971 г.), \"Сцени от един семеен живот\" (1973 г.), \"Над Сантяго вали\" (1976 г.), \"Никога не съм ти обещавала градина с рози\" (1977 г.), \"Квинтет\" (1979 г.), \"Страхотна жена\" (1985 г.). \r\n \r\n \r\n1928 г. \r\nРоден е Карлос Фуентес - мексикански писател. Завършва право. Дебютира през 1954 г. със сборник разкази “Замаскирани дни”. Фуентес е автор на романите “Област с най-прозрачен въздух” (1958 г.), “Чиста съвест” (1959 г.), “Смъртта на Артемио Круз” (1962 г.), посветени на най-новата мексиканска  история. Заедно с произведенията на Х. Рулфо те стават нов етап във формирането на мексиканската реалистична проза. В романите “Смяна на кожата” (1967 г.) и “Рожден ден” (1975 г.) Фуентес разширява художествения арсенал за сметка на неоавангардистките похвати. Изявява се като драматург (“Всички котки са сиви”, 1970 г.) и критик-есеист (“Новият испано-американски роман”, 1969 г.). \r\n \r\n \r\n1922 г. \r\nРоден е Кърт Вонегът - един от класиците на съвременната американска литература. Вонегът е натурализиран американец. По-известните му произведения (много от които преведени и на български) са: \"Механично пиано\", \"Майска нощ\", \"Сирените на Титан\", \"Кланица N 5\", \"Котешка люлка\", \"Закуска за шампиони\", \"Фарс, или Никога вече самота\", \"Затворникът\", \"Бог да ви поживи, мистър Роузуотър\", \"Точният мерник\", \"Галапагос\", \"Синята брада\" и др. Вонегът умира на 11 април 2007 в Манхатън, Ню Йорк. \r\n \r\n \r\n1866 г. \r\nРоден е Антоан Мейе - френски лингвист. Следва в парижката Сорбона. Мейе е професор в Практическото училище за висши знания (1891 г.) и “Колеж дьо Франс” (1906 г.). Член е и секретар на Парижкото лингвистично дружество. Представител на социологическата школа в езикознанието. Автор на трудове по сравнително индоевропейско езикознание и за отделните езикови семейства: “Сравнителна граматика на класическия арменски език”, “Индоевропейските диалекти”, “Въведение към изучаването на индоевропейските езици”, “Езиците в нова Европа” и др. Антоан Мейе умира на 21 септември 1936 г. в Шатомеян. \r\n \r\n \r\n1851 г. \r\nРоден е Жак Бертийон - френски статистик и антрополог. Син на Л. А. Бертийон. Той взема участие в работата на Международния статистически институт, за когото през 1895 г. подготвя проект за международна класификация на професиите. Разработва и проблеми на демографията. Бертийон умира през 1922 г. \r\n \r\n \r\n1821 г. \r\nРоден е Фьодор Достоевски - руски белетрист реалист, член-кореспондент на Петербургската академия на науките (1877 г.). Заради участие в революционната организация на петрашевците е арестуван, осъден на смърт, но вместо изпълнението на присъдата е изпратен на каторга в Сибир (1850-1854 г.) и на принудителна военна служба. Той е автор на психологически романи, в които осмисля социалните противоречия, търсенето на обществена и човешка хармония. Негови романи са \"Престъпление и наказание\", \"Идиот\", \"Братя Карамазови\", \"Бесове\", повести - \"Бели нощи\", очерци - \"Записки от мъртвия дом\", публицистика, литературна критика. В \"Дневник на писателя\", в статии и бележки отразява страданията на българите през османското робство и защитава правото им на свободен живот. Фьодор Достоевски умира през 1881 година. \r\n \r\n \r\n \r\n На тази дата умират: \r\n2005 г. \r\nУмира Питър Дракър, американски специалист и автор на книги по теория на управлението и бизнес мениджмънта, както и социален еколог. \r\n \r\n \r\n2004 г. \r\nУмира Ясер Арафат – арабски политик; основател и лидер на палестинската нелегална организация Ал Фатах и председател на Организацията за освобождение на Палестина (ООП). \r\nЯсер Арафат е роден на 4 август 1929 г. - официално в Йерусалим, но вероятно в Кайро. Участва във войната от 1948 г., която завършва със създаването на Израел. През 1958 г. основава движението за борба срещу еврейската държава \"Ал Фатах\". През 1969 г. е избран за председател на изпълнителния комитет на Организацията за освобождение на Палестина (ООП). Ръководи въоръжената кампания срещу Израел от съседните страни Йордания и Ливан, което води до експулсирането му оттам и изгнаничеството му в Тунис. \r\nПрез 1987 г. започва преговори с Израел. След договореностите от Осло през 1993 г. получава Нобелова награда за мир, заедно с тогавашния израелски премиер Ицхак Рабин и външния министър Шимон Перес. \r\nАрафат е избран за президент на палестинската автономия през 1996 г. След силен международен натиск едва през 2003 година се съгласява да назначи премиер. Кабинетът на Махмуд Абас просъществува по-малко от четири месеца заради отказа на Арафат да преотстъпи контрола върху службите за сигурност. Наследникът на Абас - Ахмед Корей, също не издържа на авторитаризма на Арафат и няколко месеца преди смъртта му подава оставка, която после оттегля. \r\n \r\n \r\n2001 г. \r\nУмира Кен Киси - американски писател, актьор (бивш спортист), култова фигура за американската младеж от 60-те години на XX век. Той е роден през 1935 г. в Ла Хунта, Колорадо, САЩ. Детството и младостта му минават в Спрингфийлд, Орегон, където семейството му се премества да живее. Учи в Орегонския университет в Юджийн, работи като санитар в психиатрия. През 1962 г. излиза романът му “Полет над кукувичето гнездо”, посрещнат с огромен интерес от критиката и читателите. През 1963 г. книгата е адаптирана за театъра, а по-късно М. Форман прави филм по нея, отличен с 5 награди “Оскар” през 1974 г. (в гл. роля - Джек Никълсън). През 60-те години на XX век е водач на рокгрупата “Веселите палавници”, която осъществява “психеделично” пътешествие със стар, изрисуван автобус из САЩ. През 1966 г. Кен Киси е задържан в затвора “Сан Матео” за притежаване и употреба на марихуана. Вторият роман на Киси е семейната сага “Понякога велика идея” (1964 г.). През 1980 г. излиза книгата му “Седем молитви на баба Уитнър”. Автор е й на романа “Песента на моряка”. \r\n \r\n \r\n1986 г. \r\nУмира Фахри Юмеров Ердинч – писател и преводач. Роден е на 1 януари 1917 г. в Акхисар, Турция. През 1936 г. завършва педагогическо училище в Балъкесир. В периода 1938-1939 г. е студент по театрознание в Анкарската държавна консерватория. Работи като учител, строителен работник, в радиотеатъра към Радио Анкара. За обида на президента е задържан в Анкарския затвор. От 1949 г. живее в България, а през 1965 г. приема българско гражданство. Редактор е в издателството на БКП (1952-1953 г.), в \"Народна просвета\". Първите му печатани стихотворения са от 1934-1935 г. във вестник \"Балъкесир\". Фахри Ердинч сътрудничи на централния печат в Истанбул и Анкара. Издава няколко книги със стихове, разкази, романи и драми в Турция. В поезията си следва линията на Н. Хикмет, а в прозата - на С. Али. Темата за съвременна Турция продължава и в произведенията си, превеждани и издавани в България: \"Скорпиони\" (1956 г.), \"Бунтовникът\" (1956 г.), \"Горчив залък\" (1968 г.), \"Еликсирът\" (1976 г.), \"Братски дом\" (1978 г.) и др. \r\n \r\n \r\n1961 г. \r\nУмира Василий Василиевич Каменски – руски поет. Един от първите руски пилоти (1910-1919 г.). Василий Каменски е роден на 17 април 1884 г. Започва да печата през 1904 г. Ранните му стихове са под влияние на футуризма, близък е на Вл. Маяковски. През 1915 г. излиза от печат романът “Стенка Разин”, проникнат от романтично свободолюбие. Характерният тон в лириката му е безгрижното упоение от битието, стихийно-радостното отношение към живота. Публикува поетичните сбирки: “Танго с коронованите. Железобетонни поеми” (1914 г.), “Босоноги девойки” (1917 г.), “И това го има …” (1927 г.), “Стихове за Закавказието” (1932 г.), “Родина на щастието” (1938 г.); поемите “Стенка Разин” (1912-1920 г.), “Цувама” (1920 г.), “Емелян Пугачов” (1931 г.), “Младостта на Маяковски” (1932 г.), “Иван Болотников” (1934 г.), “1905-та” (1934 г.), “Поема за Кама” (1934 г.); романа “Пушкин и Дантес” (1928 г.); повести, кн. с очерци и мемоари. \r\n \r\n \r\n1927 г. \r\nУмира Вилхелм Людвиг Йохансен - датски биолог. Той изгражда основите на експерименталната генетика. Йохансен е професор и е член на Шведската Академия на науките от 1924 г. Преподавател е в Института по физиология на растенията в Копенхагенския университет. В научния си труд \"Елементи на точното учение за наследствеността\" (1909 г.) въвежда и анализира основните понятия на съвременната генетика - ген, генотип, фенотип и чисти линии. Разработва математични методи за изследване. \r\n \r\n \r\n1855 г. \r\nУмира Сьорен Киркегор - датски философ и писател, смятан за основоположник на екзистенциализма. Той е роден на 5 май 1813 г. в Копенхаген. През 1845 г. Киркегор е кандидат по теология и е поканен за пастор, но се отказва и започва ожесточена борба против официалната религия. Нарича себе си “вярващ антитеолог”, критикува официалната Църква, но и Хегел. За Киркегор науката, която е основа на производството, не може да отговори на въпроса за истината и свободата. За основното понятие на неговата философия - екзистенцията, смята, че не може да се обхване от науката, защото стои в основата на мисленето. Затова екзистенцията се разбира най-добре (има най-избистрен вид) в художественото творчество. Определя 3 стадия в развитието на човешката личност (на тях е посветено и основното му произведение “Или-или”): 1) eстетически; 2) eтически и 3) религиозен стадий на крайностите. На 42 годишна възраст има 38 книги; този стадий е определен в “Страх и трепет - Диалектическа лирика”). Ключова в религиозното учение на философа е категорията “парадокс”. Идеите му са основа на екзистенциализма във философията, възприети са от различни католически и протестантски философи, оказват влияние върху “диалектическата теология” на К. Барт. \r\n \r\n \r\n1751 г. \r\nУмира Жулиен Офре дьо Ламетри - френски философ и лекар. Следва богословие, физика и медицина в Лайден. Пръв във Франция дава последователно изложение на системата на механистичния материализъм и на сенсуализма. В съчинението си \"Човекът машина\" (1747 г.) разглежда човешкия организъм като самозадоволяваща се машина, подобна на часовниковия механизъм. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.11.11", "title": "Денят 11 ноември в световната история"}
{"url": "http://www.focus-news.net/news/2019/11/11/2718211/petyo-blaskov-tsvetanov-neka-si-govori-borisov-pravi-kakvoto-tryabva.html", "text": "Цветанов нека си говори - Борисов прави каквото трябва. Това каза Петьо Блъсков от в. „Труд“ в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\n Липсата на алтернативна опозиция в лицето на БСП \r\n„Кажи сега на тези избори, на които всички обещаваха победа и накрая всички се оказаха победители, кой и на какво основание иска, но и може ли да управлява България?“, попита в началото на разговора водещата Илиана Беновска. Петьо Блъсков отговори, че обикновено след изборите всички се обявяват за победители, но фактите са малко по-различни. Той продължи, че ГЕРБ са участвали на изборите с това, което са направили и то се вижда, става въпрос не само за магистрали, инвестиции и подредба на държавата. „Така че те това, което говорят, те са го направили. За съжаление продължава абсолютно безсмисленото присъствие на БСП на политическата сцена!“, добави той. „Защо говориш така?“, попита водещата Илиана Беновска. Събеседникът ѝ отговори, че БСП работят в политиката вгледани в своя пъп, работят без позиция, без доктрина и без реално ляво гледане на събитията. Той уточни, че не иска да обобщава, но има върхушка в партията, начело с Корнелия Нинова, която е вгледана в пъпа си и иска само власт. „Защо, какво имане се крие в тази власт?“, попита водещата. Блъсков отговори, че не знае, но по-голямата беда е, че това продължава вече твърде дълго време. „Една държава не може да се развива на политически „куц крак“, те така са я оставили държавата благодарение на своята идеологическа немощ, благодарение на своята затвореност, капсулиране, битки вътре! Занимават се само с вътрешни опозиции, а трябва да имат ясна политика, ясна идеология, ясна доктрина на лява партия, а не само да се чудят с какво да се заяждат, става махленска разправия!“, заяви Блъсков.  \r\n„С риск да обидя вътрешната опозиция, за която говориш, аз ще кажа, че ето, преди малко беше Борислав Гуцанов, шефът на БСП-Варна, мога да кажа, че Корнелия Нинова му готви „отсичането“ на главата неизвестно по какви причини. Ще успее ли вътрешната опозиция да се консолидира на идейна основа, както говориш ти, за да се прилагат законите?“, попита водещата Илиана Беновска. Събеседникът й отговори, че това е пътят, а в БСП има и разумни хора, които познават лявата доктрина и би трябвало по този път да се смени сегашното ръководство на партията и да се работи за реална лява политика в държавата. „Премиерът Борисов онзи ден в типичния си стил каза, че става скучно. Ами то не само, че става скучно, а става и опасно за политическото здраве на държавата да караме на „куц крак“, необходима е реална алтернатива на дясното, а тя отсъства, няма я!“, заяви Блъсков.  \r\n„Понеже знам, че обичаш каламбурите, да ти пусна един каламбур – ще може ли лявомислещата част от БСП, която следва 100 годишната традиция на тази партия, да остави Корнелия Нинова „по парфюм“?“, попита водещата Илиана Беновска. Гостът й отговори: „Ами да я остави по парфюм сега, какво да правим! Хубаво е да се каламбурим, но процесът става много сериозен, затова окуця политическият живот у нас благодарение на абсолютно различната от времето, от мястото политика, която в момента развива ръководството на БСП в лицето на Корнелия и трима души там наоколо. Не знам, но нали знаеш, да не кажа лоша дума сега, но винаги става въпрос за пари!“. „И аз затова те питам – какво имане е скрито тук?“, отново попита водещата Илиана Беновска. Гостът й отговори, че вероятно има някакви интереси, които той не знае, ако говорим за нещата като цяло трябва да кажем, че има отсъствие на политическа опозиция, липса на производителния политически модел, който работи в цял свят – модела на консерватори и либерали. „При нас това го няма, за съжаление, от 15 години и затова политическият продукт не е много състоятелен! Ние имаме икономически продукт и докладите на водещи икономически институти го потвърждават, но политическият ни продукт все още е в сферата на неизясненото, на хаоса!“, посочи той.    \r\n„Като говориш за продукти, преди малко Георги Марков каза много интересно съждение, не знам дали Борисов няма да се обиди, каза, че Борисов е „Хитър Петър“ на Прехода, но е и „Мека Мария“ с протестъри, НПО-та и други!“, припомни водещата думите на народния представител от ГЕРБ. Събеседникът ѝ отговори: Не бих искал да коментирам думите на този човек, той си знае!“. „Не, говорим за умението да балансираш, умението да изграждаш, това е Хитър Петър в българския фолклор! Продължавам за Борисов, предстои посещение в Белия дом, вчера той заяви, че е свързал Изтока и Запада през България с магистралата през Сърбия! Ще успее ли да свърже пък САЩ и Европа през България?“, продължи водещата Илиана Беновска. Гостът й отговори, че това е много „висока топка“ в политиката и е чест за България и лично за Борисов, че такава среща ще се случи. Той продължи, че резултатите със сигурност ще бъдат полезни за нас, но има нещо още по-важно в тази среща. „В тази среща като в миниатюра е отразен един много важен процес, който върви в момента в световната политика, това е процесът на изчистване на истеризирането на отношенията Изток-Запад. В основата на този процес е Доналд Тръмп. Смекчаване на тази истерия, преминаване към логичното, към полезното за отечествата, за държавите, това е най-ценното в неговата политика. Разбира се той си има своите врагове в лицето на американските леви, но това е консерватизмът и Тръмп е негов изключителен представител, шанс за света е, че той е президент на САЩ! Всеки би казал – нашият премиер ходи в Русия, сега ще ходи в Америка, какви са тези работи? Ами такива са работите, ако искаме светът да е спокоен, да се развива добре, да има благоденствие, а не само истерия и кръв – това е пътят!“, заяви Блъсков.  \r\n Приключена ли е тамата „Цветан Цветанов“ за ГЕРБ?   \r\n„А какъв знак дава тази среща Тръмп-Борисов, ще го свържа с нещо, което се случва днес и преди няколко дни – Цветанов направи един воаяж от името на своя евро или не знам какъв център, по полицейски теми мисля, и Борисов в едно интервю каза – „Ще го видя аз той какви ги върши в САЩ!“, а Цветанов днес каза, че му „биел алармата“, че в ГЕРБ не се говорело открито, че имало подмазвачи, цитирам малко произволно, че му раболепничат и Борисов трябва да реформира ГЕРБ едва ли не!“, продължи водещата Илиана Беновска. Събеседникът й попита: „Искаш да кажеш, че Цветанов дава акъл на Борисов ли? Това си е за сметка на Цветанов в крайна сметка! Щом е решил да дава акъл на Борисов, можеш ли да го спреш!“.  \r\n„Ако вървим по линията ще оставят ли Корнелия „по парфюм“, аз ще кажа друго – Борисов остави Цветанов „по асансьор“!“, коментира водещата Илиана Беновска. Петьо Блъсков отговори: „Ние винаги се опитваме да търсим под вола коза. Ами няма коза под вола, приключена е тамата „Цветанов“. Ясно е защо, въпреки че аз продължавам да твърдя, че той от цялата тази група, която беше атакувана за апартаменти, разправии с тях и сделки, които са, да не кажа съмнителни, но нелицеприятни, при него нещата са най-нормални юридически и финансово. Морално разбира се той е много укорим. Приключена е темата, нека той си говори едно, пък премиерът прави каквото трябва! Защо да ровим, там няма нищо!“.  \r\n Позицията на Сергей Станишев за представянето на БСП на местните избори \r\n„А позицията на президента ПЕС Сергей Станишев, вероятно си я чел, по отношение на БСП, Корнелия Нинова и местните избори – нямаше празно в нея!“, попита водещата Илиана Беновска. Събеседникът й отговори: „Думите на Сергей Станишев не са най-любимото ми четиво, но той е успял да излезе от „теснотията“ на политическото ляво мислене и е казал нещата по човешки, но точно. И дано по този начин да се е развил благодарение на дългото си присъствие в европейската лява игра!“.  \r\n„Споменавам ти я не само защото тя е насочена към един много сериозен анализ на днешното състояние на БСП под управлението на Корнелия Нинова, а и защото го свързвам с това, което ти много точно каза за Доналд Тръмп като балансьор умиротворител и създаващ нов модел на консолидация на икономики и може би и правила. Сергей Станишев и той в тази посока като че ли отива с тази позиция?“, попита водещата Илиана Беновска. Гостът й отговори, че в политиката именно това трябва да е основополагащо, а не конфронтацията. Той продължи, че разбира се лявото и дясното имат своите различни решения за определени проблеми, но кои са по-добри се решава на избори. Според него „балансньор“ не е думата, с която трябва да се характеризира Тръмп. Водещата отбеляза, че това не е лоша дума. Блъсков се съгласи, но подчерта, че американският президент е доста по-боен характер.  \r\n Решението на президента Радев да върне указа за назначаването на Иван Гешев за главен прокурор   \r\n„Какво ще прави сега президентът Радев?“, попита водещата Илиана Беновска. Петьо Блъсков отговори: „Аз да ти кажа съм му малко ядосан. Той имаше изключителния шанс да постъпи мъдро и държавнически. Той вместо да седи като един изключителен солист, да седи като един „Павароти“ на сцената, той отиде в хора на едни кресльовци!“.  \r\n„Не си прав, веднага те поправям. Какво направи той – той направи наистина соло изпълнение, 5 минути преди да се срещне с Венецианската комисия той изпя своята ария!“, отбеляза водещата Илиана Беновска. Събеседникът й отговори: “Това не е ария, а участие в хора на едни измислени политически личности или безличности!“. Той продължи, че част от аргументите на държавния глава да не подпише указа за назначаването на Иван Гешев са доста несериозни, той повтаря непрекъснато, че не е имало състезание, но в същото време Конституцията ясно казва, че законът е спазен. „Спазена ли е Конституцията? Спазена е! Ама нямало състезание, това да не е конкурс за красота, да не е конкурс за обществена поръчка, че не може само с един! Пълни глупости са това, че нямало състезание!“, заяви Блъсков.  \r\n„Но каква е мотивацията, какъв е дълбочинният анализ на неговото изявление, на неговата проява“?“, попита водещата Илиана Беновска. Събеседникът й отговори: „Де да знам, както казваше баба ми – някой ден ще стане бели!“. Ще разберем. Но според мен е грешка, можеше да постъпи мъдро, спокойно, да си каже аргументите, че е очаквал така и така, но уважава Конституцията! Той каза, че я уважа, но в такъв план я уважава, а не в нормалния. Трябваше да каже, че уважава решението на висшия орган на съдебната власт, приема това тяхно решение и пуска указа. Нищо по-лесно и правилно от това!“.  \r\n Изявлението на председателя на ДПС Карадайъ след балотажа за промяна на модела на управление   \r\n„Как приемаш изявлението на председателя на ДПС след края на балотажа, че ДПС искат промяна?“, попита водещата Илиана Беновска. Петьо Блъсков отговори, че това вече започна да става клише и попита промяна на какво. Водещата отговори „на модела ГЕРБ“. Събеседникът й отговори, че този модел може да се промени само ако има реална политическа опозиция с ясно политическо лице. „ДПС са много ясни!“, отбеляза водещата Илиана Беновска. Гостът й отговори, че все пак ДПС са секторна партия. Водещата отбеляза, че ДПС вече са 30 години в политиката и се говори, че могат да изпреварят дори БСП. Блъсков отговори: „Могат разбира се, помним „Боянските ливади“ отпреди 27-28 години. Те бяха много показателни тогава за енергията на тази партия, те винаги, когато се мобилизират, могат да свършат много работа!“.  \r\n„Мисълта ми е къде ще застане ДПС в баланса между БСП и ГЕРБ?“, попита водещата Илиана Беновска. Събеседникът й отговори, че идеологически ДПС са се определили като либерална партия, така че би трябвало да застанат на страната на БСП. „Езичето на везната!“, продължи водещата. Гостът й отговори, че така са се определили по доктрина, а вече политическото решение си е тяхно, защото обстоятелствата понякога изискват да се действа по друг начин, макар и с леко отместване от доктрината, но да се свърши някаква работа за отечеството. „Доган ще бъде ли далновиден пак?“, попита водещата Илиана Беновска. „Той винаги е бил далновиден и аз се чудя защо той толкова много се скри, само от време на време се обажда. Не е зле да се показва по-често в политиката!“, отговори Петьо Блъсков с което завърши своето участие в седмичното обзорно политическо предаване „Беновска пита“ по „Канал 3“ и „Радио К2“ на 10-ти ноември 2019 година.", "date": "2019.11.11", "title": "Петьо Блъсков: Цветанов нека си говори - Борисов прави каквото трябва"}
{"url": "http://www.focus-news.net/news/2019/11/11/2718216/protoyerey-boris-petrov-mnozhestvo-vyarvashti-otpravyat-svoyata-prosba-pred-chudotvorniya-obraz-na-sv-mina-v-obradovskiya-manastir.html", "text": "Множество вярващи отправят своята просба пред чудотворния образ на Св. Мина в Обрадовския манастир. Това каза в интервю за сутрешния блок „Добро утро, България” на  Радио „Фокус”  игуменът на манастира „Св. Мина“ протойерей Борис Петров. Православната църква почита св. великомъченик Мина и Божиите угодници Виктор и Викентий. В този ден хиляди християни, с надежда да се случи чудо в живота им, се отправят към манастира “Св. Мина”, за да се поклонят пред чудотворния образ на светеца в манастира и да попросят от него помощ и закрила. „В днешния ден, както подобава, най-важният момент от отбелязването на празника е отслужването на Светата Божествена литургия. По време на литургията се извършва Тайнството на Евхаристията – тялото и кръвта Христови се предоставят на вярващия народ, за да може да се причести с тях, за да се съедини с Христос и да бъде в общение с него. От друга страна, отправяме и молитва към Светия великомъченик Мина, чиято памет честваме в днешния ден. В днешния ден се събира голямо множество от вярващи поклонници, които сърдечно отправят своята просба пред чудотворния образ на Светия великомъченик Мина, който се намира в Светата обител и при частицата от неговите Свети мощи. Всеки със своята просба, всеки със своята болка очаква неговата помощ небесна и застъпничество пред Бога“, отбеляза той. Протойерей Борис Петров припомни, че чудотворната икона на Свети великомъченик Мина е дошла в манастира през 1950 година. Тя е нарисувана от руския художник Михаил Малецки, на когото на сън светията се явил и сам е пожелал да го нарисува и да донесе иконата в манастира. С идването си в манастира иконата проявява дар на чудотворство, каза още игуменът на манастира. \r\nЕлеонора ЧОЛАКОВА", "date": "2019.11.11", "title": "Протойерей Борис Петров: Множество вярващи отправят своята просба пред чудотворния образ на Св. Мина в Обрадовския манастир"}
{"url": "http://www.focus-news.net/news/2019/11/11/2718223/pregled-na-osnovnite-temi-v-dobrudzhanskiya-pechat.html", "text": "„Свлачищни терени във вилната зона „Фиш-фиш“ край Балчик ще бъдат укрепени“, съобщава вестник  „Нова добруджанска трибуна“ . Информацията е на кметската управа в морския град. Общината вече е обявила обществена поръчка за изготвяне на работен проект за стабилизиране на зоната. При обстоен инженерно-геоложки оглед на терена преди няколко години са прокарани 12 проучвателни сондажи на дълбочина повече от 70 метра. „Паякът е вдигнал 580 автомобила досега“, съобщава изданието. От началото на дейността на репатриращия автомобил в Добрич до настоящия момент това са данните, съобщени от Общината. Глобата, съгласно общинската наредба за организация, безопасност на движението и дисциплината на водачите, е 50 лв. „Отвлечената Виктория няма да съди похитители си“, съобщава изданието. 18-годишната девойка, която през лятото на миналата година бе отвлечена и държана 20 дни в плен, не желае да предяви граждански иск срещу похитителя си Мирослав и не иска да бъде конституирана като частен обвинител в производството. 34-годишният Мирослав Дяков е обвинен в извършване на три престъпления.  \r\n„Без прецедент: ВМРО гласуваха за шеф на ОбС- Добрич с БСП и ДПС“, съобщава на първа страница вестник  „Добруджанска трибуна“ . По волята на „революционерите“ председател на Общинския съвет е Добрич е станала шефката на БСП в Добруджа Мая Димитрова. Очаква се отстраняването на областния управител Красимир Кирилов заради действията му по време на предизборната кампания и веднага след нея. В рубриката „Новини“ едно от заглавията гласи: „Прекрояване на Общинския съвет след първи декември тази година“. Членовете на местния законодателен орган трябва да решат дали ще запазят фирмите си, които имат договори с Община Добрич и дружества с нейно участие или ще напуснат. На тяхно място ще влязат следващите по ред в регистрираните кандидатски листи. И още една тема в същата рубрика – „Дико Иванов ще ръководи Общински съвет в Община Добричка“. Областният управител Красимир Кирилов е заклел новоизбраните общински съветници, кмет на общината и кметове на населени места в най-голямата по територия и брой населени места община в областта. „Старият Добрич“ отбеляза 40 години с концерт на ансамбъл „Добруджа“, съобщава изданието. За пореден път невероятните изпълнители и танцьори на ансамбъла са докоснали публиката до необятния български фолклор, който не само е съхранен през вековете, но е съхранил и нас като българи и е определил българската съкровищница.", "date": "2019.11.11", "title": "Преглед на основните теми в добруджанския печат"}
{"url": "http://www.focus-news.net/news/2019/11/11/2718222/bozhestvenata-sv-liturgiya-shte-bade-otsluzhena-v-obradovskiya-manastir-sv-mina-v-sofiya.html", "text": "Божествената св. Литургия ще бъде отслужена в Обрадовския манастир „Св. Мина”, предаде репортер на  Агенция „Фокус“ . Поводът е, че днес Православната църква прославя св. Мъченик Мина. Във всички епархии на Българската православна църква се отслужва празнична света Литургия. В София се очаква на празника хиляди богомолци да почетат храмовия празник на Обрадовския манастир „Св. Мина”, да участват в Божествената св. Литургия и се поклонят на чудотворната икона на светеца.  \r\nНикола ПЕТКОВ", "date": "2019.11.11", "title": "Божествената св. Литургия ще бъде отслужена в Обрадовския манастир „Св. Мина” в София"}
{"url": "http://www.focus-news.net/news/2019/11/11/2718217/tass-prezidentat-na-boliviya-evo-morales-podade-ostavka.html", "text": "Президентът на Боливия обяви, че подава оставка, предава  ТАСС . \r\n„Подаваме оставка, за да не бъдат подлагани на нападки нашите братя и сестри от държавната администрация“, заяви държавният глава в обръщение, предадено чрез социалните мрежи. \r\nМоралес смята, че в страната се провежда държавен преврат. „Братя и сестри, искам да ви кажа, че нашата борба не завършва. Ще продължим да се борим за равенство и мир“, добави той. „Сега мое задължение като президент е да намеря начин да успокоя ситуацията“, подчерта Моралес. \r\nПо-късно на пресконференция в Чиморе, излъчена по телевизионния канал TeleSUR, Моралес съобщи, че няма да напусне Боливия след оставката си. \r\n„Няма да си тръгна от Боливия, нямам причини да бягам“, подчерта той. \r\n \r\nПревод и редакция:", "date": "2019.11.11", "title": "ТАСС: Президентът на Боливия Ево Моралес подаде оставка"}
{"url": "http://www.focus-news.net/news/2019/11/11/2718214/el-pais-voks-stana-tretata-nay-golyama-partiya-v-ispanskiya-parlament-otnovo-pechelyat-sotsialistite.html", "text": "Социалистическата партия (СП) на действащия премиер Педро Санчес отново спечели най-много гласове, но пак остана далеч от абсолютното мнозинство на парламентарните избори в Испания в неделя, пише електронното издание на вестник  El Pais . \r\nСлед преброяването на близо 99% от гласовете, СП получава 120 места – с три по-малко от вота на 28 април. Консервативната Народна партия (НП) печели 87 кресла – увеличавайки значително присъствието си от 66-те депутати на предишните избори, когато постигна най-лошия си резултат в историята. Най-големият печеливш от вота обаче е дясно-популистката партия „Вокс“, който скочи от 24 на 52 места в парламента и така се превърна в трета политическа сила в Конгреса на Испания. \r\n„Унидас Подемос“ – коалиция на „Обединената левица“ и Подемос“, задържа 35 от 42-те места, които имаше на предишните избори, докато дясноцентристката партя „Сиудаданос“ (Гражданите) претърпя тежка загуба, сривайки се с повече от 40 места до два 10. \r\nСлед като резултатите излязоха, лидерът на „Сиудаданос Албер Ривера обяви, че ще свика спешна среща на изпълнителния директор на партията, за да обсъди нейното бъдеще. „Това, което имахме днес, е несъмнен лош резултат, без извинения“, каза той. \r\nМеждувременно лидерът на „Вокс“ Сантяго Абаскал отпразнува резултата на дясната група: „Преди 11 години нямахме представителство в никоя държавна институция“, каза той пред ликуващите тълпи с испански знамена. „Днес сме третата политическа сила в Испания. [...] Ние казахме на левицата, че нямат морално превъзходство“. \r\nПабло Иглесиас, лидерът на „Унидас Подемос“, заяви, че изборите единствено са „засилили десницата и са превърнали крайно-десните в едни от най-силните в Европа“. Той призова отново за коалиционно правителство със социалистите. „Това, което през април беше възможност – прогресивно коалиционно правителство, сега е необходимост“, заяви лидерът на левите-популисти след обявяването на резултатите. \r\nНеубедителните резултати означават, че Испания е изправена пред продължаваща политическа несигурност, тъй като нито левите, нито десните блокове разполагат със 176 места, необходими за абсолютно мнозинство в Конгреса с 350 места. \r\nОт 2017 г. испанската политика се определя от липсата на парламентарни мнозинства и неспособността на политиците да постигнат коалиционни сделки. Гласуването в неделя беше четвъртите общи избори, които Испания проведе за толкова години. \r\nПоддръжката за дясно-популистката партия изглежда нарасна в отговор на бурните протести в Барселона, които избухнаха през октомври, след като испанският Върховен съд осъди девет каталунски сепаратисти на затвор за участието им в обявяването на независимост през 2017 година. Решението доведе до големи сътресения, като стотици хора бяха ранени и повече от 2,7 милиона евро щети бяха причинени на публична собственост. \r\nПо време на телевизионен дебат преди изборите лидерът на „Вокс“ Абаскал обеща да забрани сепаратистките партии - включително Баската националистическа партия (PNV) - и да изпрати в затвора каталунския премиер Ким Тора. \r\nВокс също е гласен критик на неотдавнашната ексхумация на испанския диктатор Франциско Франко от Долината на падналите. Партията се противопоставя на Закона за историческата памет (който официално осъжда режима на Франко), а също така се бори срещу имиграцията и закона за насилието между половете. \r\n \r\nПревод и редакция:", "date": "2019.11.11", "title": "El Pais: „Вокс“ стана третата най-голяма партия в испанския парламент, отново печелят социалистите"}
{"url": "http://www.focus-news.net/news/2019/11/11/2718218/kmetat-na-sliven-stefan-radev-shte-vstapi-v-dlazhnost-na-parvoto-zasedanie-na-noviya-obshtinski-savet.html", "text": "Новият Общински съвет в Сливен ще проведе първото си заседание днес. То се свиква със заповед на областния управител Чавдар Божурски. Това съобщиха от пресцентъра на  Община Сливен . Новоизбраните общински съветници, кметът и кметовете на кметства на територията на община Сливен ще положат клетва и ще подпишат клетвен лист. На заседанието ще бъде избран председателят на местния парламент. Събитието ще се проведе в зала „Сливен“ от 10.00 часа. \r\nНепосредствено след приключване на заседанието във фоайето на централния вход на Общината ще се състои церемонията по встъпване в длъжност на Стефан Радев като кмет на Община Сливен.", "date": "2019.11.11", "title": "Кметът на Сливен Стефан Радев ще встъпи в длъжност на първото заседание на новия Общински съвет"}
{"url": "http://www.focus-news.net/news/2019/11/11/2718221/mihail-gorbachov-ne-sam-predal-iztochna-evropa-dadoh-y-prava-i-svobodi.html", "text": "Бившият лидер на СССР Михаил Горбачов в интервю пред вестник Figaro отговори на обвиненията, че е „предал Източна Европа“, предава  РИА Новости . \r\nПо неговите думи, реакцията на съветското ръководство на случващото се в страните от този регион е била част от политиката на „новото мислене“, която се е основавала на принципите на свобода на избора. Горбачов добави, че съседните държави само са получили права и свободи, на които вече са се радвали съветските граждани, но не е съгласен, че е „предал Източна Европа“. \r\n„На кого я предадох? Полша – на поляците, Унгария – на унгарците, а Чехословакия – на чехите и словаците“, възрази бившият съветски лидер. \r\nПо-рано политикът обяви за виновници за рапада на СССР организаторите на августовския пуч. Горбачов също така призна, че е осъзнавал рисковете от перестройката, но не е могъл да не ги поеме заради необходимостта от промени. \r\n \r\nПревод и редакция:", "date": "2019.11.11", "title": "Михаил Горбачов: Не съм предал Източна Европа, дадох й права и свободи"}
{"url": "http://www.focus-news.net/news/2019/11/11/2718224/dots-d-r-petya-bankova-etnolog-interesno-v-obraza-na-sveti-mina-e-negovoto-prevaplashtenie-kato-gospodar-na-valtsite.html", "text": "Интересно в  образа на Свети Мина е неговото превъплъщение като господар на вълците. Това каза за сутрешния блок „Добро утро“ на  Радио „Фокус“  доц. д-р Петя Банкова, етнолог в Института за етнология и фолклористика с Етнографски музей при БАН. Някои от тези народни вярвания са все още запазени в Странджа, обясни тя.  „Имах възможността в контекста на един научноизследователски проект за бедствията, а именно шапа през 2011 година в Странджа, да установя тази жизненост на народните представи за Свети Мина, който е господар на вълците. Той трябва да пуска и да прибира вълците. И това е свързано, разбира се, със страха от нападение на вълците върху стадата. А неговият празник бележи средата на т.нар. Вълчи празници. По традиция те са от Архангеловден - 8 ноември, до Коледни заговезни - 14 ноември. В народните представи това е периодът, в който вълците бесуват, настъпват най-дългите нощи. И за да се предпазят от вредоносни сили, традиционните българи довършват всички започнати строителни дейности – укрепват огради, запушват процепи, през които може да се промъкнат не само вълците, но и вредоносни сили, като караконджули и други зли сили“, каза тя. Именно в Странджа от Архангеловден до Коледни заговезни, а на някои места дори всяка сряда и петък и първия ден на всеки месец, и до днес помнят, че името на вълка, особено вечер, не се споменава. В тези дни не се работи нищо вълнено, не се отварят ножици, не се чука сол около огъня и не се шие. Всички тези магически действия, които се извършват през Вълчите празници, имат за цел да предотвратят нападението на вълците върху хора и добитък. Вярва се, че най-опасен е последният вълк, който е единак, но макар белязан с отрицателни знаци в народната митология, може да бъде открит и като приятел, защото той всъщност е най-злият враг на вампирите, обясни етнологът. Петя Банкова припомни, че в народните вярвания Свети Мина е възприеман като покровител на лечители, знахари, войни, както и на хората, поели дълъг път. Смята се още, че дарява с благополучие семейството. В превод от гръцки Мина означава откривам. Ето защо се налага убеждението, че светецът помага да се намерят загубени или откраднати вещи, заблудили се в гората домашни животни. На днешния ден празнуват и носещите имената Виктор и Виктория. Значението и пожеланието да се победители може би са в основата на мотивацията на родителите да наричат децата си с тези имена, допълни доц. Банкова.  \r\nМариана ВАЛЕНТИНОВА", "date": "2019.11.11", "title": "Доц. д-р Петя Банкова, етнолог: Интересно в образа на Свети Мина е неговото превъплъщение като господар на вълците"}
{"url": "http://www.focus-news.net/news/2019/11/11/2718225/v-radomir-shte-se-provede-tarzhestvena-sesiya-na-obshtinskiya-savet-s-polagane-na-kletva-na-novoizbraniya-kmet-na-obshtinata-plamen-aleksiev-i-na-savetnitsite.html", "text": "Тържествена сесия на Общински съвет - Радомир с полагане на клетва на новоизбрания кмет на Радомир Пламен Алексиев, на председателя на Общинския съвет и на съветниците ще проведе от 10.30 часа в салона на Народно читалище \"Напредък - 1895 г.\" в Радомир. Това съобщиха от пресцентъра на  Областна администрация - Перник .", "date": "2019.11.11", "title": "В Радомир ще се проведе тържествена сесия на Общинския съвет с полагане на клетва на новоизбрания кмет на Общината Пламен Алексиев и на съветниците"}
{"url": "http://www.focus-news.net/news/2019/11/11/2718229/shte-se-provede-parvoto-zasedanie-na-novoizbraniya-obshtinski-savet-v-plovdiv.html", "text": "Първото заседание на новоизбрания Общински съвет – Пловдив ще се проведе от 10.00 часа в зала „Съединение“ на Регионалния исторически музей. Това съобщиха за  Радио „Фокус“ – Пловдив  от Общината.  \r\nНовоизбраните кмет на Община Пловдив, 51 общински съветници и 6 районни кметове ще положат тържествена клетва. Първото заседание ще се открие и ръководи от най-възрастния общински съветник – доц. Ангел Иванов. В дневния ред е включено и провеждане на избор на председател на Общински съвет – Пловдив.", "date": "2019.11.11", "title": "Ще се проведе първото заседание на новоизбрания Общински съвет в Пловдив"}
{"url": "http://www.focus-news.net/news/2019/11/11/2718220/borislav-gutsanov-ostavkite-na-ninova-i-dobrev-bsp-varna-shte-iska-na-plenuma.html", "text": "Оставките на Нинова и Добрев БСП - Варна ще иска на пленума. Това каза Борислав Гуцанов, председател на БСП - Варна, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването .  \r\n Раздорите в БСП - Варна – Нинова, Добрев и Гуцанов; Задкулисните договорки в БСП   \r\nБеновска посрещна Борислав Гуцанов в студиото с „Да се надяваме, че и Вас „добре ще Ви заварим“ на предстоящия пленум, който се очаква трепетно в БСП, защото на тази кампания за местните избори Вие станахте - не мога да си го обясня по силата на каква логика - обект на желание от страна на ръководството, на Корнелия Нинова и доколкото знам и организационния секретар Кирил Добрев. Защо Ви атакуваха? Каква беше сделката?“. Борислав Гуцанов отговори, че Нинова и Добрев трябва да бъдат запитани тези въпроси, но смята, че е имало много задкулисни действия за Варна, защото се е видяло от резултата, че в морската столица е имало реален шанс са промяна и броят на общинските съветници да бъде значително увеличен и между ГЕРБ и БСП да няма огромна разлика, както е в момента – 18 за ГЕРБ и 8 за БСП. „Вижданията на градската организация се оказаха  верни, че действително Варна беше подходящият град и то вторият, третият по-големина, в който БСП можеше да направи съвсем добри резултати“, заяви Гуцанов. Беновска подчерта, че председателят на БСП-Варна е с голям политически опит и отново го попита каква е била сделката. „По всичко си личи, че е имало някакви договорености, защото не е нормално председателят на партията да дойде на 15-ти юли, два месеца преди изборите и да погазва устава и да коментира неща, които дори ги няма в основния закон на БСП и да постави цялата градска организация в едно абсолютно неясно положение. 1 седмица по-късно нейната дясна ръка – организационният секретар г-н Добрев да идва и да затвърждава още повече проблема във Варна“, коментира Гуцанов.  \r\n„С Вас лично – Вие като председател на областната организация на Варна – имаше ли разговор от страна на Нинова, Добрев да Ви се обяснят мотивите за желанието те да решават на местно равнище, а не от варненската организация или Вие като председател?“, попита Беновска. Председателят на БСП-Варна отговори, че такива разговори не са провеждани, а нещата са станали през медиите. „Днес е 10-ти ноември – точно 30 години се навършват. По памет – 81-ва или 82-ра тогавашният първи секретар на партията Тодор Стойчев е свален в тези години, но какво се случва – идва Тодор Живков, идват Александър Лилов, идва половината политбюро и правят среща с окръжният комитет на партията тогава и се обяснява какви са мотивите и едва тогава се пристъпва към действия да бъде освободен от тази позиция, докато 2019-та година видяхме, че се направи нещо, което дори и Тодор Живков не си е позволявал да направи в историята на партията“, каза Гуцанов. Председателят на БСП - Варна коментира, че случаят има и друг прочит и Варна е един от трите града в България с районно деление, в който БСП е печелила 3 пъти избори и благодарение на това общинският съвет е имал 3 пъти председател от БСП. „Смятам, че действително тази промяна също можеше от Варна да настане, защото 99-та година, когато ние спечелихме изборите във Варна – от Варна започна и промяната в парламента. 2013-та година спомняте си, че големите проблеми на ГЕРБ дойдоха също от Варна, когато до голяма степен Варненската организация направихме така, че да има предсрочни избори за кмет и оттам се стигна и от предсрочни парламентарни избори. Доста въпроси остават зад едно задкулисие и затова няколко пъти казвах, че имаме, едва ли не, задкулисно ръководство на БСП с твърде неясни цели“, заяви Гуцанов.  \r\n Иван Иванов за БСП-Варна; Присъствието на БСП в България; Предстоящият пленум на БСП; Сергей Станишев; Искане за оставка на Нинова и Добрев   \r\n„Искам много ясно да артикулираме - на Вас като председател на БСП-Варна Корнелия Нинова обясни ли Ви нуждата от подобни действия да се имплантира друг човек в качеството си на ръководство на БСП-Варна – народен представител Иван Иванов, те да редят листите и да не се съобразят изобщо с волята на местната организация?“, попита Беновска. Гуцанов отговори, че такъв разговор не се провеждал и не може да има такъв разговор, защото партията има устав и не може да се дават правомощия на друг човек, който е член на БСП от 2 години, а преди 4 години е бил против БСП в местния парламент. Председателят на БСП-Варна определи като интересни отношенията на Иван Иванов с председателя и заместник-председателя на партията. „Виждайки пресконференциите се лее едно виждане, че БСП, едва ли не, е спечелила, което за мен е много опасно и много погрешно и аз го казвам като човек, който вече 32 години е в тази партия и то три поколения в тази партия. Смятам, че е изключително важно на заседанието на националния съвет да се направят правилните анализи за това какво се случи, защото от парламентарните избори, в които ние направихме едно много добро представяне, но не се възползвахме от вълната, която беше от президентските избори на г-н Радев Радев. Стана така, че ние сме загубили 520 000 гласоподаватели за 2 години. Загубихме и европейските избори и то също драматично. Да, имаме 1 представител повече в европарламента, но в един футболен мач дали го губиш 3 на 0 или 4 на 0 и освен това – това ли е нивото на БСП? Тази тенденция е изключително опасна“, коментира Гуцанов. Той допълни, че БСП в момента има 7 от общо 28 области, в които БСП няма нито един кмет в цялата област, други 7 области, в които има само по един кмет. „В 50% от страната БСП няма представителство. Ние започваме да ставаме като регионална партия“, заяви Гуцанов. Председателят на БСП - Варна сподели, че се е почувствал обиден, когато социолози в изборната вечер са коментирали, че БСП стават малка „партийка“, „регионална“ и се бори за третото място. „Ние се борим да отидем на балотаж и се хвалим колко балотажа имаме, или се борим да управляваме държавата? Борим се да имаме вътрешнопартийно спечелване от страната на г-жа Нинова и ръководството, тъй като знаете ни предстои вътрешнопартийна тема, която трябва да приключи с конгрес или с вътрешнопартиен избор. Искаме да наложим този председател с вътрешнопартиен избори или тя иска да се наложи по този начин, или правим местни избори“, коментира Гуцанов.  \r\n„Ще Ви задам един болезнен въпрос. Хайде, да ми отговорите откровено. На този пленум, който се очаква като равносметка на местните избори и вероятно приемане на някакви документи, Вие няма ли да паднете жертва заради това, че Вие си позволихте да оспорите законността и правилността на действията на Корнелия Нинова в БСП-Варна, а сега правите и анализ на изборите като цяло?“, попита Беновска. Председателят на БСП-Варна обясни, че не е само негово искането за оставка на Нинова и Добрев – то е искане на градският съвет на Варна. „Градският съвет на Варна има решение за тези оставки на Корнелия Нинова и Кирил Добрев и те ще бъдат искани на предстоящия пленум за всичките действия във Варна и градската организация счита, че този път не води към възход БСП и аз мисля, че това, което трябва да разберат повече наши съмишленици, колеги социалисти, че ние излизаме от идеологията на БСП, ако може да се каже въобще, че има идеология в БСП и тези междуличностни конфликти взимат цялата енергия“, заключи Гуцанов. „Може ли председателят на Партията на европейските социалисти (ПЕС) да бъде обсъждан, когато го бяха предложили над 80% от организациите? Ръководството в лицето на Нинова и Добрев не искат да чуят какво им казват организациите“ коментира председателят на БСП - Варна и подчерта, че такива проблеми има в Хасково, Видин, Монтана и Сандански. „Мисля, че е много по-честно, ако се каже – да, за жалост тези избори ние не ги спечелихме, направихме минимална крачка напред“ отбеляза Гуцанов. „Ако се сравняваме с 2015-та година, когато излизахме от една странна коалиция с ДПС след управлението на Орешарски и бяхме на дъното – тогава имахме 60 кмета и в момента имаме около 60 кмета и 42 000 повече българи са дали гласа си за БСП, отколкото 2015-та година. Това ли е скокът на БСП?“, коментира той.  \r\n„Искането за оставка на Корнелия Нинова и Кирил Добрев от страна на БСП-Варна официален факт ли е? Входирали ли сте я, или това предстои?“, попита Беновска. Гуцанов отговори, че това е официален факт и ще бъде входирана от него, когато започне националният съвет или ще бъде изказано на глас.  \r\n Подкрепа за Гуцанов от членовете на БСП; Битката за БСП   \r\n„Това е столетна партия. Аз не съм била член на тази партия, макар че шеговито помните, че Ви разказах как Корнелия Нинова ме покани да стана член, но това е друга тема. Вашите съпартийци, които седят на принципна основа и уважават нормите на партията, дали ще Ви подкрепят, когато бивате атакуван сега на този пленум?“, попита водещата. Председателят на БСП-Варна смята, че ще получи подкрепа, защото това не е негова личностна битка, а е битка за принципите в БСП, за партията, която той смята за най-демократична. „Ако ние не защитим тези принципи, каква е разликата между нас и останалите партии? Ще загубим и най-ценното нещо, което успяхме да направим през тези 30 години. За жалост, този авторитаризъм започва да взема все по-големи размери вътре в БСП и несъобразяване с вижданията на основните организации, на конференции, на устава“, отговори Гуцанов.  \r\n„Годни ли са Вашите съратници или вече „о, времена, о, нрави“, както казваше покойният професор Вучков, да разберат, че Вие не водите еднолична битка с Корнелия Нинова и Кирил Добрев, а защитавате партийната същност?“, попита Беновска. Гуцанов отговори, че това не са негови амбиции, минал е по цялата стълбица в партията, но не е убеден, че голяма част от ръководството са минали по нея, включително и Нинова. „Фактът, че председателят на ПЕС също написа едно много ясно писмо – това вече е друг сигнал, който трябва да светне много лампи в БСП“, отбеляза Гуцанов. Беновска коментира, че анализът на Станишев ще е в основата на разговора. Председателят на БСП - Варна подчерта, че правилният път е в диалога, а не в личностната разправа. „Трябва да се готвим за парламентарните избори, а не за вътрешнопарламентарните избори и трябва БСП да вървим към диалог, към обединение, към идеологията, която ние си имаме. Да се върнем към същността на БСП, а не да отиваме в другото пространство, което не ни носи нищо. Видими са резултатите, трябва да ги променим, ако искаме БСП да управлява държавата, а не да се борим за второ или трето място“, обобщи своето виждане за бъдещето на БСП Гуцанов.  \r\nТака завърши разговорът между Борислав Гуцанов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 10-ти ноември 2019 година.", "date": "2019.11.11", "title": "Борислав Гуцанов: Оставките на Нинова и Добрев БСП - Варна ще иска на пленума"}
{"url": "http://www.focus-news.net/news/2019/11/11/2718233/chez-organizira-targ-s-naddavane-za-prodazhba-na-neenergien-obekt-v-grad-simitli.html", "text": "Ще се проведе търг с наддаване за продажба на неенергиен обект в град Симитли. Това съобщиха от пресцентъра на  ЧЕЗ . Събитието ще се състои от 14.00 часа. Обектът представлява:  \r\n- УПИ І-310, в квартал 49 по регулационния и застроителния план на град Симитли, одобрен със Заповед №242/11.12.2000г. на кмета на община Симитли, целият с площ 420.00 кв. м, ведно със следните самостоятелно обособени обекти, находящи се в изградената в същия имот триетажна сграда със смесено предназначение:  \r\n- целият първи партерен етаж с обща застроена площ 168,10 кв. м, състоящ се от административни канцеларии, мокри помещения, склад, гараж, предверие, вътрешен коридор и фоайе, ведно с прилежащите му избени помещения № 5 (30,50 кв. м) и №6 (17,00 кв. м), ведно със съответните идеални части от общите части на сградата; \r\n- апартамент № 4, находящ се на трети етаж, със застроена площ 72 кв. м, ведно с прилежащите му избено помещение №2 с площ 5,30 кв. м и таванско помещение №4, ведно със съответните идеални части от общите части на сградата; \r\n- Масивен стоманобетонен гараж за два автомобила, на един етаж, с разгърната застроена площ 92 кв.м., находящ се в същия поземлен имот. \r\nИмотът принадлежи към дълготрайни материални неенергийни активи - недвижими имоти, собственост на \"ЧЕЗ Разпределение България\" АД. \r\nПървоначална продажна цена на недвижимият имот: 159 953.00 лв. (сто петдесет и девет хиляди деветстотин петдесет и три лева) без ДДС  и наддавателна стъпка в размер на 8 000 лв. (осем хиляди лева). \r\nДокументация за участие в търга може да се подава всеки работен ден от 9.00 до 16.00 часа в Деловодството на „ЧЕЗ Разпределение България” АД в София на бул. „Цариградско шосе“ 159 до 10.00 часа днес. \r\nДо участие в търга ще се допускат физически и юридически лица, закупили тръжна документация и подали същата с приложени към нея всички задължителни документи, изискващи се за допускане до участие в търга до 10.00 часа днес и внесли депозит за участие в определения срок и отговарящи на изискванията, определени в тръжната документация. \r\nТъргът ще се проведе в заседателна зала на адрес: София, бул. „Цариградско шосе“ 159.  \r\nЗа допълнителна информация: Светлана Господинова, GSM 0894 78 75 71, email: svetlana.gospodinova@cez.bg", "date": "2019.11.11", "title": "ЧЕЗ организира търг с наддаване за продажба на неенергиен обект в град Симитли"}
{"url": "http://www.focus-news.net/news/2019/11/11/2718227/remont-se-izvarshva-po-chast-ot-patya-kochmar-tervel-v-oblast-dobrich.html", "text": "Ремонт на асфалтова настилка се извършва по част от пътя Кочмар – Тервел, предаде кореспондент на  Радио „Фокус” – Варна . Движението на автомобили по тази отсечка трябва да се осъществява с повишено внимание. Участъкът е сигнализиран с пътни знаци. Предвидено е дейностите да приключат до 30 ноември. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище.  \r\nВ Добрич времето слънчево и ясно, духа слаб вятър, пътните настилки са сухи, температурата на въздуха е около 11 градуса.   \r\nЖулиета НИКОЛОВА", "date": "2019.11.11", "title": "Ремонт се извършва по част от пътя Кочмар – Тервел в област Добрич"}
{"url": "http://www.focus-news.net/news/2019/11/11/2718231/mokri-sa-patnite-nastilki-v-oblast-kardzhali.html", "text": "Мокри са пътните настилки в областта. Това съобщиха за  Радио „Фокус“  от ОПУ - Кърджали. По третокласен път ІІІ-5009 Зорница – Бели пласт – Стремци – Кърджали преминаването е ограничено за МПС над 12 т, като обходите маршрути са по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС в срок до 31 декември. Ограничено е движението по път III-5009 в посока Хасково - Козлец – Кърджали от км 0 до км 26+080 в срок до 31 декември 2019 г. Преминаването на автомобили над 3.5 т е забранено по Надлез Кирково на главен път І-5 Русе - В.Търново - Шипка - Стара Загора - Хасково - Кърджали - Маказа - граница Гърция. По път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит жп прелез. Обходният маршрут е от град Любимец към с. Сива река – с. Малко градище – гр. Ивайловград в срок до 31 декември 2019 г. По път Черноочене – Кърджали в посока Кърджали е ограничено за движение на МПС над 15 т. Срокът е до 31 декември 2019 г. Обходните маршрути са:  \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\nДарина ДЕЕНИЧИНА", "date": "2019.11.11", "title": "Мокри са пътните настилки в област Кърджали"}
{"url": "http://www.focus-news.net/news/2019/11/11/2718219/pravoslavnata-tsarkva-pochita-pametta-na-sv-mina-pokrovitel-na-semeystvoto.html", "text": "Православната църква почита паметта на Св. мъченици Мина, Виктор и Викентий. По този повод във всички епархии на Българската православна църква се отслужва празнична света Литургия.   \r\nСвети Мина е покровител на всички, които са си загубили нещо, помага им да го намерят, поддържа надеждата им, че няма нищо невъзвратимо. Важно условие обаче е да не се пристрастяваме към вещите, да не тъгуваме отчаяно за тях. Той е и лечител, затова много народни лечители, знахари и екстрасенси го тачат. Свети Мина е покровител на жените, затова към него са насочени молитвите им за здраве на дома, за деца и челяд. Пътниците също се обръщат към този светец и се надяват той да ги пази по далечните пътища на земята. Закрила от св. Мина очакват и воините, защото някога светецът бил прочут и смел воин. Оттеглил се обаче в пустинята, защото дивите зверове били по-добри от хората езичници, насилници на вярващите християни. В края на III в., при император Диоклециан, християните наистина били подложени на жестоки гонения. Макар изолиран от света, светецът отивал от време на време при хората, спорил с невярващите, разобличавал езичниците на публични места. Затова и бил жестоко измъчван, а през 304 г. - умъртвен. Добри християни погребали останките му, над тях построили църква „Св. Мина\". Вярвали, че ако му се помолят от сърце, той ще им помогне. Свети Мина наистина идвал в сънищата и мислите на хората и вършел чудеса.  \r\nИмето му означава \"месечина, луна\". \r\nВиктор е бил войник, пострадал при император Антоний (138-262 г.) в Италия. Една млада християнка на име Стефанида, която присъствала на неговите страдания, видяла слизащите от небето два светли венци. Тя започнала гръмко да слави подвига на светия мъченик и сама заедно с него се удостоила с мъченическа смърт.  \r\nСв. Викентий бил дякон. Той се удостоил да пострада за вярата в испанския град Валенция, при император Диоклетиан.", "date": "2019.11.11", "title": "Православната църква почита паметта на св. Мина, покровител на семейството"}
{"url": "http://www.focus-news.net/news/2019/11/11/2718226/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya-v-sofiya.html", "text": "Акатист на св. Архангел Михаил ще бъде отслужен в митрополитската катедрала „Св. Неделя”, предаде репортер на  Агенция „Фокус“ . Богослужението ще започне след редовната Златоустова света Литургия в 10.00 часа. Вечернята е от 16.00 часа.  \r\nНикола ПЕТКОВ", "date": "2019.11.11", "title": "Акатист на св. Архангел Михаил ще бъде отслужен в митрополитската катедрала „Св. Неделя” в София"}
{"url": "http://www.focus-news.net/news/2019/11/11/2718235/pregled-na-osnovnite-temi-v-starozagorskiya-pechat.html", "text": "„Създаването на красивата пешеходна зона в Стара Загора се забави, но рушенето не“ е водещото заглавие от страниците на  вестник „Старозагорски новини“ . Новите пейки пред Общината не успяха да посрещнат дори зимата, преди да бъдат издрани. Близо две години продължи ремонтът на централната пешеходна зона в Стара Загора, който вече е изстрадан от всички граждани, в това число и местната власт. И точно когато дойде моментът старозагорци да се радват на красивата 800-метрова отсечка по бул. \"Цар Симеон Велики\" и атрактивния си централен площад, отново някой започна да руши създаденото. С огромно разочарование медията ни установи, че поставените само преди няколко месеца дървени пейки, източно от сградата на Община Стара Загора, които с връзват с целия ансамбъл по пешеходната зона, вече са с изрязани ръбове и изчегъртани в тях символи. С просто око е видно, че деянието е извършено с особено \"старание\" с помощта на режещ инструмент. Резултатът от действията на незнайния \"дърводелец\" е всеки, който седне на пейките, да си тръгне с повредени дрехи, като това важи основно за фините чорапогащници на дамите. Видът на пейките вече предполага да бъде търсена възможност за техния ремонт. Той обаче няма как да мине за сметка на изпълнителя, тъй като не се дължи на некачествен ремонт, а за вандалски акт, който обикновено се заплаща от общинския бюджет. На този етап няма яснота дали видеонаблюдението в района е успяло да заснеме извършителите на този \"подвиг\". За съжаление това не е единственото посегателство върху новоремонтирани общински обекти. Десетки са компрометираните детски площадки, за възстановяването на които дори беше създадено и нарочно общинско звено. Въпросът е защо? Защо в Стара Загора трябва да се руши всичко красиво, вместо да се пази, така, както го правят в цивилизована Европа?“ \r\nСледващото заглавие във всекидневника е „Каузата за създаването на нова гора обедини хиляди старозагорци“. Такова масово участие в залесителна кампания никой град не помни от зората на демократичните промени. Каузата Стара Загора да е най-зелен град в България обедини на 9 ноември хиляди граждани, които дойдоха на Магарешка поляна над града, за да участват в създаването на нова дъбова гора на мястото на опожарената през 2007 година. Първата акция на инициираната от кмета Живко Тодоров кампания \"Да си отгледаме гора, засаждайки 10 000 дръвчета за един ден\" събра на едно място млади и стари, цели професионални колективи, политици, военни, синдикалисти, студенти, лайънс клубовете, спортисти, млади семейства с още непроходилите си деца. Към района, определен за залесяването, по пътя към кв. \"Дъбрава\" около 10 часа заприиждаха стотици коли и автобуси, осигурени безплатно от общината, и колони от хора. Минути след оповестения начален час на акцията директорът на Регионалната дирекция по горите Петър Заяков с помощта на озвучителна уредба запозна доброволците-залесители с технологията на засаждането на младите дъбови фиданки. Подготвеният за залесяването терен бе на площ от 20 дка, с предварително подготвени бразди, но дълбенето на дупките се извършваше на място от доброволците с \"меча на Колесов\".  \r\nСред първите, които заработиха с железния инструмент, беше авторът на идеята Живко Тодоров. \"Моята идея е да ангажираме града в озеленяването и да подобрим горския фонд около Стара Загора. Всичко това е важно за чистотата на въздуха, който дишаме, и това Стара Загора да става все по-зелена. Благодаря на всички, които са тук и подкрепят идеята. Залесяването ще е традиционно. Всяка година ще засаждаме по 10 000 дръвчета, за да си отгледаме заедно гора в покрайнините на нашия град. Сигурен съм, че доброволците ще стават все повече\", заяви кметът. Заедно с него из браздите работеха заместниците му, секретарят на Общината Делян Иванов, както и много служители на общинска администрация. Тук беше и новият председател на Общинския съвет Мария Динева, както и общински съветници от различни партии и формации. Часове наред, с много ентусиазъм, участниците в кампанията засаждаха фиданка след фиданка, следейки за стриктно спазване на технологията. А край тях витаеше духът на единението в името на една обща кауза за бъдещето на Стара Загора, чувството за личен дан и доброто настроение. Гранитен паметник на сподвижника на Левски - Христо Шиваров, лежи захвърлен сред отпадъци e друга тема, на която обръща внимание  вестникът.  Надгробен паметник на сподвижника на Апостола, секретар-деловодителя на Старозагорския таен революционен комитет и участник в Старозагорското въстание Христо Шиваров стои захвърлен сред отпадъци в задния двор на Старозагорския гробищен парк. Той е изработен от гранит и под снимката с правопис от преди реформата е изписано: Христо Шиваров (30 Х.1850 г. + 12 IV.1933 г), учител, подобник, въстаник, арестуван в Одринския затвор 1875 г. След Освобождението на България примерен съдия. На същия надгробен паметник е изписано и името на майор Иван Стойнов Добрев (23 III 1855 + 14 VII 1926) - \"честен и храбър офицер\". Къде са тленните останки на Христо Шиваров и как надгробната плоча се е озовала сред отпадъците в двора на Ритуалната зала на Гробищния парк днес никой не знае.  \r\nВ местната преса по онова време - вестник \"Зора\" (бр. 25.04.1933 г.), се съобщава за смъртта му, настъпила след дълго боледуване, и че е завещал имотите си на училищното настоятелство за постройка на училища, но липсват сведения къде е бил погребан. Опитът на \"Старозагорски новини\" да открие информация в регистъра на Община Стара Загора не се увенча с успех. В него обаче беше намерен оригиналният смъртен акт на Христо Шиваров. Историците, с които разговаря медията ни, изказаха предположение, че той бил погребан в тогавашното Хаджийоргово гробище, което вече не съществува след създаването на Старозагорския гробищен парк край село Хрищени през 1977 г. Вероятно тленните останки на Шиваров и майор Добрев са били препогребани в новото гробище, което обяснява наличието на гранитната плоча там. Но остава въпросът кой и защо е откъртил и захвърлил гранитната плоча като абсолютно ненужна вещ? За пръв път на \"находката\" се натъкна наш журналист през август 2018 г. Тогава обаче тя беше сред треволяци на Гробищния парк, а сега е сред отпадъците в задния двор на Ритуалната зала.  \r\nВсеизвестно е, че за културата на една нация се съди по отношението й към нейните мъртви. Всеки един българин заслужава уважение, да не говорим за героите, свързани със историята й, белязана с кръв и саможертство в името на освобождението на България от турско робство.  \r\nА Христо Шиваров е един от тях. Роден е в Стара Загора на 30 октомври 1850 г. Завършва класното Светиниколско училище в родния си град. Учителства в селата Знаменосец и Сърнево. От 15 май 1869 г. е отзован от Старозагорското училищно настоятелство и назначен за учител в основното училище при църквата \"Свети Димитрий\". Там се включва в революционната дейност, а по-късно се запознава с Васил Левски.  През 1869 г. е образуван Старозагорският таен революционен комитет и Христо Шиваров е избран за секретар-деловодител, на който пост остава до 16 септември 1875 г. Определен е за ръководител на една от четите (включваща селата югоизточно от града) по време на Старозагорското въстание през 1875 г., а след неуспеха му е арестуван и лежи в тъмница в Стара Загора и в Одринския затвор, където става свидетел на гибелта на свои другари по оръжие.  Заради частичната амнистия за участниците в Старозагорското и Априлското въстание е освободен. По време на Руско-турската война взема участие в защитата на родния си град.  След Освобождението заема различни длъжности в съдебното и финансовото ведомство. За русофилските си възгледи по време на управлението на Стефан Стамболов е преследван и уволняван, като два пъти лежи в затвора, принуден е да емигрира в чужбина и се завръща в България след падането на режима. След 1900 г. се оттегля от активния политически живот.  Като послание към поколенията Христо Шиваров написва \"Спомени по Старозагорското въстание\". Оригиналният ръкопис се съхранява в Държавен архив - Стара Загора, а в Регионалния исторически музей е изложено машинописното му копие. На този български герой сега \"Старозагорски новини\" се опитва да намери тленните останки и върху тях да бъде възстановена захвърлената гранична плоча, докато все още не е станала материал за някой каменоделец.  \r\nМедията се обръща с молба към родственици на Христо Шиваров да помогнат с информация.", "date": "2019.11.11", "title": "Преглед на основните теми в старозагорския печат"}
{"url": "http://www.focus-news.net/news/2019/11/11/2718237/sport-izigraha-se-tri-sreshti-ot-angliyskata-vissha-liga-livarpul-se-otkasna-nachelo-sled-pobeda-nad-manchestar-siti.html", "text": "Изиграха се последните три срещи от 12-ия кръг на английската Висша лига. Резултати: \r\nМанчестър Юнайтед – Брайтън 3:1 \r\nУулвърхемптън – Астън Вила 2:1 \r\nЛивърпул – Манчестър Сити 3:1 \r\n„Мърсисайдци“ се откъснаха начело на временното класиране с 34 точки пред Лестър и Челси с по 26 и Манчестър Сити с 25.", "date": "2019.11.11", "title": "Спорт: Изиграха се три срещи от английската Висша Лига, Ливърпул се откъсна начело след победа над Манчестър Сити"}
{"url": "http://www.focus-news.net/news/2019/11/11/2718236/mokri-sa-na-mesta-patnite-nastilki-v-oblast-pazardzhik.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки на места са мокри. Трафикът по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.11.11", "title": "Мокри са на места пътните настилки в област Пазарджик"}
{"url": "http://www.focus-news.net/news/2019/11/11/2718238/zatvoreni-za-tezhkotovarni-avtomobili-nad-10-tona-sa-prohodite-tvardishki-i-vratnik-v-oblast-sliven.html", "text": "Трафикът по пътищата в областта е интензивен, но без задръствания, съобщиха от  Областно пътно управление - Сливен . Пътните настилки са сухи и нормално проходими. Затворени за тежкотоварни автомобили над 10 тона са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път II-66 Сливен – с. Старо село от км 2 до км 17 трябва да се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30 ноември 2019 г.", "date": "2019.11.11", "title": "Затворени за тежкотоварни автомобили над 10 тона са проходите Твърдишки и Вратник в област Сливен"}
{"url": "http://www.focus-news.net/news/2019/11/11/2718234/bashar-asad-nyamam-namerenie-da-se-sreshtam-s-erdogan.html", "text": "Среща с турския президент Реджеп Таийп Ердоган би била неуместна, докато турската армия се намира на територията на Сирия. Това заяви президентът на страната Башар Асад в интервю пред телевизионния канал RT, предава  ТАСС . \r\n„Не мисля, че този, който окупира вашата страна, ще бъде сред приоритетите ви за среща“, заяви сирийският лидер в отговор на въпрос дали има шанс за среща между него и турския му колега. \r\nАсад все пак отбеляза, че не е против преговори с Анкара. „Ние не разглеждаме Турция като враг. Турският народ е наш съсед. Имаме обща история. Врагът е Ердоган и неговата политика“, подчерта държавният глава. \r\n \r\nПревод и редакция:", "date": "2019.11.11", "title": "Башар Асад: Нямам намерение да се срещам с Ердоган"}
{"url": "http://www.focus-news.net/news/2019/11/11/2718239/intenziven-e-trafikat-po-avtomagistrala-trakiya-v-oblast-plovdiv.html", "text": "Интензивен е трафикът по участъка на АМ „Тракия“ в Пловдивска област, предаде репортер на  Радио „Фокус“ – Пловдив . Засилено автомобилно движение се отчита също по направленията Пловдив - Карлово, Пловдив - Пазарджик и Пловдив - Асеновград. Пътищата на територията на областта са предимно сухи и нормално проходими. Въведени са няколко временни ограничения за движение по основни направления в областта. До 29 ноември движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. Движението по пътя Кричим - Михалково - Девин от км 88 до км 103 трябва да се осъществява с повишено внимание поради обрушване на скална маса. Алтернативният маршрут за движение е по пътя Асеновград - Смолян, а срокът на дейностите е до 30 ноември. Водачите трябва да бъдат особено внимателни, тъй като по трасето се извършват и строително-ремонти дейности. До 1 декември движението по пътя Пловдив - Куклен в участъка от км 6 до км 7 ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Забранено остава движението на камиони с височина над 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е и преминаването на моторни превозни средства над 12 тона по пътя Поповица - Болярци поради намален габарит на пътното платно на мост. Обходният маршрут за водачите е по път Поповица - Садово - Кочево - Болярци. Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Бачково - Нареченски бани, също в района на проходите Козница и Стражата. \r\nИнтензивен е трафикът и на територията на град Пловдив към този час. Засилено е автомобилното движение по булевардите „Пещерско шосе“, „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“, „Освобождение“, „Санкт Петербург“ и „България“. До 22 ноември ул. „Димитър Кудоглу“ в район „Тракия“ в Пловдив ще остане затворена за движение, в участъка от бул. „Княз Борис I” до ул. „Георги Цариградски“, заради ремонтни дейности. Автобусите по линии №4, 10, 17, 21 и 66 от общинската транспортна схема се движат по временни маршрути. \r\nТони МИХАЙЛОВ", "date": "2019.11.11", "title": "Интензивен е трафикът по автомагистрала „Тракия“ в област Пловдив"}
{"url": "http://www.focus-news.net/news/2019/11/11/2718240/ministar-ekaterina-zaharieva-shte-uchastva-v-savet-vanshni-raboti-v-bryuksel.html", "text": "Вицепремиерът и министър на външните работи Екатерина Захариева ще участва днес в Съвет „Външни работи“ (СВнР) в Брюксел. Това съобщиха от пресцентъра на  Министерството на външните работи . \r\nТеми на СВнР са ситуацията в Афганистан, както и регионалната сигурност в Залива и Иран. По време на неформален обяд с министър-председателя на Судан Абдалла Хамдук външните министри от ЕС ще обсъдят и последните политически развития в тази африканска страна.", "date": "2019.11.11", "title": "Министър Екатерина Захариева ще участва в Съвет „Външни работи“ в Брюксел"}
{"url": "http://www.focus-news.net/news/2019/11/11/2718243/dvizhenieto-po-patya-obzor-slanchev-bryag-v-oblast-burgas-e-ogranicheno-za-prevozni-sredstva-nad-12-tona-poradi-remont-na-vodostok-pri-km-185.html", "text": "Сухи и проходими са пътните настилки в областта. Това съобщиха за  Радио „Фокус“ - Бургас  от Областно пътно управление. Видимостта е добра, няма въведени ограничения поради мъгла. Айтоски и Ришки проходи са отворени за всички моторни превозни средства, Дюлински остава затворен за тези над 3,5 тона, а  Приморски - забранен за моторните превозни средства над 12 тона. До 30 ноември движението в участъка Обзор – Слънчев бряг е ограничено за моторните превозни средства над 12 тона поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите Айтоски и Ришки.  \r\nДвижението се осъществява безпроблемно по основните пътни направления в областта. Натоварен е трафикът по входно-изходните пътни артерии на град Бургас - в района на пътен възел \"Юг\", по някои участъци от бул. \"Тодор Александров\" в посока центъра на града, както и по пътната отсечка кв. \"Банево\" - Бургас. В централната градска част струпване на автомобили се наблюдава в районите на някои от централните градски кръстовища – между булевардите „Сан Стефано“ и „Демокрация“, между улиците „Константин Фотинов“ и „Булаир“, както и в района на кръстовището с кръгово движение „Трапезица“.  \r\nМария ПОПЧЕВА", "date": "2019.11.11", "title": "Движението по пътя Обзор – Слънчев бряг в област Бургас е ограничено за превозни средства над 12 тона поради ремонт на водосток при км 185"}
{"url": "http://www.focus-news.net/news/2019/11/11/2718241/kathimerini-si-dzinpin-pristigna-v-atina-s-ideyata-za-zadalbochavane-na-satrudnichestvoto-s-gartsiya.html", "text": "В ексклузивен материал за вестник  Kathimerini  по повод официалната си визита в Атина, която започна в неделя и ще завърши във вторник, китайският президент Си Дзинпин подчертава нуждата от задълбочаване на сътрудничеството между Атина и Пекин на всички нива. \r\n„Наше задължение е да надградим настоящото си сътрудничество във всички сектори“, пише той в статията, като отбелязва, че съществуващите инвестиции трябва да бъдат разширени и посочвайки присъствието на Коско в пристанището на Пирея като „главата на дракона“. \r\nСи, който трябва да се срещне в понеделник с гръцкия президент Прокопис Павлопулос и премиера Кириакос Мицотакис, добави, че Китай и Гърция трябва да вземат поуки от „дълбоката мъдрост на техните древни цивилизации“ и заедно да насърчават създаването на „нов тип международни отношения“ основан на уважение, справедливост и взаимноизгодно сътрудничество“. \r\nКитайският лидер също призова за по-задълбочено сътрудничество в контекста на инициативата „Един пояс, един път“ на Пекин - планът на Китай за създаване на модерен Път на коприната чрез железници, пристанища и други съоръжения, свързващи Източна Азия с Европа - подчертавайки благоприятното географско местоположение на Гърция и „особените й предимства“ в сектора на корабоплаването. \r\nТой добави, че Китай е готов да засили вноса на качествени гръцки селскостопански продукти. \r\nПо време на посещението си в Атина Си има за цел да проучи нов план за двустранно сътрудничество, пише той, като отбелязва, че двете страни вече са започнали „взаимноизгодни“ проекти в сектора на търговията и инфраструктурата. \r\nМиналата седмица в кулоарите на търговско изложение в Шанхай Си и Мицотакис обсъдиха гръцките селскостопански стоки и по-нататъшното сътрудничество в областта на енергетиката, транспорта, телекомуникациите, туризма и възможността Гърция да стане център на логистиката. \r\nВ своята статия за Катимерини председателят на Китай пише, че Пирея „се очертава като най-голямото пристанище в Средиземноморието“. \r\n \r\nПревод и редакция:", "date": "2019.11.11", "title": "Kathimerini: Си Дзинпин пристигна в Атина с идеята за задълбочаване на сътрудничеството с Гърция"}
{"url": "http://www.focus-news.net/news/2019/11/11/2718244/remontira-se-uchastak-ot-patya-pavlikeni-selo-samovodene-v-oblast-veliko-tarnovo.html", "text": "В едната лента се осъществява движението в участък от пътя Павликени – село Самоводене. В отсечката от км 8+900 до км 30+762 тече ремонт и трафикът се пропуска последователно в едното платно и за двете посоки. Това съобщават за  Радио „Фокус“ – Велико Търново  от Областно пътно управление – Велико Търново. На място има поставени светофар и пътни знаци. Дейностите ще продължат до 29 ноември. Времето в областта е предимно слънчево, настилките са сухи. Трафикът в началото на работната седмица е натоварен. Нови въведени ограничения няма. Ремонт тече по пътя между селата Новград и Вардим. Движението се осъществява в едната лента в отсечката от км 34 до км 42+200. То се регулира със светофарна уредба, пътни знаци, а при необходимост и от регулировчици. Дейностите отново ще продължат до 29 ноември. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до началото на следващата година. Обходният маршрут е през Дебелец – Велико Търново – Лясковски кантон – Миндя – Елена и обратно. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. \r\nРени АТАНАСОВА", "date": "2019.11.11", "title": "Ремонтира се участък от пътя Павликени – село Самоводене в област Велико Търново"}
{"url": "http://www.focus-news.net/news/2019/11/11/2718230/42-godishen-mazh-e-zadarzhan-v-burgas-za-shofirane-s-338-promila-alkohol.html", "text": "42-годишен мъж е задържан в Бургас за шофиране с 3.38 промила алкохол. Това съобщиха от  ОДМВР - Бургас . Нарушителят е арестуван на 9 ноември т.г. около 23.20 часа на кръстовището на улиците „Свобода“ и „Хаджи Димитър“ в квартал „Банево“. Служители от Второ Районно управление - Бургас спрели за проверка лек автомобил „Рено Меган“ с великотърновска регистрация, управляван от 42-годишен мъж от Горна Оряховица, като констатирали, че той шофира след употреба на алкохол с концентрация - 3.38 промила. Водачът отказал да даде кръв за химичен анализ. Задържан е за срок до 24 часа. По случая е образувано бързо полицейско производство.", "date": "2019.11.11", "title": "42-годишен мъж е задържан в Бургас за шофиране с 3.38 промила алкохол"}
{"url": "http://www.focus-news.net/news/2019/11/11/2718242/d-r-desislava-panayotova-pulieva-bogoslov-moshtite-na-sveti-mina-se-namirat-v-egipet-kadeto-vseki-mozhe-da-otide-i-da-se-pokloni.html", "text": "Св. Мина приема християнството като много тогавашни смели и дръзновени хора, които не са мислили за кариерата си и за личното си удобство. Това каза в интервю за  Агенция „Фокус“  богословът Д-р Десислава Панайотова-Пулиева, във връзка с празника св. Мина. „Св. Мина е живял в Египет и е бил военен в римската армия. Има египетски произход и приема християнството като много тогавашни смели и дръзновени хора, които не са мислили за кариерата си, не са мислили за личното си удобство и за просперитета си, но са обикнали Христа и са били готови на всичко за него“, добави д-р Панайотова. „Когато по времето на император Диоклециан се вдига жестокото гонение срещу християните, по време на което и свети великомъченик Георги и свети великомъченик Димитрий, тогава и св. Мина е следван и заплашван. В края на краищата  той дава живота си мъченически. После християни успяват да запазят неговите мощи“, обясни още богословът. По думите й, днес мощите на светеца се намират в Египет, където всеки може да отиде и да се поклони. Д-р Десислава Панайотова уточни, че православната църква отбелязва празника чрез тържествена света Литургия. „Който се е подготвил с пост и изповед се причестява по време на светата Литургия. Носят се дарове, носят се почерпки. Хората споделят радостта от празника, защото радостта за светията, когото празнуваме е радост Христова. Ние всички под закрилата на св. Мина и всички други светии вярваме, че ще вкусим и вечната радост. За това, когато празнуваме празниците нашата радост е пропита с това предусещане на вечната радост и с предвкусване на вечния живот в царството Божие“, допълни д-р Панайотова.  \r\nВиолета СИМЕОНОВА \r\n \r\n Пълния текст на интервюто четете по-късно в „Мнение”", "date": "2019.11.11", "title": "Д-р Десислава Панайотова-Пулиева, богослов: Мощите на Свети Мина се намират в Египет, където всеки може да отиде и да се поклони"}
{"url": "http://www.focus-news.net/news/2019/11/11/2718245/propadnal-uchastak-zatrudnyava-dvizhenieto-po-patya-gabrovo-selo-stomanetsite.html", "text": "Пропаднал участък затруднява движението в отсечка по пътя между Габрово и село Стоманеците. Това съобщиха за  Радио „Фокус“ – Велико Търново  от Областно пътно управление - Габрово. Шофьорите трябва да са внимателни в участъка при км 7+060. Там една от лентите за движение е стеснена, като е поставена необходимата сигнализация. Ремонтните дейности продължават до края на месеца. Условията за пътуване в Габровска област са нормални. Времето е слънчево, а настилките – сухи. На някои по-усойни места има и мокри отсечки. За изминалото денонощие няма нови въведени ограничения. Отворен за движение е проходът Шипка, но остава в сила забраната за ТИР-ове над 12 тона. Пропаднал участък затруднява движението по пътя между Габрово и върха. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до края на месеца. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до 20 юни 2020-та. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец.  \r\nРени АТАНАСОВА", "date": "2019.11.11", "title": "Пропаднал участък затруднява движението по пътя Габрово - село Стоманеците"}
{"url": "http://www.focus-news.net/news/2019/11/11/2718246/nezavisen-makedoniya-harvatite-i-balgarite-sa-nay-nedovolnite-grazhdani-v-es.html", "text": "Хърватите са сред най-недоволните граждани на Европейския съюз, показва ново проучване на евростатисти. А именно със среден общ рейтинг на качеството на живот от 6,3 през 2018 г. хърватите са по-доволни само от българите, които оценяват качеството на живот със среден резултат 5,4, пише македонското издание „Независен“. \r\nТук трябва да се подчертае, че оценките варират от нула, което показва пълно недоволство, до 10, което е оценка за цялостно задоволство. \r\nИначе средното качество на живот на гражданите на ЕС през 2018 г. е било 7,3, което означава, че хърватите и българите оценяват качеството си на живот по-ниско от средното за ЕС, показват данните на Евростат. \r\nИ не само това: макар удовлетвореността от качеството на живот в България да се увеличи миналата година в сравнение с 2013 г., когато беше оценена на 4,8, удовлетвореността от живота в Хърватия за същия период стагнира, т.е. средната оценка остана същата. Само Белгия, чиито граждани обаче са по-доволни от начина на живот от хърватите, застоява в оценката си за условията на живот в ЕС през същия период, тъй като оценяват качеството на живот на 7,6, което е над средното за ЕС. \r\nОсновната причина за недоволството на хърватите, изглежда, е от финансов характер. А именно, според проучването, хърватите оценяват финансовото си състояние със среден резултат 5,2, което е и един от най-ниските резултати в ЕС. Само литовците и българите са по-малко доволни от финансовото си състояние в ЕС, докато средната оценка за финансовото състояние на ЕС е 6,5. В сравнение с 2013 г. обаче рейтингът на финансовата ситуация в Хърватия се е увеличил, тъй като респондентите в Хърватия са оценили финансовото си състояние със само 4,6. \r\nХърватите са на дъното на скалата на ЕС и след оценка на личните отношения, т.е. качеството на отношенията с други хора. Изследването на Евростат показва, че средната оценка, дадена от анкетираните в Хърватия през миналата година, е била 7,5, което е под средното за Съюза 7,9. Само гърците и българите са с по-лоши лични отношения от хърватите. \r\nСловенците остават сред най-доволните граждани в ЕС. А именно, общото качество на живота беше оценено на 7,3, което е над средното за ЕС. Словенците са близо до средното ниво по своето финансово състояние, което оцениха с 6,3. \r\n \r\nПревод и редакция:", "date": "2019.11.11", "title": "„Независен“ (Македония): Хърватите и българите са най-недоволните граждани в ЕС"}
{"url": "http://www.focus-news.net/news/2019/11/11/2718247/v-administrativen-sad-smolyan-shte-se-provede-zasedanie-po-delo-sreshtu-reshenie-na-oik-devin-za-izbora-na-obshtinski-savetnitsi.html", "text": "Административен съд – Смолян насрочи за разглеждане в открито съдебно заседание адм. д. № 456/2019 г., образувано по жалба на Ж. Ч, З. Ч. и П. Б. от град Девин – регистрирани като кандидати за общински съветници от местна коалиция, против Решение № 115-2109-МИ на Общинска избирателна комисия (ОИК) – Девин за избора на общински съветници в община Девин. Това съобщиха от  Съда . Делото ще бъде разгледано в открито съдебно заседание от 14.30 часа.", "date": "2019.11.11", "title": "В Административен съд – Смолян ще се проведе заседание по дело срещу решение на ОИК – Девин за избора на общински съветници"}
{"url": "http://www.focus-news.net/news/2019/11/11/2718250/magla-namalyava-vidimostta-na-mesta-po-patishtata-v-oblast-blagoevgrad.html", "text": "Мъгла намалява видимостта на места по пътищата в област Благоевград. През изминалата нощ обстановката по пътищата е била спокойна и няма регистрирани тежки пътни инциденти. Това съобщиха за  Радио „Фокус“ - Пирин  от Областно пътно управление – Благоевград. Остава ограничено движението по път IІІ-109 АМ „Струма“ – Лозеница заради рехабилитация на пътното платно. До края на годината движението от км 0 до км 10+754 е ограничено за всички МПС. Преминаването се извършва по обходен маршрут: автомагистрала „Струма“ – п.в. „Ново Кономлади” – по общински път през селата Ново Кономлади – Капатово – Кромидово –  Хърсово – Виногради – път ІІІ-109 Лозеница – Мелник и обратно. В областта няма въведени други ограничения по републиканската пътна мрежа. Натоварен трафик се наблюдава по главен път Е-79 в платното в посока София. По автомагистрала „Струма“ и второкласен път Симитли – Гоце Делчев преминаването се извършва без забавяне. Пътните настилки на места са мокри и хлъзгави. Няма регистрирани тежки пътни инциденти. Целогодишно повишена опасност от падащи камъни има в Кресненското дефиле и в района на прохода Предел. От Областно пътно управление – Благоевград апелират към водачите на моторни превозни средства да шофират с повишено внимание и съобразено с метеорологичната обстановка, за да бъдат избегнати пътни инциденти. \r\nЛивия НИНОВА", "date": "2019.11.11", "title": "Мъгла намалява видимостта на места по пътищата в област Благоевград"}
{"url": "http://www.focus-news.net/news/2019/11/11/2718249/25-godishen-mazh-e-zadarzhan-za-palezh-na-lek-avtomobil-v-selo-malorad-v-oblast-vratsa.html", "text": "25-годишен мъж е задържан за палеж на лек автомобил в село Малорад. Това съобщиха от  ОДМВР - Враца . След бързи издирвателни мероприятия, служители на РУ - Враца са задържали 25-годишния жител на село Малорад, който на 10 ноември 2019 г. в същото село е извършил подпалване на лек автомобил „Фолксваген“. Автомобилът е частично увреден. Мъжът е задържан в РУ - Бяла Слатина.", "date": "2019.11.11", "title": "25-годишен мъж е задържан за палеж на лек автомобил в село Малорад в област Враца"}
{"url": "http://www.focus-news.net/news/2019/11/11/2718253/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания.  \r\nВенцеслав ИЛЧЕВ", "date": "2019.11.11", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/11/11/2718248/normalno-se-izvarshva-preminavaneto-prez-granichnite-punktove-kulata-i-ilinden.html", "text": "Нормално се извършва преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. Няма данни за образували се задръствания или колони от автомобили. На границата с Република Северна Македония трафикът е обичайно натоварен на всички пунктове.  \r\nЛивия НИНОВА", "date": "2019.11.11", "title": "Нормално се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2019/11/11/2718252/ministar-rosen-zhelyazkov-otvaryame-pristanishte-varna-za-nay-tezhkite-korabi.html", "text": "Проектът за удълбочаването на Варненския и Белославския залив е на обща стойност 350 милиона. Това е инфраструктура за държавата, за да могат да влизат стоки и товари. Това каза в интервю за сутрешния блок на  бТВ  „Тази сутрин“ министърът на транспорта Росен Желязков. „Това не се прави заради ТЕЦ-Варна. Това не е за никой. Ние не правим пристанище, а отваряме вратата към морето. Ще направим така, че врата на България по море – Варна, да бъде отворена за най-тежките кораби, които в момента не могат да влизат. Целта на проекта е да има удълбочаване до 13 м и по този начин транспортът поевтинява и прави нашето пристанище по-атрактивно. В момента търговската конкуренция на Черно море е там, където отиват товарите. Искаме товарите да влизат през Варна”, обясни министърът на транспорта. \r\nПо отношение на повишаването на безопасността за движение по пътищата Росен Желязков посочи, че от Министерството на транспорта са заявили, че трябва да се въведе контролирана среда за провеждането на изпити за вземане на шофьорска книжка.  \r\n„В момента се изработва софтуер за теста, но и за подготовка на водачите. Много от школите експериментално вече го използват. Важно е да се преценяват уменията на младите водачи, от една страна тяхната подготовка,  а от друга страна – честността на изпита. А косвеният ефект е пресичане на корупцията”, каза Росен Желязков. По думите му честността на изпита ще бъде гарантирана.", "date": "2019.11.11", "title": "Министър Росен Желязков: Отваряме пристанище Варна за най-тежките кораби"}
{"url": "http://www.focus-news.net/news/2019/11/11/2718232/balkanskiyat-shengen-ne-iskame-nova-yugoslaviya-a-novi-balkani.html", "text": "За по-лесно и по-бързо преминаване на общите граници, разрешителни за работа, които ще важат за трите страни, пътуване с лични карти и общ контрол на границите между Албания, Северна Македония и Сърбия се договориха в Охрид лидерите на страните Еди Рама, Зоран Заев и Александър Вучич. Идеята, чиято реализация започна преди един месец на срещата на тримата в Нови Сад, ще продължи да се развива след един месец в Драч (Дуръс). Към „Балканския Шенген“ са поканени да се включат и Босна и Херцеговина, Черна гора и Косово. Представители на първите две страни бяха в Охрид, но нямаше такива от Прищина, за което те получиха критики от Еди Рама, пише македонската редакция на немската медийна група  Deutsche Welle . \r\nТримата инициатори на идеята уверяват, че не се работи за създаване на нова Югославия, нито Велика Албания, а се прави опит да се развие регионалното сътрудничество. \r\n„Тук няма никакви Югославии, а има само по-добър живот за нашите граждани. Може би, някой ще се опита осуети този опит, но със сигурност това е бъдещето“, заяви Вучич на пресконференцията в Охрид. \r\nТримата лидери уверяват и това ясно е записано в окончателната декларация, че проектът не е алтернатива на пълноправното членство в ЕС. \r\n„Убеден съм, че тези усилия са в подкрепа на нашите амбиции за членство в ЕС. Също така съм твърдо убеден, че тази инициатива и конкретните мерки и резултати ще предизвикат положително внимание както в Европейския съюз, така и във всяка от страните членки на ЕС“, заяви македонският премиер Зоран Заев. \r\n„Тази инициатива ще ни направи фактор като регион и ще направи фактор всяка страна от Западните Балкани в процеса на присъединяване към ЕС“, добави той. \r\nВ своето изявление Еди Рама отговори на критиците в неговата страна, които твърдят, че договаря сътрудничество без да взима предвид интересите на Косово. \r\n„Ако някой говори за Велика Албания, аз говоря за премахване на границите с Косово, аз съм европейски гражданин“, заяви албанският премиер. \r\nТой обясни, че в декларацията на балканските лидери няма нищо ново и за всичко вече е разговаряно и предлагано чрез Берлинския процес или на предишни срещи на западнобалканската шесторка, но никога не е реализирано. \r\nРама покани и лидерите на другите три държави от региона на следващата среща в Драч, където ще присъства и новият началник на европейската дипломация Джозеп Борел. \r\nАко бъде напълно изпълнен, планът ще премахне всички пречки пред свободното движение на хора и капитали в региона. На граничните пунктове освен съвместен митнически контрол ще има съвместно сътрудничество по фитосанитарен контрол, а гражданите в трите държави ще пътуват само с лични карти от 2020 г. \r\n \r\nПревод и редакция:", "date": "2019.11.11", "title": "„Балканският Шенген“: Не искаме нова Югославия, а нови Балкани"}
{"url": "http://www.focus-news.net/news/2019/11/11/2718254/zaradi-remont-e-ogranicheno-dvizhenieto-v-14-kilometrov-uchastak-ot-avtomagistrala-struma-v-oblast-kyustendil.html", "text": "Заради ремонт е ограничено движението в 14-километров участък от автомагистрала „Струма” в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничено е движението в посока Дупница - от пътен възел „Долна Диканя“ до пътен възел „Дупница – Север“. Причината е ремонт на фуга на съоръжението при 46-ти км. Трафикът за Дупница от пътен възел „Долна Диканя“ се насочва по път Е-79 като при пътен възел „Дупница – Север“ се връща обратно на автомагистралата в посока ГКПП „Кулата“. Срокът е до 29 ноември. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 тона в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата, се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Укрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.11.11", "title": "Заради ремонт е ограничено движението в 14-километров участък от автомагистрала „Струма” в област Кюстендил"}
{"url": "http://www.focus-news.net/news/2019/11/11/2718255/mvr-22-dushi-sa-postradali-pri-katastrofi-v-stranata-prez-izminaloto-denonoshtie.html", "text": "22 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 18 тежки пътнотранспортни произшествия. В София са регистрирани 46 леки катастрофи, при които няма пострадали.", "date": "2019.11.11", "title": "МВР: 22 души са пострадали при катастрофи в страната през изминалото денонощие"}
{"url": "http://www.focus-news.net/news/2019/11/11/2718257/pregled-na-osnovnite-temi-vav-velikotarnovskiya-pechat.html", "text": "„Напролет започва прекрояването на движението във Велико Търново“ е заглавие от първа страница на областния всекидневник  „Янтра ДНЕС”.  През пролетта на следващата година ще започне реализацията на мащабния проект на интегрирания градски транспорт на Община В. Търново. Две от най-тежките задачи са преустройството на две от натоварените кръстовища в града. Първото е между улиците „Христо Ботев“, „7-ми юли“ и „Цар Т. Светослав“ в района на Летния театър. Другото възлово място, което създава задръствания в пиковите часове, е кръстовището между улиците „Беляковско шосе“, „Полтава“, „Освобождение“ и „Краков“, където в момента организацията на движението е неефективна и се създават предпоставки за катастрофи. „Великотърновци излязоха на протест срещу Закона за социалните услуги“ е друго заглавие от страниците на вестника. Над 50 души от Велико Търново се включиха в националния протест на Сдружение „Родители обединени за децата“, организиран срещу промените в Закона за социалните услуги, който се очаква да влезе в сила от 1 януари 2020. В събота протестиращите, много от които дойдоха с децата си, се събраха близо до Съдебната палата, за да изразят притесненията си по отношение на поправките в закона. Въпреки, че протестът беше мирен, хората бяха придружени от полицаи. „Локо“ с четвърта поредна победа, излезе четвърти“ четем на спортната страница на вестника. \r\n„Данъчните готови да затворят над 100 обекта, сред тях са механа „Петлето“, пицарии, бензиностанции, паркинги“ е водещо заглавие в другия областен ежедневник  „Борба“.  Заради данъчни прегрешения, над 100 обекта с различно предназначение, сред които преобладават кръчми, са пред угрозата от запечатване. Териториалната дирекция на НАП извади списък на всички фирми, в които са засечени прегрешенията, като част от търговските обекти вече са затворени, а абсолютно всички са поставени под наблюдение. Недокументирани продажби, липса на контрол и неиздаване на касови бележки са най-честите нарушения, които са били засичани по няколко пъти, включително и от тайни клиенти, на каквито се правят данъчните. „Чешма с 33 имена в памет на хората, станали донори, откриха във В. Търново“ е водеща тема и в този ежедневник. Старата столица стана петият град у нас, в който има чешма в знак на благодарност към хората, станали донори и чрез органите си спасили тежкоболни пациенти. Съоръжението се намира в парк „Света гора“ и в събота бе тържествено открито. То стана реалност по инициатива на Сдружението на пациенти с дихателна недостатъчност и белодробна трансплантация и с подкрепата на Община Велико Търново. На събитието присъстваха областните координатори по донорство д-р Сибила Маринова и д-р Ваня Лъчезарова, които имат най-голяма заслуга регионът ни да е сред лидерите по донорство в България. Сред присъстващите бе и председателят на сдружението инициатор Стефан Тамбуев, който заяви, че за последните пет години във Велико Търново има повече реализирани донорски ситуации, отколкото в София и Пловдив, взети заедно. \r\n„Виолетовите“ пречупиха класен съперник в мач с две дузпи, Христо Иванов заключи вратата за варненци“, четем на спортната страница на вестника.", "date": "2019.11.11", "title": "Преглед на основните теми във великотърновския печат"}
{"url": "http://www.focus-news.net/news/2019/11/11/2718260/pregled-na-osnovnite-temi-v-burgaskiya-pechat.html", "text": "\"Паламудът - тук-там, само на пасажи\" е водещото заглавие в днешния брой на бургаския ежедневник  \"Черноморски фар\" . Паламудът продължава да отсъства масово от нашите географски ширини. Рибари неведнъж се оплакаха, че причината е прекалено топлото време за ноември, затова улов от стотина риби тези дни край Ахтопол се превърна в истинска сензация, пише още вестникът. \"С над 5 милиона лева защитават Ахелой от наводнение\" е друга статия от страниците на ежедневника. С тази сума Община Поморие ще ремонтира буните в Ахелой. За целта е обявена обществена поръчка. Наименованието ѝ е \"Ремонт, реконструкция на съществуващи брегозащитни съоръжения за защита от абразия на морския бряг в района на морски залив Ахелой - етап I и II\". Брегоукрепителната бунна система е разположена в югозападната част на залив Ахелой и е част от общата брегоукрепителна система, създадена да предотвратява периодични наводнения, причинени от морски щормове между Поморие и Ахелой. Крайният срок за кандидатстване е 10 декември 2019-а година, пояснява материалът.  Друга статия в днешния брой е \"Бургасбус\" застрахова пътниците си срещи 40 000 лева\". Общинският превозвач е обявил обществена поръчка, касаеща различни застраховки на имуществените и неимуществените интереси на дружеството. Тя е разделена в четири обособени позиции. Първата е за задължителната застраховка \"Гражданска отговорност\", втората - за задължителната застраховка \"Злополука на пътниците в обществения транспорт\", третата - за застраховка \"Каско\" и последната - за застраховка \"Трудова злополука\". Така общият размер, който дружеството ще отдели от бюджета си за новата година, възлиза на 300 хиляди лева без ДДС, пише още \"Черноморски фар\".  \"Тема на деня\" е \"Три десетилетия след началото на прехода - какво се промени в България\", а интервюто в днешния брой е с актрисата Елен Колева.", "date": "2019.11.11", "title": "Преглед на основните теми в бургаския печат"}
{"url": "http://www.focus-news.net/news/2019/11/11/2718258/liturgiya-v-pochit-na-pametta-na-sv-mina-se-otsluzhva-v-hramovete-vav-veliko-tarnovo.html", "text": "Литургия в почит на паметта на св. Мина се отслужва в храмовете в областта. В службата в катедралата „Рождество Богородично“ участват десетки миряни, които се молят за здраве и благоденствие, предаде репортер на  Радио „Фокус“ – Велико Търново.  На 11 ноември Православната църква почита паметта на Св. мъченици Мина, Виктор и Викентий. \r\nСвети Мина е покровител на всички, които са си загубили нещо, помага им да го намерят, поддържа надеждата им, че няма нищо невъзвратимо. Важно условие обаче е да не се пристрастяваме към вещите, да не тъгуваме отчаяно за тях. Той е и лечител, затова много народни лечители, знахари и екстрасенси го тачат. \r\nВиктор е бил войник, пострадал при император Антоний (138-262 г.) в Италия. Една млада християнка на име Стефанида, която присъствала на неговите страдания, видяла слизащите от небето два светли венци. Тя започнала гръмко да слави подвига на светия мъченик и сама заедно с него се удостоила с мъченическа смърт. \r\nСв. Викентий бил дякон. Той се удостоил да пострада за вярата в испанския град Валенция, при император Диоклетиан. \r\nИмен ден празнуват: Мина, Виктор, Виктория, Викентий и техните производни. \r\nРени АТАНАСОВА", "date": "2019.11.11", "title": "Литургия в почит на паметта на св. Мина се отслужва в храмовете във Велико Търново"}
{"url": "http://www.focus-news.net/news/2019/11/11/2718256/dvizhenieto-po-patya-silistra-shumen-v-rayona-na-kliment-tryabva-da-se-osashtestvyava-s-povisheno-vnimanie-poradi-izgrazhdane-na-statsionarna-kontrolna-edinitsa.html", "text": "Движението при км 69 по пътя Силистра - Шумен в района на Климент трябва да се осъществява с повишено внимание поради изграждане на стационарна контролна единица. Участъкът е сигнализиран с пътни знаци, предаде репортер на  Радио \"Фокус\" - Шумен . Няма въведени нови промени в организацията на движение в област Шумен. Ришки проход е отворен. Върбишки проход е затворен за всички видове пътни превозни средства. В сила е забраната за товарни автомобили над 10 тона по пътя Радко Димитриево - Друмево, обходът е Шумен - Овчарово - Друмево. Пътните настилки са нормално проходими. Видимостта е добра. Движението по републиканската пътна мрежа на територията на областта се осъществява без натоварване. \r\nИвелина ИВАНОВА", "date": "2019.11.11", "title": "Движението по пътя Силистра - Шумен в района на Климент трябва да се осъществява с повишено внимание поради изграждане на стационарна контролна единица"}
{"url": "http://www.focus-news.net/news/2019/11/11/2718251/matyu-palmar-sasht-podkrepyat-ideyata-za-balkanski-shengen.html", "text": "Специалният представител на САЩ за Западните Балкани Матю Палмър заяви, че инициативата за създаване на „Балкански Шенген“ има подкрепата на Вашингтон и добави, че идеята изглежда обещаваща, пише електронното издание на прищинския ежедневник  Gazeta Express . \r\nПалмър направи този коментар по време на форум в Женева, Швейцария, като заяви, че Косово и Босна и Херцеговина са добре дошли в този проект, иницииран от президента на Сърбия Александър Вучич и премиерите на Албания и Македония Еди Рама и Зоран Заев. „Това е обещаваща инициатива, която има нашата подкрепа и ние сме ангажирани да работим в сътрудничество с лидерите на западнобалканските държави, за да я осъществим“, отбеляза американският дипломат. \r\nПо неговите думи, идеята за създаване на „мини Шенген“ от тези страни, говори за отговорността на техните лидери за това да поемат контрола върху страните си и тяхното бъдеще. \r\n \r\nПревод и редакция:", "date": "2019.11.11", "title": "Матю Палмър: САЩ подкрепят идеята за „Балкански Шенген“"}
{"url": "http://www.focus-news.net/news/2019/11/11/2718263/dva-zlatni-i-dva-bronzovi-medala-specheliha-sastezatelite-na-klub-taekuondo-houk-bansko-ot-otvoren-turnir-v-pernik.html", "text": "Четири медала спечелиха състезателите на клуб Хоук - Банско на проведения на 9 ноември отворен турнир в Перник. Това съобщиха от пресцентъра на  Община Банско . В надпреварата участваха над 180 състезатели от 18 български клуба и един от Северна Македония. Състезанието бе само за деца, юноши и девойки. Таекуон-до клуб Банско взе участие с осем състезатели, които спечелиха четири медала.  \r\nМартин Димитров и Станислав Дарелов грабнаха златото в спаринга при  децата до 55 кг  \r\nМарио Цветански - трето място спаринг юноши младша възраст до 55 кг \r\nИван Сугарев - трето място спаринг юноши младша възраст до 60 кг  \r\nСледващата изява на клуба е на 15-17 ноември в  словенския град Жрече.", "date": "2019.11.11", "title": "Два златни и два бронзови медала спечелиха състезателите на клуб Таекуондо Хоук - Банско от отворен турнир в Перник"}
{"url": "http://www.focus-news.net/news/2019/11/11/2718259/rumen-tomov-shte-vstapi-v-dlazhnost-kato-kmet-na-obshtina-blagoevgrad.html", "text": "Румен Томов ще встъпи в длъжност като кмет на Община Благоевград, предаде репортер на  Радио „Фокус“ - Пирин . Това ще се случи на първата сесия на Общински съвет – Благоевград, която ще се проведе от 10.00 часа в зала „22 септември“. Събитието ще започне с встъпителни думи на областният управител, след което клетвата си като кмет ще положи Румен Томов. Същото ще направят и избраните за общински съветници, както и кметовете на кметства.  \r\nЛивия НИНОВА", "date": "2019.11.11", "title": "Румен Томов ще встъпи в длъжност като кмет на Община Благоевград"}
{"url": "http://www.focus-news.net/news/2019/11/11/2718266/rabotilnitsa-za-karnavalni-maski-shte-se-provede-v-muzey-dom-na-humora-i-satirata-v-gabrovo.html", "text": "Работилница за карнавални маски организират в Музея на хумора и сатирата. С нея ще бъде поставено началото на новия карнавален сезон. Това ще се случи днес в 11.11 часа. Официално празникът за всички габровци ще започне в 10.45 на пешеходната зона на улица „Радецка“, съобщиха за  Радио „Фокус“ – Велико Търново  от Музея. \r\nЗа любителите на карнавала тази събота в Музея на хумора и сатирата отново отвари врати веселата работилничка за карнавални маски. Материалите за ателието са осигурени от организаторите. То е отворено за всички, които обичат карнавала без възрастови ограничения. Входът е 5 лв., а притежателите на карта \"Приятели на хумора\" ползват отстъпка от 20%. \r\nЛуиза ТРАНЧЕВА", "date": "2019.11.11", "title": "Работилница за карнавални маски ще се проведе в музей „Дом на хумора и сатирата“ в Габрово"}
{"url": "http://www.focus-news.net/news/2019/11/11/2718264/die-zeit-sled-70-godini-upravlenie-na-sotsialdemokratite-v-hanover-be-izbran-parviyat-zelen-kmet.html", "text": "След 70 години управление на социалдемократите, в Хановер за първи път за кмет бе избран кандидат на партията „Зелени“. Нещо повече – Белит Онай ще бъде първият градоначалник в Германия, който има миграционен произход, отбелязва националният ежедневник  Die Zeit . \r\nОнай спечели изборите с подкрепата на 52,9% от гласовете, докато кандидатът на управляващия на федерално ниво Християндемократически съюз (ХДС) Екхард Шолц събра 47,1%. \r\nТака след Фрайбург, Дармщат и Щутгарт Хановер е четвъртият град във ФРГ, управляван от представител на „Зелени“.  \r\nПредсрочните избори за кмет на Хановер бяха организирани след скандал, който принуди предишния действащ градоначалник Щефан Шосток (ГСДП) да подаде оставка. В края на април прокуратурата повдигна обвинение срещу него и тогавашния му началник на кабинета, както и на други негови служители, за сериозни злоупотреби с бюджета.  \r\n \r\n Тереза Герова", "date": "2019.11.11", "title": "Die Zeit: След 70 години управление на социалдемократите – в Хановер бе избран първият „зелен“ кмет"}
{"url": "http://www.focus-news.net/news/2019/11/11/2718267/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Президентът на Сърбия Александър Вучич пристига на тридневно работно посещение в Париж, в хода на което ще се срещне с френския си колега Еманюел Макрон, пише белградският ежедневник  „Вечерне новости“ . \r\nВ първия ден от визитата си Вучич ще присъства на вечеря, организирана от Макрон за държавните лидери и представителите на международните организации. Във втория ден сръбският държавен глава ще се срещне с френския президент и ще присъства на Втория Парижки форум за мира. \r\nВ програмата е планирано Вучич да участва в разговор за 75-тата годишнина от основаването на Организацията на обединените нации (ООН), както и на панела „Какво мислят младите за мултилатерализма“, част от 40-тото заседание на Генералната конференция на ЮНЕСКО. \r\nКъм участниците в конференцията на ЮНЕСКО ще се обърне Вучич в последния ден от неговото посещение, когато той ще се срещне с генералния директор на културната организация Одри Азула, съобщиха от Службата за сътрудничество с медиите на президента на Сърбия. \r\nВ неделя сръбският държавен глава заяви в Охрид, че предстоящата му среща с Макрон може би никога не е била по-важна, защото по време на този разговор той очаква да получи подкрепа за проекта „малък Шенген“, както и да се осведоми за новата методология, предложена от френския президент относно разширяването на ЕС. \r\n„Не бих подценявал и отхвърлял идеите му както другите. Искам да говоря и за тази инициатива. Ще поискам от него подкрепа, защото ако я имаме, ще създадем напълно нови условия и това ще бъде един от нашите източници на ускорен растеж през следващите години. Ако получим подобна поддръжка, няма да е лесно това да се разруши. Може би никога не сме имали по-важни разговори с Макрон“, обясни Вучич пред РТС. \r\nТой подчерта, че е благодарен на американците за подкрепата за този проект и че се надява да получи подкрепата на Макрон, тъй като без това ще му бъде трудно да получи подкрепата на Европа. \r\nСъщо толкова важно е, каза Вучич, да се чуе повече от френския президент за новата методология, тоест идеи за Европейския съюз и политиката на разширяване, и припомни, че е разговарял открито с френския президент в Белград, по време на посещението на Макрон, през всичките седем часа. \r\n„Той има изключителна енергия и ако част от това, за което говори, би могло да се реализира, мисля, че това би било добра новина за Сърбия. Искам да чуя от него какво мисли и тогава можем да направим някои планове за бъдещето“, заяви президентът на Сърбия. \r\nВучич припомни, че Макрон изнесе емоционална реч в Белград по време на посещението си, като заяви, че иска да предостави на сърбите подкрепа и помощ. \r\n*** \r\n Хърватите са сред най-недоволните граждани на Европейския съюз, показва ново проучване на евростатисти. А именно със среден общ рейтинг на качеството на живот от 6,3 през 2018 г. хърватите са по-доволни само от българите, които оценяват качеството на живот със среден резултат 5,4, пише македонското издание „Независен“. \r\nТук трябва да се подчертае, че оценките варират от нула, което показва пълно недоволство, до 10, което е оценка за цялостно задоволство. \r\nИначе средното качество на живот на гражданите на ЕС през 2018 г. е било 7,3, което означава, че хърватите и българите оценяват качеството си на живот по-ниско от средното за ЕС, показват данните на Евростат. \r\nИ не само това: макар удовлетвореността от качеството на живот в България да се увеличи миналата година в сравнение с 2013 г., когато беше оценена на 4,8, удовлетвореността от живота в Хърватия за същия период стагнира, т.е. средната оценка остана същата. Само Белгия, чиито граждани обаче са по-доволни от начина на живот от хърватите, застоява в оценката си за условията на живот в ЕС през същия период, тъй като оценяват качеството на живот на 7,6, което е над средното за ЕС. \r\nОсновната причина за недоволството на хърватите, изглежда, е от финансов характер. А именно, според проучването, хърватите оценяват финансовото си състояние със среден резултат 5,2, което е и един от най-ниските резултати в ЕС. Само литовците и българите са по-малко доволни от финансовото си състояние в ЕС, докато средната оценка за финансовото състояние на ЕС е 6,5. В сравнение с 2013 г. обаче рейтингът на финансовата ситуация в Хърватия се е увеличил, тъй като респондентите в Хърватия са оценили финансовото си състояние със само 4,6. \r\nХърватите са на дъното на скалата на ЕС и след оценка на личните отношения, т.е. качеството на отношенията с други хора. Изследването на Евростат показва, че средната оценка, дадена от анкетираните в Хърватия през миналата година, е била 7,5, което е под средното за Съюза 7,9. Само гърците и българите са с по-лоши лични отношения от хърватите. \r\nСловенците остават сред най-доволните граждани в ЕС. А именно, общото качество на живота беше оценено на 7,3, което е над средното за ЕС. Словенците са близо до средното ниво по своето финансово състояние, което оцениха с 6,3. \r\n*** \r\n  В ексклузивен материал за вестник  Kathimerini  по повод официалната си визита в Атина, която започна в неделя и ще завърши във вторник, китайският президент Си Дзинпин подчертава нуждата от задълбочаване на сътрудничеството между Атина и Пекин на всички нива. \r\n„Наше задължение е да надградим настоящото си сътрудничество във всички сектори“, пише той в статията, като отбелязва, че съществуващите инвестиции трябва да бъдат разширени и посочвайки присъствието на Коско в пристанището на Пирея като „главата на дракона“. \r\nСи, който трябва да се срещне в понеделник с гръцкия президент Прокопис Павлопулос и премиера Кириакос Мицотакис, добави, че Китай и Гърция трябва да вземат поуки от „дълбоката мъдрост на техните древни цивилизации“ и заедно да насърчават създаването на „нов тип международни отношения“ основан на уважение, справедливост и взаимноизгодно сътрудничество“. \r\nКитайският лидер също призова за по-задълбочено сътрудничество в контекста на инициативата „Един пояс, един път“ на Пекин - планът на Китай за създаване на модерен Път на коприната чрез железници, пристанища и други съоръжения, свързващи Източна Азия с Европа - подчертавайки благоприятното географско местоположение на Гърция и „особените й предимства“ в сектора на корабоплаването. \r\nТой добави, че Китай е готов да засили вноса на качествени гръцки селскостопански продукти. \r\nПо време на посещението си в Атина Си има за цел да проучи нов план за двустранно сътрудничество, пише той, като отбелязва, че двете страни вече са започнали „взаимноизгодни“ проекти в сектора на търговията и инфраструктурата. \r\nМиналата седмица в кулоарите на търговско изложение в Шанхай Си и Мицотакис обсъдиха гръцките селскостопански стоки и по-нататъшното сътрудничество в областта на енергетиката, транспорта, телекомуникациите, туризма и възможността Гърция да стане център на логистиката. \r\nВ своята статия за Катимерини председателят на Китай пише, че Пирея „се очертава като най-голямото пристанище в Средиземноморието“. \r\n*** \r\n  Специалният представител на САЩ за Западните Балкани Матю Палмър заяви, че инициативата за създаване на „Балкански Шенген“ има подкрепата на Вашингтон и добави, че идеята изглежда обещаваща, пише електронното издание на прищинския ежедневник  Gazeta Express . \r\nПалмър направи този коментар по време на форум в Женева, Швейцария, като заяви, че Косово и Босна и Херцеговина са добре дошли в този проект, иницииран от президента на Сърбия Александър Вучич и премиерите на Албания и Македония Еди Рама и Зоран Заев. „Това е обещаваща инициатива, която има нашата подкрепа и ние сме ангажирани да работим в сътрудничество с лидерите на западнобалканските държави, за да я осъществим“, отбеляза американският дипломат. \r\nПо неговите думи, идеята за създаване на „мини Шенген“ от тези страни, говори за отговорността на техните лидери за това да поемат контрола върху страните си и тяхното бъдеще.", "date": "2019.11.11", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/11/11/2718265/sport-grigor-dimitrov-zapazva-pozitsiyata-si-v-svetovnata-ranglista.html", "text": "Григор Димитров запазва 20-та си позиция в световната ранглиста. В „Топ“ 10 няма промени. Начело на класацията е Рафаел Надал, следван от Новак Джокович и Роджър Федерер. \r\nВ Лондон продължава заключителният за годината турнира на АТП. Доминик Тийм започна четвъртото си участие на финалите с победа. Австриецът се наложи със 7:5, 7:5 над Роджър Федерер и регистрира трети последователен успех над Маестрото през този сезон. \r\nВ първия си мач Джокович надви Матео Беретини с 6:2, 6:1 за малко повече от час игра.", "date": "2019.11.11", "title": "Спорт: Григор Димитров запазва позицията си в световната ранглиста"}
{"url": "http://www.focus-news.net/news/2019/11/11/2718261/vecherne-novosti-sarbiya-vuchich-na-tridnevna-vizita-v-parizh.html", "text": "Президентът на Сърбия Александър Вучич пристига на тридневно работно посещение в Париж, в хода на което ще се срещне с френския си колега Еманюел Макрон, пише белградският ежедневник  „Вечерне новости“ . \r\nВ първия ден от визитата си Вучич ще присъства на вечеря, организирана от Макрон за държавните лидери и представителите на международните организации. Във втория ден сръбският държавен глава ще се срещне с френския президент и ще присъства на Втория Парижки форум за мира. \r\nВ програмата е планирано Вучич да участва в разговор за 75-тата годишнина от основаването на Организацията на обединените нации (ООН), както и на панела „Какво мислят младите за мултилатерализма“, част от 40-тото заседание на Генералната конференция на ЮНЕСКО. \r\nКъм участниците в конференцията на ЮНЕСКО ще се обърне Вучич в последния ден от неговото посещение, когато той ще се срещне с генералния директор на културната организация Одри Азула, съобщиха от Службата за сътрудничество с медиите на президента на Сърбия. \r\nВ неделя сръбският държавен глава заяви в Охрид, че предстоящата му среща с Макрон може би никога не е била по-важна, защото по време на този разговор той очаква да получи подкрепа за проекта „малък Шенген“, както и да се осведоми за новата методология, предложена от френския президент относно разширяването на ЕС. \r\n„Не бих подценявал и отхвърлял идеите му както другите. Искам да говоря и за тази инициатива. Ще поискам от него подкрепа, защото ако я имаме, ще създадем напълно нови условия и това ще бъде един от нашите източници на ускорен растеж през следващите години. Ако получим подобна поддръжка, няма да е лесно това да се разруши. Може би никога не сме имали по-важни разговори с Макрон“, обясни Вучич пред РТС. \r\nТой подчерта, че е благодарен на американците за подкрепата за този проект и че се надява да получи подкрепата на Макрон, тъй като без това ще му бъде трудно да получи подкрепата на Европа. \r\nСъщо толкова важно е, каза Вучич, да се чуе повече от френския президент за новата методология, тоест идеи за Европейския съюз и политиката на разширяване, и припомни, че е разговарял открито с френския президент в Белград, по време на посещението на Макрон, през всичките седем часа. \r\n„Той има изключителна енергия и ако част от това, за което говори, би могло да се реализира, мисля, че това би било добра новина за Сърбия. Искам да чуя от него какво мисли и тогава можем да направим някои планове за бъдещето“, заяви президентът на Сърбия. \r\nВучич припомни, че Макрон изнесе емоционална реч в Белград по време на посещението си, като заяви, че иска да предостави на сърбите подкрепа и помощ. \r\n \r\nПревод и редакция:", "date": "2019.11.11", "title": "„Вечерне новости“ (Сърбия): Вучич на тридневна визита в Париж"}
{"url": "http://www.focus-news.net/news/2019/11/11/2718268/dvizhenieto-se-osashtestvyava-v-edna-lenta-po-chast-ot-pat-ii-11-milkovitsa-somovit-v-oblast-pleven-zaradi-remont.html", "text": "Движението се осъществява в една лента по път II-11 Милковица - Сомовит от км 196 до км 206 до 29 ноември. Това съобщиха за  Радио „Фокус“  от Областно пътно управление – Плевен. Причината са  ремонтни дейности с частично асфалтиране. Участъкът е сигнализиран с пътни знаци. Пътните настилки в областта са сухи. Максималните температури ще бъдат между 17°и 20°. Движението по път III-137 Кнежа – Гостиля от км 5 до км 19 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срокът е  до 15 ноември. Движението по път III-3404 Дебово – Любеново от км 4 до км 7 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срокът е до 15 ноември. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.11.11", "title": "Движението се осъществява в една лента по част от път II-11 Милковица - Сомовит в област Плевен заради ремонт"}
{"url": "http://www.focus-news.net/news/2019/11/11/2718269/ivaylo-lilov-bsp-severozapadna-balgariya-e-ostavena-bedna-za-da-mozhe-da-bade-kupuvana.html", "text": "\"Случаят с опита да се подпали домът на наш общински съветник в Борован е изключително брутален. Върху нашите представители бе оказан недопустим натиск, за да не може да се структурира новият общински съвет, защото за да се формира мнозинството в ОбС - Борован бе необходим поне един от гласовете на двамата общински съветници на БСП\". Това каза председателят на ОблС на БСП - Враца и член на НС на БСП Ивайло Лилов пред БСТВ, съобщиха от пресцентъра на  БСП . Той коментира, че за съжаление детето на общинския съветник от левицата е станало свидетел на случилото се. \"Всичко това е резултат от управлението през последните 10 години. Виждаме как знакови лица от ъндърграунда стават политически фигури и най-страшното е, че там, където интересите им се сблъскват, политиката изчезва и проправя път на натиска и заплахите\", коментира още Лилов. Той бе категоричен, че няма съмнение, че интерес да не се формира мнозинство в общинския съвет в Борован и общината да не започне нормална работа имат хората на Борисов. \"Това ли е отборът на Борисов? Това ли са победителите\", попита Ивайло Лилов и заяви, че е  явно, че тези момчета не са забравили нищо от похватите, които са използвали през 90-те. \"Те се борят да получат обществения ресурс не за да работят в името на хората, а за да присвояват колкото може повече от него. Затова Северозападна България  остава най-бедната част от страната ни, за да може да бъде купувана, контролирана чрез натиск и репресии и да бъдат постигани резултатите, с които Борисов да се гордее\", коментира още социалистът . \r\nИвайло Лилов каза още, че тези избори са показали, че промяната  в местната власт е възможна. Той поздрави кметовете и общинските съветници, избрани с бюлетината на БСП, за куража, който са имали. \"Имаше и хора, които направиха всичко възможно, за да спечелят изборите честно, но срещу тях беше хвърлен целият ресурс на държавата, те бяха дискредитирани и не бяха допуснати да участват на равни начала в изборите\", каза още председателят на ОблС на БСП - Враца.", "date": "2019.11.11", "title": "Ивайло Лилов, БСП: Северозападна България е оставена бедна, за да може да бъде купувана"}
{"url": "http://www.focus-news.net/news/2019/11/11/2718270/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент върху разработения проект за благоустрояване на един от най-големите квартали в града. Общината подготвя проектно предложение „Създаване на привлекателна градска среда“ със средства осигурени от неусвоения финансов ресурс по процедурата за изпълнение на Интегрирани планове за градско възстановяване и развитие от Оперативна програма „Региони в растеж”. По темата ще чуем Радмила Рангелова, зам.-кмет с ресор „Социални дейности и проекти”.  \r\nЩе ви разкажем и за приключилия вече проект за изграждането на Център за работа с деца на улицата, с което се цели да осигури подходяща и ефективна социална инфраструктура, допринасяща за институционалната закрила и защита на деца от улицата.  \r\nВ рамките на предаването ще ви разкажем и за отбелязването на храмовия празник на черквата „Свети Великомъченик Мина” в Кюстендил. На 11 ноември Православната църква почита свети Мина като закрилник на семейството. Светецът е покровител на сираците и бездомните.  \r\nИзложбата „Стари снимки от Кюстендил” беше открита в Кюстендил. Тя представя фотографии, включени в книгата „Приказка за Кюстендил” на историкът Румен Манов. Изложбата включва 15 табла, върху които са поставени специално изработени уголемени  копия на стари снимки от града. Повече по темата ще научите в рамките на предаването.   \r\nПредаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.11.11", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/11/11/2718273/pozhar-e-goryal-v-apartament-v-gabrovo-nyama-postradali.html", "text": "Пожар е горял в апартамент в жилищен блок на ул. „Венера“ в Габрово, съобщиха за  Радио „Фокус“ - Велико Търново  от РД „Пожарна безопасност и защита на населението“ - Габрово. Сигналът за инцидента е получен в петък в 16.54 часа. Причината е забравена включена фурна на готварска печка. Няма пострадали хора и нанесени материални щети. При ликвидирането на произшествието са участвали един противопожарен автомобил и четирима пожарникари от РСПБЗН - Габрово. \r\nЗа периода от 6.00 часа на 8 ноември до 6.00 часа на 9 ноември звената за ПБЗН при РДПБЗН - Габрово са реагирали на четири сигнала за произшествия, от които три пожара без материални загуби и една техническа помощ. \r\nПрез уикенда пожарникарите от габровската дирекция са се отзовали на един пожар без материални загуби, една катастрофа и три сигнала за техническа помощ. \r\nРени АТАНАСОВА", "date": "2019.11.11", "title": "Пожар е горял в апартамент в Габрово, няма пострадали"}
{"url": "http://www.focus-news.net/news/2019/11/11/2718271/lyubomira-gancheva-abv-byudzhet-2020-balansira-i-betonira-neravenstvoto.html", "text": "Бюджет 2020 балансира и бетонира неравенството. Това каза в сутрешния блок „Добро утро, България“ на  Радио „Фокус“  заместник-председателят на АБВ Любомира Ганчева. „Макар че нямах никакви очаквания, отново съм разочарована и възмутена от бюджета. Политиката за увеличаване на доходите е правила, но това, което се представя от финансовото министерство през бюджета е крайно недостатъчно и несправедливо. Настъпил е ледников период, който се изразява в замразените обезщетения за безработицата, майчинството за втората година, максималния осигурителен доход и максималния размер на пенсията. Това са все неща, които пречат за излизане от капана на бедността. Притеснява ни, че при пенсиите е заложено изключително малко увеличение от 6,7%, но няма преизчисление на пенсиите. В момента 2/3 от пенсионерите са крайно бедни и 40% от тях получават минимална пенсия“, коментира тя. Според Любомира Ганчева прокламирано увеличение в бюджетния сектор от 10% става около 6-7% след удръжки. Проблемите в здравеопазването и образованието няма да се решат след 6% увеличение на доходите на заетите в сектора, обясни тя. Експертът припомни, че миналата година по оценката на финансовия министър бюджетът е бил социален, но в края на 2019 година България е най- бедната държава в ЕС с най-голямо социално неравенство и най-големи проблеми в социалната и демографската сфера. Според Ганчева държавният бюджет само ще задълбочи проблемите в страната. Бедните и хората със средни доходи ще плащат повече данъци в полза на богатите, уточни тя. \r\nМариана ВАЛЕНТИНОВА", "date": "2019.11.11", "title": "Любомира Ганчева, АБВ: Бюджет 2020 балансира и бетонира неравенството"}
{"url": "http://www.focus-news.net/news/2019/11/11/2718277/etnografskata-kashta-v-asenovgrad-otbelyazva-svoya-30-godishen-yubiley.html", "text": "Етнографската къща в Асеновград отбелязва своя 30-годишен юбилей като музейна сграда. Това каза за  Радио „Фокус“ – Пловдив  уредникът Надя Янкова. По случай юбилея ръководството на музея и екипа са подготвили богата празнична програма, която започва от 17.30 часа днес. „Постарали сме се да бъде интересно и да бъде голям празник. За доброто настроение на гостите ще се погрижат актьорите от непрофесионалната театрална трупа „Театрална работилница за мечти”. Те ще изиграят кратък етюд, с който ще пренесат присъстващите във времената на семейство Чанос – първите собственици на Етнографската къща. Автори на сценария за този етюд сме аз и Изабела Шопова, ръководител на театралната трупа. Надявам се да бъде интересно и забавно за зрителите. Освен това ще бъде прожектиран и филм, заснет по време на откриването на къщата преди 30 години. Поканили сме много от хората, които са присъствали и тогава. За тях ще бъде мил спомен да се върнат назад във времето, да видят как са изглеждали преди 30 години, да разпознаят близки и приятели, които вече не са сред нас. Освен официалните гости, които сме поканили – бившият директор на музея, уредникът, който е бил в онзи период, както и други служители от Общината, спомогнали за откриването на експозицията, вратите са отворени за всички граждани“, каза Надя Янкова. Тя припомни, че по повод юбилейната годишнина е организирана инициативата „капсула на времето”, в която вече повече от два месеца всеки посетител на музея има възможността да напише и постави своето пожелание, завет или мечта и така да се съхранят днешните послания за бъдещите поколения. „За тези, които все още не оставили своето послание в капсулата на времето, вечерта ще имат тази последна възможност да го направят. Тя ще бъде запечатана и вградена в стената на възрожденската къща и отново след 30 години ще бъде отворена“, посочи уредникът. Янкова добави, че инициативата преминава при голям интерес от страна на посетителите. „Не сме преброили посланията, но са много. Някой дори снимаха собствените си послания с телефона, защото не знаят дали ще имат възможността да присъстват отново след 30 години, когато капсулата ще бъде отворена“, коментира тя. \r\nТони МИХАЙЛОВ", "date": "2019.11.11", "title": "Етнографската къща в Асеновград отбелязва своя 30-годишен юбилей"}
{"url": "http://www.focus-news.net/news/2019/11/11/2718275/obshtina-stara-zagora-obyavyava-konkurs-za-survachki.html", "text": "Община Стара Загора и Центърът за подкрепа за личностно развитие обявяват  традиционния конкурс „Сурва, Весела година“ за изработване на сурвачка и рисунка. Това съобщиха от пресцентъра на  Община Стара Загора . В него могат да участват ученици от 7 до 14 години, разделени в две групи:  І група - 7-10 години и ІІ група - 11-14 години. Сурвачките трябва да бъдат изработени от естествени материали, да носят българската народна традиция и да отразяват умения, сръчност и познания за  коледните и новогодишни обичаи в България. \r\nС до две творби без ограничения в жанра - живопис и графика могат да се включат и малките художници отново в двете възрастови групи.  Изискването е рисунките да са във формат 35/50 см (без паспарту) , а техниката е по избор.  \r\nСурвачките и рисунките трябва да са съпроводени с информация за двете имена на участника, години, клас, училище и телефон. Желаещите да се включат, носят  или изпращат творбите си в сградата на Центъра за подкрепа за личностно развитие на ул. „Захарий Княжески” 71, ет.3.  \r\nСрокът за изпращане на творбите е до 12 декември. \r\nРезултатите от конкурса ще бъдат обявени на 17 декември от 14.30 часа в залата на центъра. Тогава ще бъде и награждаването на отличените творби.", "date": "2019.11.11", "title": "Община Стара Загора обявява конкурс за сурвачки"}
{"url": "http://www.focus-news.net/news/2019/11/11/2718278/afp-novoto-petrolno-nahodishte-v-iran-shte-dobavi-po-22-miliarda-barela-kam-rezervite-na-stranata.html", "text": "Новото нефтено находище, което бе открито в Иран, ще добави едва по 22 млрд. барела суров петрол към резервите на страната. Това обяви иранският министър на петрола Биджан Намдар Занганех пред репортери в Техеран, предава  AFP . \r\nОт капацитета на находището може да бъде извлечена само една десета поради технологични ограничения, допълни министър Занганех, или 2,2 млрд. барела. \r\nВ неделя държавният глава на Иран Хасан Роухани обяви откриването на ново петролно находище, съдържащо 53 милиарда барела нефт. То се намира югозападната част на Иран. \r\n \r\n Тереза Герова", "date": "2019.11.11", "title": "AFP: Новото петролно находище в Иран ще добави по 22 милиарда барела към резервите на страната"}
{"url": "http://www.focus-news.net/news/2019/11/11/2718262/pss-dobri-sa-usloviyata-za-turizam-v-planinite.html", "text": "Добри са условията за туризъм в планината. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Температурите са между -1 и 5 градуса. Съоръженията не работят. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.11.11", "title": "ПСС: Добри са условията за туризъм в планините"}
{"url": "http://www.focus-news.net/news/2019/11/11/2718276/intenziven-e-trafikat-po-glaven-pat-e-79-v-oblast-vidin-v-posoka-gkpp-dunav-most-2.html", "text": "Интензивен е трафикът по главен път Е-79 в област Видин в посока ГКПП „Дунав мост 2“, като пътуват предимно тежкотоварни автомобили. Това съобщиха за  Радио „Фокус“ – Видин  от Областно пътно управление. Най-много автомобили се движат в участъка Видин – Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта – „Връшка чука“ и „Брегово“, трафикът е спокоен и няма образувани опашки от чакащи автомобили. Остава забраната за преминаване на автомобили над 12 тона през прохода Петрохан.   \r\nВъв Видин трафикът е засилен на входно-изходните артерии на града, в централната градска част и по бул. \"Панония\".  \r\nАнна ЛОЗАНОВА", "date": "2019.11.11", "title": "Интензивен е трафикът по главен път Е-79 в област Видин в посока ГКПП „Дунав мост 2“"}
{"url": "http://www.focus-news.net/news/2019/11/11/2718272/dvama-mazhe-sa-postradali-pri-sbivane-v-pleven.html", "text": "Двама мъже са пострадали при сбиване в Плевен. Това съобщиха от  ОДМВР - Плевен . Сигналът за конфликта е подаден на 9 ноември в 01.18 часа чрез тел. 112 в Първо РУ - Плевен. Сбиването е било на улица \"Трети март\". На място са изпратени полицейски служители. Изяснено е, че след скандал 35-годишен е нанесъл прободни рани в областта на лицето, ухото, лява ръка и ляв крак със счупена бутилка на 41-годишен, а после се е самонаранил в дясната ръка. И двамата мъже са от Плевен. Пострадалите са транспортирани в ЦСМП – Плевен. Няма опасност за живота им. 35-годишният е настанен под наблюдение в ортопедична клиника към УМБАЛ \"Д-р Георги Странски\" - Плевен. Извършен е оглед на местопроизшествието, при който са иззети мобилен телефон, счупени шишета и биологичен материал за лабораторна обработка. Уведомен е дежурен прокурор в РП – Плевен. За престъпление от НК е започнато досъдебно производство. Продължава работата по случая.", "date": "2019.11.11", "title": "Двама мъже са пострадали при сбиване в Плевен"}
{"url": "http://www.focus-news.net/news/2019/11/11/2718274/der-standard-avstriya-sebastian-kurts-shte-obyavi-s-koya-partiya-shte-zapochne-pregovori-za-koalitsiya.html", "text": "Председателят на Австрийската народна партия (АНП) Себастиан Курц ще даде специална пресконференция в рамките на деня, в която ще обяви с коя политическа сила ще започне преговори за съставяне на управляващата във Виена коалиция, съобщава националният ежедневник  Der Standard . \r\nОт партията „Зелени“, която спечели 13,9% на предсрочните парламентарни избори през септември, вече обявиха, че биха искали да управляват заедно с АНП. Предстои водената от Курц политическа сила да обяви официално решението си. Между двете партии обаче все още съществуват различия в програмите, които спъват постигането на компромис. Сред тях за забраната за пушене на обществени места, миграцията, опазването на климата и пряко свързаният с него въпрос за развитието на икономиката. Ето защо, макар да се счита невъзможен отказът на Курц за започване на преговори със „Зелени“, дискусиите между тях вероятно ще бъдат изключително тежки, подчертават от редакцията. \r\nПрипомня се, че от края на септември до миналата седмица двете партии проведоха няколко консултации. \r\n \r\n Тереза Герова", "date": "2019.11.11", "title": "Der Standard (Австрия): Себастиан Курц ще обяви с коя партия ще започне преговори за коалиция"}
{"url": "http://www.focus-news.net/news/2019/11/11/2718283/margarita-naseva-chez-balgarskata-ikonomika-ima-nuzhda-ot-energetitsi.html", "text": "Българската икономика има нужда от енергетици. Това каза за сутрешния блок  „Добро утро, България“  на  Радио „Фокус“  Маргарита Насева, старши експерт „Връзки с обществеността“ в ЧЕЗ България, по повод конкурса на компанията „Стани стипендиант на ЧЕЗ“, който се провежда за осма поредна година. Тя добави, че учениците, победители в конкурса, ще получат от ЧЕЗ по 120лв. на месец или общо 600лв. за втория срок на учебната 2019/2020г. „До момента над 850 ученици от 12 клас са се явили на този конкурс през годините. 51 от тях са получили стипендия. От тях 17 са постъпили на работа и са започнали своя кариерен път в компаниите на групата „ЧЕЗ България“. Поддържаме връзки с тях. За някои знаем, че са заминали в чужбина, а тези, които остават - те са членове на нашата ЧЕЗ Академия, правят стажовете си в компаниите на ЧЕЗ. Поддържаме контакт и занапред с тях“, обясни старши експертът.  \r\nМаргарита Насева каза още, че ЧЕЗ има много добри връзки с висшите учебни заведения на територията на Западна България и победителите в конкурса могат да кандидатстват в тях с получените си оценки.  \r\n \r\nМариана ВАЛЕНТИНОВА", "date": "2019.11.11", "title": "Маргарита Насева, ЧЕЗ: Българската икономика има нужда от енергетици"}
{"url": "http://www.focus-news.net/news/2019/11/11/2718284/pregled-na-osnovnite-temi-vav-varnenskiya-pechat.html", "text": "„Топликът през ноември изкара отново навън кърлежи и комари“, пише на първата си страница днес  вестник „Черно море“ . Необичайно топлото време през ноември във Варна събуди отново кърлежи и комари. Подобно явление не е наблюдавано от години. През ноември температурите надхвърлят често 20 градуса, особено в обедните часове, което създава идеална среда за паразитите и жилещите насекоми. „Облекчават процедурите за получаване на българско гражданство“, гласи водещото заглавие на втора страница в броя. Скоро ще бъдат оповестени резултатите от изработените от работна група мерки за облекчаване на процедурите, свързани с получаването на българско гражданство и възможност за работа на етнически българи, които живеят в чужбина. Това съобщи във Варна вицепремиерът Мариана Николова. Тя участва в честванията по случай 575 години от битката при Варна. „Наблюдаваме днес Пасажа на Меркурий“, става ясно от друго водещо заглавие. Преминаването на Меркурий пред Слънцето, наричано още пасаж, може да бъде видяно на 11 ноември от 14.35 часа до залеза в 16.49 часа. „Когато стигне до средата си, слънцето ще залезе и няма да можем да го видим по диска на слънцето“. Това каза астрономът Ева Божурова от Народна астрономическа обсерватория и планетариум „Николай Коперник“ във Варна. Все още не е уточнено мястото, където кръжочниците по астрономия ще наблюдават явлението, но желаещите да го видят могат да позвънят на телефоните на планетариума, за да бъдат посъветвани с инструкции.", "date": "2019.11.11", "title": "Преглед на основните теми във варненския печат"}
{"url": "http://www.focus-news.net/news/2019/11/11/2718281/36-godishna-zhena-e-s-opasnost-za-zhivota-sled-bitov-skandal-v-selo-krushovene-v-oblast-pleven.html", "text": "36-годишна жена е с опасност за живота след битов скандал в село Крушовене. Това съобщиха от  ОДМВР - Плевен . Сигналът е подаден на 9 ноември в 01.40 часа в полицията в Долни Дъбник. Съобщено е за семеен битов скандал в село Крушовене. Незабавно на адреса са изпратени полицейски служители, които са установили, че 33-годишен е пробол в гърба с нож 36-годишна жена. Извършен е оглед на местопроизшествието, като е иззет кухненският нож. Пострадалата е транспортирана в УМБАЛ  \"Д-р Георги Странски\" - Плевен и е настанена в гръдна хирургия с временна опасност за живота. Извършителят е задържан за срок до 24 часа по Закона за МВР. Уведомен е дежурен прокурор при Районна прокуратура - Плевен. По случая е образувано досъдебно производство. Предстои назначаване на експертизи. Продължава работа разследващ полицай.", "date": "2019.11.11", "title": "36-годишна жена е с опасност за живота след битов скандал в село Крушовене в област Плевен"}
{"url": "http://www.focus-news.net/news/2019/11/11/2718280/obshtinskiyat-savet-v-dupnitsa-shte-provede-parvoto-si-zasedanie.html", "text": "Общинският съвет в Дупница ще проведе първото си заседание. Това съобщиха за  Радио „Фокус” – Кюстендил  от Областна администрация – Кюстендил. Първото заседание на новоизбрания Общински съвет ще започне от 11.00 часа в залата на Община Дупница. Заседанието е насрочено от страна на областния управител на Кюстендил Виктор Янев, на основание член 23, алинея 1 от Закона за местното самоуправление и местната администрация (ЗМСМА).  \r\nПо време на първото заседание ще бъде положена клетва от новоизбраните кметове на общини, общински съветници и кметове на кметства. На същото заседание ще бъде избран и председател на новоизбрания Общински съвет, който се състои от 33 души. Новите съветници са от девет партии и коалиции.  \r\nВенцеслав ИЛЧЕВ", "date": "2019.11.11", "title": "Общинският съвет в Дупница ще проведе първото си заседание"}
{"url": "http://www.focus-news.net/news/2019/11/11/2718289/sport-izigraha-se-tri-sreshti-ot-germanskata-bundesliga.html", "text": "Изиграха се и последните три срещи от 11-ия кръг на германската Бундеслига. Резултати: \r\nБорусия Мьонхенгладбах – Вердер Бремен 3:1 \r\nВолфсбург – Байер Леверкузен 0:2 \r\nФрайбург – Айнтрахт Франкфурт 1:0 \r\nНачело във временното класиране е Борусия Мьонхенгладбах с актив от 25 точки пред Ред Бул Лайпциг, Байерн Мюнхен и Фрайбург с по 21.", "date": "2019.11.11", "title": "Спорт: Изиграха се три срещи от германската Бундеслига"}
{"url": "http://www.focus-news.net/news/2019/11/11/2718288/cherkvata-sveti-velikomachenik-mina-v-kyustendil-otbelyazva-hramoviya-si-praznik.html", "text": "Черквата „Свети великомъченик Мина” в Кюстендил отбелязва храмовия си празник. Това съобщи за  Радио „Фокус” – Кюстендил  архиерейският наместник на Кюстендилска духовна околия отец Генади Генадиев. По думите му още от рано тази сутрин в храма влизат много миряни, за да се помолят за здраве и благополучие пред светеца. В чест на почитания на 11 ноември свети великомъченик Мина се отслужва празнична света Литургия в едноименния храм. Ще бъде осветена и храна за здравето на всички кюстендилци.  \r\nХрамът „Свети великомъченик Мина” в Кюстендил е най-големият в града, изграден през 1859 г. До храма има старо аязмо с лековита вода. През 1934 година върху фасадата на православния храм са поставени  възпоменателни мраморни плочи при западния вход, върху които са изписани имената на загиналите за родината офицери и войници от град  Кюстендил.  \r\nВенцеслав ИЛЧЕВ", "date": "2019.11.11", "title": "Черквата „Свети великомъченик Мина” в Кюстендил отбелязва храмовия си празник"}
{"url": "http://www.focus-news.net/news/2019/11/11/2718287/komin-na-kashta-e-goryal-v-selo-konstantin-v-oblast-veliko-tarnovo-nyama-postradali.html", "text": "Комин на къща е горял в село Константин, съобщиха за  Радио „Фокус“ - Велико Търново  от РД „Пожарна безопасност и защита на населението“. Сигналът за пожар без материални загуби е подаден вчера в 12.17 часа в Оперативен център - Велико Търново. Коминът се е самозапалил. Няма пострадали. Произшествието е ликвидирано от РСПБЗН - Елена с един противопожарен автомобил и  трима пожарникари. \r\nОтново вчерашния ден пожарникарите са се отзовали и на три сигнала за запалени сухи треви. Там също няма пострадали хора и материални щети. Причината е небрежност при боравене с открит огън. \r\nРени АТАНАСОВА", "date": "2019.11.11", "title": "Комин на къща е горял в село Константин в област Велико Търново, няма пострадали"}
{"url": "http://www.focus-news.net/news/2019/11/11/2718290/28-godishna-zhena-ot-dupnitsa-e-zadarzhana-za-saprichastnost-kam-smartta-na-62-godishen-mazh-ot-selo-mlamolovo.html", "text": "28-годишна жена от Дупница е задържана за съпричастност към смъртта на 62-годишен мъж от село Мламолово. Това съобщиха за  Радио „Фокус” – Кюстендил  от Окръжна прокуратура – Кюстендил. Към момента жената е задържана с прокурорско постановление за срок от 72 часа. Предстои да се внесе искане в Окръжен съд – Кюстендил за вземане на мярка „Задържане под стража”. Тялото на мъжа беше открито в събота в дома му, след подаден сигнал служители от Районно управление на МВР - Бобов дол са предприели незабавни действия, които са осъществени под прякото ръководство на наблюдаващ прокурор от Окръжна прокуратура – Кюстендил. Тялото на 62-годишния е закарано за аутопсия в кюстендилската болница, по първоначални данни смъртта е настъпила в резултат на пробождане с нож в областта на гърдите. 28-годишната жена е установена и задържана в дома на нейни роднини в Дупница. Работата по започнатото досъдебно производство за умишлено причиняване на смърт продължава.  \r\nВенцеслав ИЛЧЕВ", "date": "2019.11.11", "title": "28-годишна жена от Дупница е задържана за съпричастност към смъртта на 62-годишен мъж от село Мламолово"}
{"url": "http://www.focus-news.net/news/2019/11/11/2718286/obshtinskite-savetnitsi-i-kmetovete-v-panagyurishte-i-velingrad-shte-polozhat-kletva.html", "text": "Със заповед на областния управител Стефан Мирев се свикват първите заседания на новоизбраните общински съвети в мандат 2019 - 2023 г. в общините Панагюрище и Велинград, съобщиха от пресцентъра на  Областната администрация .  \r\nВ Панагюрище заседанието ще започне в 11.00 часа в Заседателната зала на Общинския съвет, а във Велинград в 15.00 часа Заседателната зала на Общинския съвет. Съгласно Закона за местното самоуправление и местната администрация (ЗМСМА), първото заседание на новоизбрания Общински съвет се свиква от Областния управител. Новоизбраните общински съветници, кмет на община и кметове на кметства полагат клетва и подписват клетвен лист в присъствието на областния управител, председателя на Общинската избирателна комисия и граждани на общината. В първото заседание на новоизбраните общински съвети се провежда и процедура по избор на председател.", "date": "2019.11.11", "title": "Общинските съветници и кметовете в Панагюрище и Велинград ще положат клетва"}
{"url": "http://www.focus-news.net/news/2019/11/11/2718292/nadya-yankova-etnografska-kashta-asenovgrad-radvame-se-na-vse-po-golyam-turisticheski-interes.html", "text": "Етнографската къща в Асеновград се радва на все по-голям туристически интерес. Това каза за  Радио „Фокус“ – Пловдив  уредникът Надя Янкова. „Имам наблюдения от последната година, откакто работя като уредник. Интересът на хората се засилва. Имам наблюдение, че по-скоро туристите, които идват от други градове и държави, проявяват интерес към самата сграда и към експозицията в Етнографската къща, докато за жителите на града са по-интересни различните събития, които организираме, и те идват заради тях. Стремим се да правим множество интересни събития, за да привличаме все повече посетители“, коментира Янкова. Тя припомни, че Историческия музей в Асеновград спечели проект, с който да се извърши реставрация и консервация на фасадата на Етнографската къща в Асеновград. „Професионални реставратори направиха реставрация и консервация на външната фасада на къщата от всички страни. Надявам се това отново да бъде някакъв вид призив към посетителите да дойдат и да я видят вече обновена“, каза Янкова. \r\nОбщата стойност на проекта е близо 13 000 лв. Това е първата основна и по-мащабна реставрация на фасадата на Етнографската къща през последните 30 години. \r\nТони МИХАЙЛОВ", "date": "2019.11.11", "title": "Надя Янкова, Етнографска къща - Асеновград: Радваме се на все по-голям туристически интерес"}
{"url": "http://www.focus-news.net/news/2019/11/11/2718295/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "*** \r\n Социалистическата партия (СП) на действащия премиер Педро Санчес отново спечели най-много гласове, но пак остана далеч от абсолютното мнозинство на парламентарните избори в Испания в неделя, пише електронното издание на вестник  El Pais . \r\nСлед преброяването на близо 99% от гласовете, СП получава 120 места – с три по-малко от вота на 28 април. Консервативната Народна партия (НП) печели 87 кресла – увеличавайки значително присъствието си от 66-те депутати на предишните избори, когато постигна най-лошия си резултат в историята. Най-големият печеливш от вота обаче е дясно-популистката партия „Вокс“, който скочи от 24 на 52 места в парламента и така се превърна в трета политическа сила в Конгреса на Испания. \r\n„Унидас Подемос“ – коалиция на „Обединената левица“ и Подемос“, задържа 35 от 42-те места, които имаше на предишните избори, докато дясноцентристката партя „Сиудаданос“ (Гражданите) претърпя тежка загуба, сривайки се до 10 места от предишните 40. \r\nСлед като резултатите излязоха, лидерът на „Сиудаданос Албер Ривера обяви, че ще свика спешна среща на изпълнителния директор на партията, за да обсъди нейното бъдеще. „Това, което имахме днес, е несъмнен лош резултат, без извинения“, каза той. \r\nМеждувременно лидерът на „Вокс“ Сантяго Абаскал отпразнува резултата на дясната група: „Преди 11 години нямахме представителство в никоя държавна институция“, каза той пред ликуващите тълпи с испански знамена. „Днес сме третата политическа сила в Испания. [...] Ние казахме на левицата, че нямат морално превъзходство“. \r\nПабло Иглесиас, лидерът на „Унидас Подемос“, заяви, че изборите единствено са „засилили десницата и са превърнали крайно-десните в едни от най-силните в Европа“. Той призова отново за коалиционно правителство със социалистите. „Това, което през април беше възможност – прогресивно коалиционно правителство, сега е необходимост“, заяви лидерът на левите-популисти след обявяването на резултатите. \r\nНеубедителните резултати означават, че Испания е изправена пред продължаваща политическа несигурност, тъй като нито левите, нито десните блокове разполагат със 176 места, необходими за абсолютно мнозинство в Конгреса с 350 места. \r\nОт 2017 г. испанската политика се определя от липсата на парламентарни мнозинства и неспособността на политиците да постигнат коалиционни сделки. Гласуването в неделя беше четвъртите общи избори, които Испания проведе за толкова години. \r\nПоддръжката за дясно-популистката партия изглежда нарасна в отговор на бурните протести в Барселона, които избухнаха през октомври, след като испанският Върховен съд осъди девет каталунски сепаратисти на затвор за участието им в обявяването на независимост през 2017 година. Решението доведе до големи сътресения, като стотици хора бяха ранени и повече от 2,7 милиона евро щети бяха причинени на публична собственост. \r\nПо време на телевизионен дебат преди изборите лидерът на „Вокс“ Абаскал обеща да забрани сепаратистките партии - включително Баската националистическа партия (PNV) - и да изпрати в затвора каталунския премиер Ким Тора. \r\nВокс също е гласен критик на неотдавнашната ексхумация на испанския диктатор Франциско Франко от Долината на падналите. Партията се противопоставя на Закона за историческата памет (който официално осъжда режима на Франко), а също така се бори срещу имиграцията и закона за насилието между половете. \r\n \r\n*** \r\n  Председателят на Австрийската народна партия (АНП) Себастиан Курц ще даде специална пресконференция в рамките на деня, в която ще обяви с коя политическа сила ще започне преговори за съставяне на управляващата във Виена коалиция, съобщава националният ежедневник  Der Standard . \r\nОт партията „Зелени“, която спечели 13,9% на предсрочните парламентарни избори през септември, вече обявиха, че биха искали да управляват заедно с АНП. Предстои водената от Курц политическа сила да обяви официално решението си. Между двете партии обаче все още съществуват различия в програмите, които спъват постигането на компромис. Сред тях за забраната за пушене на обществени места, миграцията, опазването на климата и пряко свързаният с него въпрос за развитието на икономиката. Ето защо, макар да се счита невъзможен отказът на Курц за започване на преговори със „Зелени“, дискусиите между тях вероятно ще бъдат изключително тежки, подчертават от редакцията. \r\nПрипомня се, че от края на септември до миналата седмица двете партии проведоха няколко консултации. \r\n \r\n*** \r\n  Американската милиардер Джордж Сорос е изправен пред възможно разследване в Обединеното кралство. По данни на вестник  Daily Mail  той е заподозрян в опит да осутиети Брекзит и във финансиране на кампания с цел „сваляне“ на премиера на Обединеното кралство Борис Джонсън.  \r\nПредставители на Консервативната партия призовават избирателната комисия спешно да провери дейността на представителите на Сорос във Великобритания. Според изданието „Фондацията за отворено общество“, чрез своя лондонски офис, спонсорира проевропейската група Best for Britain (BfB), заобикаляйки забраната за чуждестранно финансиране за политически организации. Чрез кампанията, за която Сорос е отпуснал три милиона лири, избирателите биват насърчавани да „гласуват тактически“ за противниците на Брекзит. Ако те надделеят, Джонсън ще бъде лишен от всякаква надежда за спечелването на мнозинство в парламента.   \r\nПо-рано либералдемократите, „Зелени“  и Уелската партия подписаха споразумение, което предвижда, че няма да оспорват 60 места в парламента, за да увеличат шансовете за победа за кандидатите, които се противопоставят на излизането на страната от Европейския съюз. Представителите на BfB наричат себе си „съмишленици\" на този съюз. \r\nОт 2017 г. насам BfB е получила 2,7 милиона паунда от Сорос. Изданието разбира за сумата от докладите на лондонското представителство на американската фондация, което се намира в същата сграда като други организации, противопоставящи се на Брекзит, включително „Отворена Великобритания“ и Европейско движение. И двете организации играят ключова роля в кампанията „Народен вот“ за втори референдум за членството на Обединеното кралство в Общността.  \r\nМного е вероятно социалната мрежа „Фейсбук“ да се превърне в основното бойно поле на британските избори. Затова BfB активно инвестира в реклама на тази платформа. Само през последните 30 дни групата е похарчила 137 хиляди паунда за 165 различни реклами, подчертава изданието.  \r\n„Призовавам избирателната комисия да разследва възможно най-скоро за нарушение на правото на финансиране\", подчерта Андрю Пърси от торите. \r\n \r\n*** \r\n  След 70 години управление на социалдемократите, в Хановер за първи път за кмет бе избран кандидат на партията „Зелени“. Нещо повече – Белит Онай ще бъде първият градоначалник в Германия, който има миграционен произход, отбелязва националният ежедневник  Die Zeit . \r\nОнай спечели изборите с подкрепата на 52,9% от гласовете, докато кандидатът на управляващия на федерално ниво Християндемократически съюз (ХДС) Екхард Шолц събра 47,1%. \r\nТака след Фрайбург, Дармщат и Щутгарт Хановер е четвъртият град във ФРГ, управляван от представител на „Зелени“.  \r\nПредсрочните избори за кмет на Хановер бяха организирани след скандал, който принуди предишния действащ градоначалник Щефан Шосток (ГСДП) да подаде оставка. В края на април прокуратурата повдигна обвинение срещу него и тогавашния му началник на кабинета, както и на други негови служители, за сериозни злоупотреби с бюджета. \r\n \r\n***", "date": "2019.11.11", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/11/11/2718293/glavniyat-prokuror-sotir-tsatsarov-shte-se-sreshtne-s-ivan-geshev-ministar-mladen-marinov-i-rakovodstvoto-na-natsionalno-druzhestvo-traditsiya.html", "text": "От 11.00 часа в Кабинета на главния прокурор ще се проведе среща на главния прокурор Сотир Цацаров с Иван Гешев, заместник главен прокурор, министър Младен Маринов и ръководството на Национално дружество „Традиция“. Това съобщиха от пресцентъра на  Прокуратура на Република България . \r\nСрещата е по искане на ръководството на дружеството и е по повод на действия на МВР – ГДБОП. На 1 ноември т.г. НД „Традиция“ проведоха протест пред Съдебната палата – София.", "date": "2019.11.11", "title": "Главният прокурор Сотир Цацаров ще се срещне с Иван Гешев, министър Младен Маринов и ръководството на Национално дружество „Традиция“"}
{"url": "http://www.focus-news.net/news/2019/11/11/2718285/dvizhenieto-po-patya-devnya-ezerovo-kray-varna-se-osashtestvyava-v-edna-lenta-poradi-remont.html", "text": "Движението по пътя Девня – Езерово се осъществява в една лента поради ремонт, предаде репортер на  Радио „Фокус“ – Варна . Става въпрос за участъка от км 0 до км 16+900. Трафикът се извършва в една лента поради ремонтни дейности на асфалтовата настилка. По магистрала „Хемус“ движението в участъка Неофит Рилски – Девня от км 393+500 до км 400+100 е ограничено в платното в посока Варна поради ремонтни дейности. Преминаването се осъществява двупосочно в платното за София. По пътя Кранево – Варна при км 83+100 продължава да е в сила ограничение за моторни превозни средства с маса над 10 тона. Обходният маршрут е през Кичево и Оброчище. \r\nДиана СТОЕВА", "date": "2019.11.11", "title": "Движението по пътя Девня – Езерово край Варна се осъществява в една лента поради ремонт"}
{"url": "http://www.focus-news.net/news/2019/11/11/2718282/reuters-voks-iska-da-izgradi-patrioticheska-alternativa-v-ispaniya.html", "text": "Сантяго Абаскал, лидерът на испанската дясно-популистка партия „Вокс“, заяви, че иска да изгради „патриотическа алтернатива“ за страната, след като фракцията получи изненадващо добър резултат на парламентарните избори в неделя, предава  Reuters . \r\nСлед преброяването на близо 99% от бюлетините, „Вокс“ печели 52 кресла в 350-местния Конгрес на Испания, увеличавайки повече от двойно представителството си спрямо вота през април. \r\nАбаскал обаче не разкри какви съюзи може да включва „патриотичната алтернатива“. \r\n \r\nПревод и редакция:", "date": "2019.11.11", "title": "Reuters: „Вокс“ иска да изгради „патриотическа алтернатива“ в Испания"}
{"url": "http://www.focus-news.net/news/2019/11/11/2718298/nivoto-na-reka-dunav-v-nachaloto-na-balgarskiya-uchastak-na-rekata-pri-novo-selo-za-poslednoto-denonoshtie-se-e-ponizhilo-sas-7-sm.html", "text": "Нивото на река Дунав в началото на българския участък на реката при Ново село за последното денонощие се е понижило със 7 см и водният стоеж е 96 см, съобщиха от местната  хидрометеорологична станция . Край Лом водният стоеж е 154 см, регистрирано е повишение от 10 см. Нивото на реката край Оряхово  е 35 см, там за последното денонощие нивото се е повишило с 31 см. Температурата на водата край Ново село е 14, 3 градуса, край Оряхово е 15,4  градуса.", "date": "2019.11.11", "title": "Нивото на река Дунав в началото на българския участък на реката при Ново село за последното денонощие се е понижило със 7 см"}
{"url": "http://www.focus-news.net/news/2019/11/11/2718291/daily-mail-dzhordzh-soros-e-zapozodryan-v-opit-da-osueti-brekzit-i-da-svali-premiera-na-obedinenoto-kralstvo.html", "text": "Американската милиардер Джордж Сорос е изправен пред възможно разследване в Обединеното кралство. По данни на вестник  Daily Mail  той е заподозрян в опит да осутиети Брекзит и във финансиране на кампания с цел „сваляне“ на премиера на Обединеното кралство Борис Джонсън.  \r\nПредставители на Консервативната партия призовават избирателната комисия спешно да провери дейността на представителите на Сорос във Великобритания. Според изданието „Фондацията за отворено общество“, чрез своя лондонски офис, спонсорира проевропейската група Best for Britain (BfB), заобикаляйки забраната за чуждестранно финансиране за политически организации. Чрез кампанията, за която Сорос е отпуснал три милиона лири, избирателите биват насърчавани да „гласуват тактически“ за противниците на Брекзит. Ако те надделеят, Джонсън ще бъде лишен от всякаква надежда за спечелването на мнозинство в парламента.   \r\nПо-рано либералдемократите, „Зелени“  и Уелската партия подписаха споразумение, което предвижда, че няма да оспорват 60 места в парламента, за да увеличат шансовете за победа за кандидатите, които се противопоставят на излизането на страната от Европейския съюз. Представителите на BfB наричат себе си „съмишленици\" на този съюз. \r\nОт 2017 г. насам BfB е получила 2,7 милиона паунда от Сорос. Изданието разбира за сумата от докладите на лондонското представителство на американската фондация, което се намира в същата сграда като други организации, противопоставящи се на Брекзит, включително „Отворена Великобритания“ и Европейско движение. И двете организации играят ключова роля в кампанията „Народен вот“ за втори референдум за членството на Обединеното кралство в Общността.  \r\nМного е вероятно социалната мрежа „Фейсбук“ да се превърне в основното бойно поле на британските избори. Затова BfB активно инвестира в реклама на тази платформа. Само през последните 30 дни групата е похарчила 137 хиляди паунда за 165 различни реклами, подчертава изданието.  \r\n„Призовавам избирателната комисия да разследва възможно най-скоро за нарушение на правото на финансиране\", подчерта Андрю Пърси от торите.  \r\n \r\n Тереза Герова", "date": "2019.11.11", "title": "Daily Mail: Джордж Сорос е запозодрян в опит да осуети Брекзит и да свали премиера на Обединеното кралство"}
{"url": "http://www.focus-news.net/news/2019/11/11/2718299/kmetovete-i-obshtinski-savetnitsi-v-obshtinite-vidin-belogradchik-i-kula-shte-polozhat-kletva.html", "text": "Кметовете и общински съветници в общините Видин, Белоградчик и Кула ще положат клетва, съобщиха за  Радио „Фокус“ – Видин  от Областната администрация. Със заповед на областния управител Албена Георгиева от 9.30 часа се проведе първото заседание на Общински съвет - Кула. На него кметът на Кула д-р Владимир Владимиров и общинските съветници положиха клетва. Тържественото заседание на Общински съвет – Видин ще се състои от 12:00 ч.. На него предстои да положи клетва д-р Цветан Ценков, новоизбраният кмет на Видин, 33-ма общински съветника и новоизбраните кметове на малки населени места от общината. Заседанието на Общински съвет – Белоградчик ще се проведе от 15.00 ч.  \r\nАнна ЛОЗАНОВА", "date": "2019.11.11", "title": "Кметовете и общински съветници в общините Видин, Белоградчик и Кула ще положат клетва"}
{"url": "http://www.focus-news.net/news/2019/11/11/2718279/kommersanty-v-sasht-obviniha-robot-za-nabirane-na-personal-v-rasizam-homofobiya-i-seksizam.html", "text": "Американски правозащитници се оплакаха на властите от фирмата за набиране на персонал HireVue, която използва изкуствен интелект за сравнение на кандидатите за работните места. Подозират създадения от компанията робот за набиране на персонал в псевдонаучен подход към избирането на кандидат, както и в расизъм, хомофобия и сексизъм, пише руското издание  „Коммерсанть“ . \r\nВ момента системата HireVue се използва от повече от 100 компании, включително Hilton и Unilever. Роботът вече е интервюирал повече от 1 милион души. Системата е оборудвана с технологии за разпознаване на лица и глас. Проследява начина на говорене, подбора на думи, изражението на лицето на кандидата, движенията на ръцете и тялото и накрая, отговорите на въпросите, зададени от робота. \r\nВ резултат на това роботът дава на всеки кандидат оценка за това, дали „съответства на позицията“. \r\nТя се основава на оценки на уменията на човека, способността му да учи, както и устойчивост на стрес, получена от изкуствения интелект. \r\nСамите жалбоподатели не оповестяват тези оценки, но те се виждат от отдела за човешки ресурси на клиентската компания HireVue и на тяхна база се взема решение за наемане на конкретен кандидат. \r\nМиналата сряда Федералната комисия по търговия на САЩ (FTC) получи жалба срещу HireVue. Правозащитната организация Electronic Privacy Information Center (EPIC) поиска регулатора да разследва разработчика, като го обвини в нелоялна конкуренция и създаване на технология, която несправедливо оценява кандидатите. FTC засега само потвърди, че е получила това оплакване, без да уточнява дали това ще доведе до разследване. \r\nАко това все пак се случи, това ще бъде първото подобно разследване срещу компания, оперираща на бързо развиващия се пазар за набиращи персонал роботи. \r\nВ жалбата на EPIC се казва, че технологията HireVue дава „предубедени, недоказуеми и неприложими резултати“, които могат да се основават на грешки, заети от обикновените хора по време на обучението на изкуствения интелект. \r\nТова например е предубеденост въз основа на цвят на кожата, пол, раса или сексуална ориентация. \r\n„Приложението HireVue не е просто поредната история за пристрастията на изкуствения интелект - всеки сигнал, открит в езика на тялото или в изграждането на реч, трябва да е резултат от предубедено отношение. С други думи, това не е полезно приложение, което има страничен ефект от пристрастия. Самото то е двигателят на непрекъснатите пристрастия“, казва професорът по компютърни науки от университета в Принстън Арвинд Нараян. \r\nОбаче, да се докаже, че изкуственият интелект на HireVue е наистина предубеден към някои кандидати, ще бъде изключително трудно. Според закона разработчиците не са задължени да разкриват подробности за работата на своя ИИ и не бързат да публикуват такива данни по собствена воля. HireVue вече заявиха, че техният робот изобщо не е технология за разпознаване на лица, като е преминал тестове за пристрастие, които отговарят на „световните стандарти“. \r\nНо EPIC има още едно твърдение: системата HireVue уж не отговаря на стандартите на ОИСР за ИИ, към които САЩ също се присъединиха тази година. По този начин оценката на робота HireVue не може да бъде „оспорена по същество“ от кандидатите, оценявани от системата. В крайна сметка те не знаят техните резултати и критериите за оценка на компанията не са оповестени. \r\nМеждувременно пазарът за интервюиращи роботи бързо се разраства и според прогнозите това ще продължи през следващите години. Ентусиазмът, с който компаниите приемат да използват изкуствен интелект, когато наемат хора за работа, е лесен за обяснение: роботизирани рекрутери, каквито и да са те, могат да спестят милиони на предприятията. Всъщност, вместо да плащате заплата на цял отдел Човешки ресурси и специалисти в тази област, можете да закупите технология, която може неуморно и без прекъсвания да избира кандидати за свободните работни места. \r\nТака, според изчисленията на Juniper, още през 2022 г. сумата, спестена от използването на например чат ботове за избор на кандидати, ще възлиза на $ 8 млрд. До 2024 г. пазарът за набиране на роботи ще достигне $ 1,3 милиарда, според Global Market Insights. \r\n \r\nПревод и редакция:", "date": "2019.11.11", "title": "„Коммерсанть“: В САЩ обвиниха робот за набиране на персонал в расизъм, хомофобия и сексизъм"}
{"url": "http://www.focus-news.net/news/2019/11/11/2718297/prokuraturata-shte-poiska-postoyanen-arest-za-zadarzhaniya-za-ubiystvo-47-godishen-mazh-ot-kyustendil.html", "text": "Прокуратурата ще поиска постоянен арест за задържания за убийство 47-годишен мъж от Кюстендил. Това съобщиха за  Радио „Фокус” – Кюстендил  от Окръжна прокуратура – Кюстендил. Към момента мъжът е задържан в следствения арест за 72 часа, след издадено прокурорско постановление. По случая е образувано досъдебно производство за умишлено причиняване на смърт на 45-годишен мъж. Инцидентът между двамата е възникнал в кюстендилския квартал „Герена“ през нощта на събота срещу неделя. По-младият е починал в резултат на нанесена му прободна рана. Тялото е закарано за аутопсия в кюстендилската болница.  \r\nВенцеслав ИЛЧЕВ", "date": "2019.11.11", "title": "Прокуратурата ще поиска постоянен арест за задържания за убийство 47-годишен мъж от Кюстендил"}
{"url": "http://www.focus-news.net/news/2019/11/11/2718301/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-12-noemvri.html", "text": "„Софийска вода” временно ще прекъсне водоснабдяването в някои части на столицата на 12 ноември. Това съобщиха от пресцентъра на  дружеството . \r\nВъв връзка с ремонт на водопроводно съоръжение в кв. „Кремиковци“ се налага спиране на водоподаването от 10.00 до 16.00 часа на клиентите на „Софийска вода”, живеещи в района на: кв. „Кремиковци“, кв. „Сеславци“, с. Желява, с. Яна. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред затвор „Кремиковци“.  \r\nВъв връзка с изпълнение на инвестиционен проект за реконструкция на уличен водопровод на ул. 16 -та с. Долни Богров, се налага спиране на водоподаването от 9.00 до 21.00 часа на клиентите на „Софийска вода”, живеещи в района на с. Долни Богров. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.1-ва №35. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с ремонт на уличен водопровод на бул. „Цариградско шосе“ във вилна зона „Врана-Лозен-Триъгълника“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Стар лозенски път“, бул. „Цариградско шосе“ от  № 164  до № 268 и  бул. „Цариградско шосе“ от № 361  до  № 433 и „Институт по генетика  на растенията“ на ул. „Околовръстен път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стара планина“ ъгъла с ул. „Пирин“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.11.11", "title": "„Софийска вода” временно ще прекъсне водоснабдяването в някои части на столицата на 12 ноември"}
{"url": "http://www.focus-news.net/news/2019/11/11/2718303/margarita-naseva-chez-kauzata-obrazovanie-e-nerazdelna-chast-ot-partnyorstvoto-na-chez-balgariya-s-obshtestvoto.html", "text": "Каузата образование е неразделна част от партньорството на ЧЕЗ България с обществото. Това каза за сутрешния блок  „Добро утро, България“  на /b>Радио „Фокус“ Маргарита Насева, старши експерт „Връзки с обществеността“ в ЧЕЗ България. Тя добави, че компанията е на българския пазар от 15 години и работи не само за налагането на нови стандарти в качеството и сигурността на снабдяването с електроенергия, но и с разбирането да се ангажира с обществено значими каузи, за да бъде обществен партньор. „Каузата образование е неразделна част от партньорството на ЧЕЗ с обществото за сближаване на професионалното образование и бизнеса в областта на енергетиката. Ние сътрудничим с всички технически университети на територията на Западна България, която е лицензионната територия на ЧЕЗ Разпределение. С УНСС и Военна академия „Г. С. Раковски“ имаме разработени съвместни програми“, обясни тя. Маргарита Насева каза още, че ЧЕЗ подкрепя дуалната форма на обучение, защото чрез нея учениците придобиват трудови навици, знаят къде ще постъпят на работа и получават възнаграждение за своите усилия.  \r\n \r\nМарияна ВАЛЕНТИНОВА", "date": "2019.11.11", "title": "Маргарита Насева, ЧЕЗ: Каузата образование е неразделна част от партньорството на ЧЕЗ България с обществото"}
{"url": "http://www.focus-news.net/news/2019/11/11/2718305/dvama-dushi-sa-postradali-pri-katastrofa-na-krastovishteto-na-ul-gurko-i-ul-demokratsiya-v-burgas.html", "text": "Двама души са пострадали при катастрофа на кръстовището на ул. „Гурко” и ул. „Демокрация” в Бургас. Инцидентът е станал около 10.11 часа. По неустановени до момента причини възниква пътнотранспортно произшествие между два леки автомобила с бургаска регистрация. Това съобщи за  Радио \"Фокус\" - Бургас  Цветелина Рандева от ОДМВР - Бургас. Автомобилите са управлявани съответно от 66-годишен мъж от Бургас и 77-годишен мъж от Бургас. От катастрофата са пострадали водачът на единия лек автомобил и неговата спътничка. Откарани са към болницата в Бургас за уточняване на получените телесни повреди. \r\nМария КУРТЕВА", "date": "2019.11.11", "title": "Двама души са пострадали при катастрофа на кръстовището на ул. „Гурко” и ул. „Демокрация” в Бургас"}
{"url": "http://www.focus-news.net/news/2019/11/11/2718294/oblastniyat-upravitel-biser-mihaylov-otkri-tarzhestvenata-sesiya-na-obshtinski-savet-blagoevgrad-na-koyato-predstoi-rumen-tomov-da-polozhi-kletva-kato-kmet-na-obshtinata.html", "text": "Областният управител Бисер Михайлов откри тържествената сесия на Общински съвет – Благоевград, на която предстои Румен Томов да положи клетва като кмет на общината, предаде репортер на  Радио „Фокус” - Пирин . Събитието започна с изпълнението на Националния химн на Република България и химнът на Европа. Пред присъстващите областният управител Бисер Михайлов изрази увереност, че новоизбраният кмет, общинските съветници и кметовете на кметства няма да жалят сили и средства, за да изпълнят ангажиментите, които са поели към избирателите. „В динамиката на 21 век вярвам, че ще споделите моето мнение, очакванията на хората са големи, затова няма място и време за губене. От днес трябва да започне вашата работа за продължаване развитието на Благоевград, така че той да става все по-добър и по-красив европейски град”, каза още Михайлов. Той пожела на всички здраве и успешен мандат, в който да реализират ангажиментите, които са поели.  \r\nВеднага  след това адвокат Мартин Бусаров, председател на Общинска избирателна комисия – Благоевград обяви официалните резултати от провелите се избори за кмет, кметове на кметства и общински съветници.  \r\nЛивия НИНОВА", "date": "2019.11.11", "title": "Областният управител Бисер Михайлов откри тържествената сесия на Общински съвет – Благоевград, на която предстои Румен Томов да положи клетва като кмет на общината"}
{"url": "http://www.focus-news.net/news/2019/11/11/2718306/izgradeni-sa-novi-saorazheniya-v-obshtinskoto-predpriyatie-tsentar-za-zashtita-na-prirodata-i-zhivotnite-v-dobrich.html", "text": "Изградени са нови съоръжения в Общинското предприятие „Център за защита на природата и животните“. Това съобщи неговият директор Християн Христов, предаде кореспондент на  Радио „Фокус” – Варна . Европейският бизон (зубър) и конете на Пржевалски вече имат ново ограждение от солидно дърво, което е в унисон с концепцията на зоопарка. Средствата са осигурени в средата на годината от дарение в рамките на българо-швейцарско партньорство с участието на Сдружение „Про Зоо Добрич“, учредено в швейцарския град Шафхаузен.  Намерено е решение и на два проблема в Центъра. Единият е на мястото, където обитават конете на Пржевалски. Мястото пред подслона на животните след дъждове преди е било разкалвано. Сега чрез полагане на нова настилка и поредица от дейности около нея проблемът е решен и направеното дори вече е изпитано след първите есенни дъждове, посочи Християн Христов. Другият решен проблем е свързан с мястото, обитавано от кафявите мечки. Там едно от езерата е пропускало вода. Благодарение на спомоществователството на доброволците от Сдружение „ДоброЖънци“ са намерени причината за проблема и съответно неговото решение. През пролетта предстои да бъде пуснат и водопада в мястото, обитавано от кафявите мечки. Подготвя се и ограждението за новите обитатели на Центъра – носатите мечета. Досега в Добрич посетителите на зоопарка не са имали възможност да наблюдават този екзотичен, топлолюбив вид. Произлизат от Южна Америка, всеядни животни, игриви, много социални – любопитни, душат всичко наоколо, разказа Християн Христов. Кръстени са Ин и Ян. Посетителите ще могат да видят тези бозайници до две седмици. Те ще бъдат съседи на двете миещи мечета Пижо и Пенда.  \r\nЖулиета НИКОЛОВА", "date": "2019.11.11", "title": "Изградени са нови съоръжения в Общинското предприятие „Център за защита на природата и животните“ в Добрич"}
{"url": "http://www.focus-news.net/news/2019/11/11/2718310/prezidentat-rumen-radev-tazi-godina-otbelyazvame-30-godishnoto-prisastvie-na-balgarskata-nauka-v-prouchvaneto-na-lednikoviya-kontinent.html", "text": "Тази година отбелязваме 30-годишното присъствие на българската наука в проучването на ледниковия континент. Това каза президентът Румен Радев на връчването на националния флаг на участниците в 28-ата българска антарктическа експедиция, предаде репортер на  Агенция „Фокус“ . „По една добра традиция днес се събираме да връчим трибагреника на новата българска антарктическа експедиция. Днес ще кажем „На добър час“ на 28-ата полярна група. Вече никой не се съмнява, че изследванията и наблюденията, които провеждат учените на ледниковия континент имат ключово значение не само за екологията, но и за борбата с климатичните промени и за бъдещето на планетата Земя“, каза той. „България има своето солидно участие в тези важни за цялото човечество инициативи. България се утвърди през тези години като един от водещите изследователи заедно с водещите световни сили в проучването и изследването на Антарктика.  За тези 30 години с много любов и всеотдайност българските полярници създадоха една малка България на ледения континент. Всяка следваща експедиция надграждаше, добавяше нещо ново“, допълни президентът.  \r\nТеодора ПАТРОНОВА", "date": "2019.11.11", "title": "Президентът Румен Радев: Тази година отбелязваме 30-годишното присъствие на българската наука в проучването на ледниковия континент"}
{"url": "http://www.focus-news.net/news/2019/11/11/2718307/v-chest-na-sveti-mina-v-kyustendil-shte-bade-razdaden-kurban-za-zdrave.html", "text": "В чест на свети великомъченик Мина в Кюстендил ще бъде раздаден курбан за здраве. Това съобщиха за  Радио „Фокус” – Кюстендил  от храм „Свети великомъченик Мина” в Кюстендил. От 12.00 часа след празничната света Литургия ще бъде осветен курбан за здравето на всички кюстендилци. Ще бъде раздадена по една порция от 300 грама от осветеното ястие на петстотин души. Организаторите молят миряните да носят собствен съд.  \r\nВенцеслав ИЛЧЕВ", "date": "2019.11.11", "title": "В чест на свети Мина в Кюстендил ще бъде раздаден курбан за здраве"}
{"url": "http://www.focus-news.net/news/2019/11/11/2718308/rumen-tomov-polozhi-kletva-kato-kmet-na-obshtina-blagoevgrad.html", "text": "Румен Томов положи клетва като кмет на Община Благоевград, предаде репортер на  Радио \"Фокус\" – Пирин . Това се случи по време на първата сесия на Общински съвет - Благоевград за мандат 2019 - 2023 година. Встъпителни думи имаше областният управител Бисер Михайлов, който заяви, че заради високите очаквания на избирателите, работата на кмета и общинските съветници трябва да започне още от днес.  \r\nТой връчи на новият кмет документа, с който Общинска избирателна комисия – Благоевград го обявява за такъв, както и почетен плакет на Областна управа, на който е написана и клетвата, която бе положена.  \r\nКметът на Благоевград Румен Томов благодари на всички, които са му гласували доверие на провелите се местни избори. „Благодаря на всички, които помогнахте за моето избиране и припознахте моята програма. Заедно ще работим, за да изградим един нов облик на Благоевград, в който жителите на общината да бъдат щастливи. Всички заедно ще работим и ще допринесем за това”, каза още Томов.  \r\nВеднага след това Иво Николов, който временно изпълняваше длъжността кмет на Благоевград, предаде символично властта на Румен Томов, като му пожела здраве и да работи в името на гражданите.  \r\nВоденето на първата сесия на Общински съвет – Благоевград бе поверено на най-възрастният общински  съветник Христо Ковачки.  \r\nДневния ред на днешното заседание включва 2 точки, а именно избор на председател на Общински съвет – Благоевград и други. За избирането на председател на местния парламент бе сформирана 7-членна комисия с председател Кирил Илиев. За самият пост са номинирани двама души: Рашко Динков и Андон Тодоров. Гласуването ще бъде тайно.  \r\nПо време на сесията бе извършен и църковен ритуал от отец Шавулев и свещеници от храм „Въведение Богородично” – Благоевград. Отец Шавулев пожела на новият кмет, общинските съветници и кметовете на кметства здраве и делата им да говорят за тях. \r\nВ рамките на заседанието клетва положиха също избраните за общински съветници и кметове на кметства в община Благоевград.  \r\nВ местния парламент след изборите влизат 14 партии и коалиции. Най-голям е броят на общинските съветници от ПП ГЕРБ – 6. Към момента това са Давид Петров, Кирил Илиев, Ивайло Златанов, Евгени Бибов, Йосиф Кочев и Красимир Роячки. Местна коалиция ЕНП (ЕНП-СДС-БДО) получава 5 места, които са за Радослав Тасков, Владимир Таковски, Гергана Муртова, Славина Гелишева и Анна Мазурска, която ще бъде в Общински съвет – Благоевград, благодарение на получени преференции. БСП за България също са с 5-ма съветници, а именно Любен Милев, Гергана Янчева, Мария Стойнева, Иван Станчев и Бисер Стойчев. Последните двама ще бъдат част от местния парламент, тъй като са получили голям брой преференции. Земеделски съюз „Александър Стамболийски“ ще има 4-ма съветници. Това са: Васко Миладинов, Георги Корчев, Рашко Динков и влизащата с преференции в Валя Шаркова. „Партия на Зелените“ (ВОЛЯ) вкарва в местния парламент Андон Тодоров, Соня Ставрева, Цветозар Балабанов и Лилия Мечева. ДПС пък ще има 3-ма съветници - Мехмед Вакльов, Ивайло Червилов и Исмет Узунов. ОТ МИР в следващия общински съвет влизат - Албина Анева и Валери Манов. „Демократична България – обединение“ получава две места, които ще вземат Калоян Ханджийски и Мирослав Чолев. ПП ВМРО също ще е с 2-ма свои представители - Иван Ризов и Мария Гошева. БЗНС и АБВ също са с по 2-ма съветници, както следва: Любомира Хамбарджйиска и Благовес Стоицов, както и Кирил Ваклинов и д-р Павлин Янкулски. ПП „Глас народен“ също получава 2 места - д-р Теодор Велчев и Ясен Неделчев. Само 1 място в местния парламент успя да си спечели „Обединена социалдемокрация“ в лицето на Христо Ковачки. Георги Иванов от ССД също си заслужи място в Общински съвет.  На този етап така се очертава да изглежда Общински съвет – Благоевград в мандат 2019 – 2023. \r\nВ длъжност встъпиха и кметовете на кметства: село Бистрица -  Георги Николов Бочуков;  село Марулево - Александър Иванов Парашкански; село Изгрев -  Йордан Венчов Китанов; село Покровник -  Недко Симеонов Ангелов; село Падеш - Валери Стойов Качулски; село Лешко - Галина Станкева Велкова; село Бело Поле - Иван Станкев Стойчев; село Рилци - Крум Йорданов Крумов; село Дъбрава - Методи Стойчев Стоянов; село Българчево - Елена Стефанова Стойчева; село Логодаж - Пламен Стойнев Червенков; село Еленово -  Борислав Паунов Стойнев и село Церово - Лефтер Маринов Едипов. \r\nЛивия НИНОВА", "date": "2019.11.11", "title": "Румен Томов положи клетва като кмет на Община Благоевград"}
{"url": "http://www.focus-news.net/news/2019/11/11/2718312/okrazhnata-prokuratura-v-dobrich-predade-na-sad-24-godishen-mazh-obvinen-za-grabezh.html", "text": "24-годишният Панайот Н. е предаден на съд с обвинителен акт на Окръжната прокуратура в Добрич за грабеж на чужди вещи, представляващ опасен рецидив, извършен с употреба на сила. Това съобщиха от пресцентъра на  Апелативна прокуратура – Варна . На 13 март тази година подсъдимият отишъл в дома на мъж, с когото се запознали в интернет. След като говорили известно време, без никаква причина Панайот се приближил до домакина си и го ударил с юмрук в лицето. Мъжът паднал на пода, а подсъдимият продължил да го рита и удря, като му причинил множество кръвонасядания, сътресение на мозъка и други травми. Издърпал мобилния телефон на жертвата си, отнел два лаптопа от жилището, златна обица, раница, портфейл със 100 лева и напуснал дома. В района на кооперативния пазар в Добрич Панайот продал отнетите вещи на неустановено по делото лице за 200 лева. Извършителят на грабежа бил разпознат от пострадалия мъж. Назначената по делото експертиза оценила отнетото имущество на 3796 лева. Панайот Н. е осъждан ефективно за различни престъпления от Районния съд в Провадия. Делото срещу него е насрочено за разглеждане в Добричкия окръжен съд за 3 декември тази година.", "date": "2019.11.11", "title": "Окръжната прокуратура в Добрич предаде на съд 24-годишен мъж, обвинен за грабеж"}
{"url": "http://www.focus-news.net/news/2019/11/11/2718309/ria-novosti-asad-razkri-partnyorite-na-islyamska-darzhava-v-razgrabvaneto-na-siriyskite-petrolni-zapasi.html", "text": "Терористичната групировка „Ислямска държава“ (ИД) е имала два партньора в разграбването на петролните запаси на Сирия – Турция и САЩ. Това заяви в интервю пред RT президентът на Сирия Башар Асад, предава  РИА Новости . \r\nПрез октомври американският президент Доналд Тръмп, който по-рано обяви намерението си да изтегли всички американски сили от Източна Сирия, заяви, че част от военнослужещите ще останат, за да „охраняват нефта“ от ИД. Той отбеляза, че „може би, дойде време кюрдите да преминат в този нефтен регион“, обяснявайки това с факта, че „на тях им трябват пари“. При това държавният глава добави, че „ние можем да направим така, че още една наша голяма петролна компания да влезе там и да направи всичко правилно“. \r\n„Не, откакто през 2014 година ИД започнаха да се занимават с разграбването на сирийския нефт и неговата контрабанда, те имаха два партньора: (президентът на Турция Реджеп Таийп) Ердоган и неговото обкръжение и САЩ – в лицето на ЦРУ и кого ли още не. Тала че Тръмп каза всичко, както е, той не разкри нищо ново“, заяви Асад. \r\nТой отбеляза, че „дори, когато някой от кюрдите се зае да добива незаконно сирийски нефт, негови партньори също бяха американците“. „Всичко е заради парите и петрола – това е същината на скорошното заявление на Тръмп. Но това не е нещо ново и няма никакво отношение към преговорите“, подчерта сирийският лидер. \r\nРуската агенция отбелязва, че около 90% от добива на нефт в Сирия е съсредоточен на левия бряг на река Ефрат, където по-рано бе бастиона и основния източник на доходи на терористите от ИД, а в момента той се намира основно под контрола на съюзните на САЩ кюрдски отряди „Сирийски демократични сили“ (СДС). \r\nМинистърът на отбраната на САЩ Марк Еспер заяви, че САЩ ще защитават нефтените находища в Сирия и ще отговорят със сила на опитите за завземането им. По неговите думи, американските войници нямат намерение да пускат там нито Русия, нито сирийските военни. \r\nСпоред Асошиейтед прес американските военни ще защитават голяма част от територията, контролирана от сирийските кюрди и която се простира от Дейр-ез-Зор до Хасака. Вече е известно за изграждането на военни бази на тази територия. Независимо от това се отбелязва, че точният обхват на територията все още не е определен. \r\nОт своя страна Москва нарече неприемливи опитите на САЩ да поддържат незаконното си военно присъствие в Североизточна Сирия в района на нефтените находища. Руският министър на външните работи Сергей Лавров заяви, че поради приходите от петрол в Сирия, САЩ подкрепят лоялни въоръжени групировки, а говорителят на руското министерство на отбраната Игор Конашенков заяви, че САЩ получават над 30 милиона долара на месец от добива на петрол в Сирия. \r\n \r\nПревод и редакция:", "date": "2019.11.11", "title": "РИА Новости: Асад разкри партньорите на „Ислямска държава“ в разграбването на сирийските петролни запаси"}
{"url": "http://www.focus-news.net/news/2019/11/11/2718302/bashar-asad-zhenevskiyat-protses-za-siriya-e-ulovka-na-sasht.html", "text": "САЩ се опитват да постигнат своите цели в рамките на женевския процес за разрешаване на сирийския конфликт и именно затова този формат се е провалил. Това заяви президентът на Сирия Башар Асад в интервю пред телевизия RT, предава  ТАСС . \r\n„Това е американска уловка. Това е постижение на политиката, която те не успяха да реализират, първо, чрез демонстрации, а след това с помощта на терористи“, заяви сирийският лидер. \r\nСпоред мнението на Асад, женевският процес не е доказал своята състоятелност и се е провали. „Неговата цел беше да се отстрани правителството чрез създаване на преходен орган. А след това правителството да бъде променено по мирен път и да се поеме контрола над Сирия, както направиха в много други страни“, поясни президентът. \r\nКакто отбеляза сирийският лидер, провалът на женевския процес е бил причината за преминаване към сочинския формат на преговори. „Сочи работи. Миналия месец у нас пристигна делегация. Миналата седмица започнаха преговори за конституцията“, подчерта Асад. „Женева е просто площадка за преговори, а политическите преговори се провеждат в Сочи“. \r\nПо думите на сирийския президент, САЩ са обезпокоени от това, че могат да загубят световната си хегемония и затова са решили да се борят с Русия, Иран и Сирия. „Те (САЩ) водят война за оцеляване. От тяхна гледна точка, те могат да загубят хегемонията си. Затова решиха да се борят с Русия, иранците и сирийците“, заяви той. \r\nАсад счита, че провинция Идлиб скоро ще бъде освободена от терористите. „Освобождението на Идлиб няма да отнеме много време. Нашият план е да дадем шанс на гражданските лица да напуснат района“, заяви сирийският лидер. \r\nТой отбеляза още, че терористите не дават възможност на мирните жители да се оттеглят спокойно от територията на провинцията и по тази причина жителите й се спасяват тайно. \r\nСирийското правителство не е готово да сътрудничи в Европейския съюз по отношение на мигрантите от Близкия изток, каза Асад. „Не сме готови. Ясно заявихме, че няма да си сътрудничим по въпросите на сигурността със страни, които се противопоставят на Сирия във всички области: в икономиката, сигурността и политиката“, категоричен е президентът. \r\nСпоред сирийския лидер Европа се е сблъскала с проблема за интеграцията на мигрантите в европейската общност още преди вълната от бежанци от Близкия изток, включително от Сирия. „Този проблем съществува и в момента“, призна Асад. „И има тероризъм, който нанася вреди на Франция, Великобритания и други страни. Освен това на тях им се влияе и затова част от тези мигранти са екстремисти, терористи и хора, които нямат намерение да се интегрират“. \r\nАсад е уверен, че Израел подкрепя терористични групи, действащи на територията на Арабската република. \r\n„Всеки път, когато сирийската армия настъпваше срещу позициите на терористите от „Ан-Нусра“  на юг, Израел обстрелваше нашите войски. И където и да извършим настъплението в Сирия, израелските самолети нанасят удари по нашата армия. Ето какво се случва“, обясни той. „Връзката е очевидна. Има връзка между израелските операции и действията на терористите“. \r\nАсад припомни, че Израел окупира територии, които правителството на Арабската република счита за сирийски. „И това е доказателство, че те интуитивно са част от всеки план, който може да бъде насочен срещу Сирия“, заяви президентът. „Израел е наш враг“. \r\nПринадлежащите на Сирия от 1944 година Голански възвишения бяха завзети от Израел в хода на Шестдневната война от 1967 година. През 1981 година Кнесетът прие закон за Голанските възвишения, който провъзгласява едностранно суверенитета на еврейската държава над тази територия. Анексията е призната за недействителна с резолюция 497 на Съвета за сигурност на ООН от 17 декември 1981 година. \r\n \r\nПревод и редакция:", "date": "2019.11.11", "title": "Башар Асад: Женевският процес за Сирия е уловка на САЩ"}
{"url": "http://www.focus-news.net/news/2019/11/11/2718313/v-stara-zagora-shte-bade-predstavena-izlozhbata-dechko-uzunov-1899-1986-akvareli-i-risunki.html", "text": "В града ще бъде представена изложбата „Дечко Узунов (1899 - 1986) - акварели и рисунки“. Това съобщиха от пресцентъра на  Община Стара Загора . Тя ще бъде открита на 14 ноември 2019 г. от 18.00 часа в западната зала на Художествена галерия - Стара Загора. В експозицията са включени 38 произведения, с които Художествена галерия Казанлък гостува на Стара Загора.  \r\nВ основата на подбора за тази колекция стои темата за лиричния свят на един от най-значимите и популярни творци в българското изкуство – Дечко Узунов.  \r\nИзложбата е посветена на 120 години от рождението на художника.", "date": "2019.11.11", "title": "В Стара Загора ще бъде представена изложбата „Дечко Узунов (1899 - 1986) - акварели и рисунки“"}
{"url": "http://www.focus-news.net/news/2019/11/11/2718311/smi-liderite-na-kosovo-se-protivopostavyat-na-ideyata-za-mini-shengen-v-zapadnite-balkani.html", "text": "Косовските лидери са против идеята за мини-шенгенска зона за Западните Балкани, обсъдена през почивните дни на регионална среща на върха в Охрид, Северна Македония, съобщава електронното издание на прищинския ежедневник  Zeri . Същевременно друг водеж вестник в страната –  Koha Ditore  отбелязва, че в Косово разглеждат „мини Шнеген“ като инициатива, която подкопава неговата държавност. \r\nПремиерът на Северна Македония Зоран Заев, министър-председателят на Албания Еди Рама, президентът на Сърбия Александър Вучич и председателят на Съвета на министрите на Босна и Херцеговина Денис Звиздич подписаха съвместна декларация, в която обещаха да сътрудничат за премахване на пречките пред свободното движение на хора, стоки, услуги и капитал в региона.  \r\nДържавният глава на Косово Хашим Тачи отказа да участва в срещата на върха по няколко причини: „Първо, Косово умишлено беше подминато от Сърбия при първата среща на върха на тази нова регионална инициатива. Второ, единствената визия на Косово остава членството в Европейския съюз и НАТО. Следователно ние не искаме при никакви обстоятелства да заменяме евроатлантическата си интеграция с каквато и да е регионална инициатива. И накрая, тази регионална инициатива е безсмислена, ако Сърбия и Босна и Херцеговина не признаят независимостта на Косово\", обясни президентът на най-младата държава на Балканите в пост в социалната мрежа „Фейсбук“.  \r\nКосово остава ангажирано с добросъседските отношения и премахването на бариерите пред свободното движение на хора и стоки, увери Тачу, но отбеляза, че той „не може да бъде част от такава среща на върха, в която участват държави, които все още не признават реалността на независимо Косово\". \r\nЛидерът на Демократическата лига на Косово (ДЛК) Иса Мустафа също се изказа срещу идеята за „мини-Шенген“, заявявайки, че тя ще доведе до създаването на нова Югославия. „На пръв поглед изглежда като привлекателен проект, но по същество води до нова Югославия, с Албания в състава й, без Хърватия и Словения. Това са идеи, които не сме подкрепили, докато ръководехме правителството и няма да го подкрепим,независимо дали сме в правителството или в опозицията “, написа Мустафа във „Фейсбук“. \r\n„Косово трябва да се стреми към единен европейски пазар, първоначално въз основа на Централноевропейското споразумение за свободна търговия, което също регулира митниците, и да стане част от Шенгенското споразумение, в което са страните от ЕС. Идеята за „мини-Шенген“ се появи, когато проектът на Сърбия за митнически съюз и за икономическия съюз на Западните Балкани, се провали поради противопоставянето на Косово и Черна гора. „С това споразумение бихме прехвърлили суверенитета си на съседните страни, тъй като, както е известно, Шенген предполага единни политики на държавите-членки за безплатни и неконтролирани гранични пунктове. Това би се отнасяло и за инициативата на Сърбия и привържениците на нейната хегемония\", допълни Мустафа. \r\nАлбанският премиер Рама разкритикува Косово за отказа да участва в срещата на върха. Съгласно думите му фактът, че Сърбия и Босна не са признали Косово, не пречи на страната да участва в други регионални инициативи и да подписва споразумения с европейски представители. „Няма причина Косово да се изключва. Това няма да донесе нищо добро за Косово в момент на силно разгорещен конфликт за митата“, предупреди Рама и обяви, че следващата среща ще се проведе на 21 декември в Драч. \r\nМеждувременно президентът на Сърбия отхвърли твърденията, че инициативата е опит за създаване на нова Югославия. Той поясни, че нейната цел е да насърчи регионалното сътрудничество, за да се даде възможност за по-добър живот на гражданите на всички държави от Западните Балкани. „Тук не става дума за създаване на нова Югославия\", увери Вучич и добави, че свободното движение на хора и стоки ще спести пари и време за всички граждани. \r\n \r\n Тереза Герова", "date": "2019.11.11", "title": "СМИ: Лидерите на Косово се противопоставят на идеята за „мини Шенген“ в Западните Балкани"}
{"url": "http://www.focus-news.net/news/2019/11/11/2718315/nsi-prez-septemvri-2019-g-registriranite-noshtuvki-v-stranata-sa-s-23-po-malko-v-sravnenie-sas-sashtiya-mesets-na-2018-g.html", "text": "През септември 2019 г. регистрираните нощувки в страната са с 2.3% по-малко в сравнение със същия месец на 2018 г. Това сочи  статистика на Националния статистически институт (НСИ) . \r\nПрез септември 2019 г. в страната са функционирали 2 924 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 131.6 хил., а на леглата - 294.7 хиляди. В сравнение със септември 2018 г. общият брой на местата за настаняване, функционирали през периода, се увеличава с 2.9%, а броят на леглата в тях - с 0.8%. \r\nОбщият брой на нощувките във всички места за настаняване, регистрирани през септември 2019 г., е 3 097.1 хил., или с 2.3% по-малко в сравнение със същия месец на предходната година, като най-голямо намаление на нощувките (с 4.6%) се наблюдава в местата за настаняване с 3 звезди.  \r\nПрез септември 2019 г. в хотелите с 4 и 5 звезди са реализирани 74.3% от общия брой нощувки на чужди граждани и 32.3% - на българи. В местата за настаняване с 3 звезди са осъществени 19.9% от нощувките на чужди граждани и 31.0% - на българи, докато в останалите места за настаняване (с 1 и 2 звезди) те са съответно 5.8 и 36.7%. \r\nБроят на пренощувалите лица в местата за настаняване през септември 2019 г. се увеличава с 1.4% в сравнение със същия месец на 2018 г. и достига 847.3 хил., като е регистрирано увеличение при българските граждани с 3.3% и намаление при чужденците с 0.1%. Българските граждани, нощували в местата за настаняване през септември 2019 г., са 377.8 хил. и са реализирали средно по 2.5 нощувки. Чуждите граждани са 469.5 хил. и са реализирали средно по 4.6 нощувки, като 72.9% от тях са нощували в хотели с 4 и 5 звезди. \r\nОбщата заетост на леглата в местата за настаняване през септември 2019 г. е 36.4%, като намалява с 1.0 процентен пункт в сравнение със септември 2018 година. Най-висока е заетостта на леглата в хотелите с 4 и 5 звезди - 48.3%, следват местата за настаняване с 3 звезди - 32.1%, и с 1 и 2 звезди - 20.2%.  \r\nПриходите от нощувки през септември 2019 г. достигат 166.7 млн. лв., или с 1.5% повече в сравнение със септември 2018 година. Регистрирано е увеличение на приходите от български граждани - с 13.8%, докато тези от чужди граждани намаляват с 1.8%.", "date": "2019.11.11", "title": "НСИ: През септември 2019 г. регистрираните нощувки в страната са с 2.3% по-малко в сравнение със същия месец на 2018 г."}
{"url": "http://www.focus-news.net/news/2019/11/11/2718316/dobrovoltsi-razdavat-donorski-karti-vav-varna-v-ramkite-na-kampaniyata-na-bchk-da-za-zhivot.html", "text": "Доброволци от младежката структура на Българския Червен кръст във Варна ще раздават донорски карти в рамките на кампанията „Да! За живот!“. Това съобщи в интервю за  Радио „Фокус“ – Варна  директорът на Червенокръстката организация в града Милена Сиракова. Кампанията е на Министерството на здравеопазването, а Българският червен кръст е официален партньор. Целта ѝ е да се подкрепи донорството и трансплантацията. По време на кампанията във Варна, освен донорски карти, ще се раздават и информационни материали. „Наши доброволци ще разясняват на хората какво е донорство, как с този напълно безвъзмезден акт на даряване на орган, могат да бъдат спасени животи“, обясни Милена Сиракова. Тя уточни, че донорската карта няма правна стойност, но е по-скоро символ на това, че човек има нагласа да дари своите органи. „Тя е повод всеки да поговори с близките си за това, защото при евентуална мозъчна смърт, все пак семейството взема крайното решение. Тази карта няма правна стойност, тя не може да даде позволение за дарение. Това го правят близките. Но е повод да обърнем общественото внимание към този проблем, който за съжаление е част от нашето ежедневие, случват се тези неща. Но пък по този начин може да се даде шанс на други хора да живеят“, каза още Милена Сиракова. Тя посочи, че във Варна, специална информационна кампания ще бъде проведена на 29 ноември от 15.00 часа в един от търговските центрове в града. Там ще раздават донорски карти, а младите доброволци на БЧК ще направят и демонстрация за оказване на първа долекарска помощ. Всеки, който проявява интерес към кампанията, може да отиде и в сградата на БЧК на ул. „Братя Шкорпил“ 3, където ще му бъдат предоставени материали и повече информация. \r\nДиана СТОЕВА", "date": "2019.11.11", "title": "Доброволци раздават донорски карти във Варна в рамките на кампанията на БЧК „Да! За живот!“"}
{"url": "http://www.focus-news.net/news/2019/11/11/2718317/api-do-1730-chasa-dvizhenieto-shte-se-osashtestvyava-v-izprevarvashtata-lenta-pri-km-91-na-am-trakiya-v-posoka-burgas-poradi-remont.html", "text": "До 17.30 часа днес движението ще се осъществява в изпреварващата лента при км 91 на АМ „Тракия“ в посока Бургас поради ремонтни дейности на асфалтовата настилка в активната лента. Това съобщиха от пресцентъра на  Агенция „Пътна инфраструктура“ . \r\nДо 17.00 часа движението от км 36 до км 40 на АМ „Тракия“ в посока София се извършва в активната лента поради монтаж на мантинели в разделителната ивица. Ограничено е преминаването по изпреварващата лента.  \r\nДо 17.00 часа движението от км 17 до км 18 на АМ „Тракия“ в посока София се осъществява в изпреварващата лента поради ремонтни дейности на асфалтовата настилка в активната лента.", "date": "2019.11.11", "title": "АПИ: До 17.30 часа движението ще се осъществява в изпреварващата лента при км 91 на АМ „Тракия“ в посока Бургас поради ремонт"}
{"url": "http://www.focus-news.net/news/2019/11/11/2718318/s-5-poredni-pobedi-otborat-neftohimik-burgas-e-lider-vav-voleybolnata-superliga.html", "text": "Отборът на \"Нефтохимик 2010\" продължава без грешка в националната волейболна Суперлига при мъжете. След изиграните 5 кръга, волейболистите от Бургас с 5 победи са лидери с пълен актив от 15 точки. Последният успех с 3:0 дойде в морското дерби срещу \"Черно море\" във Варна. В отделните геймове резултатът е 25:20, 25:22, 25:20 точки. Това съобщиха от пресцентъра на  Община Бургас . За първи път \"Нефтохимик 2010\" игра без либерото Теодор Салпаров, който получи солидна оферта от елитния руски тим \"Газпром\" - Сургут. Вместо национала, до края на сезона треньорът Николай Желязков ще разчита на този пост на Кристиян Петров. Сполучливо на мача във Варна се включи резервният разпределител Стефан Георгиев, който замени във втория гейм Добромир Димитров и остана на полето до края. Във временното класиране начело е \"Нефтохимик 2010\" с 15 точки. Следват \"Хебър\" с 14 точки и \"Добруджа 07\" с 12 точки. В следващия шести кръг бургаските волейболисти посрещат в спортна зала \"Младост\" тима на \"Марек Юнион Ивкони\". Този двубой е на 15 ноември от 18.00 часа.", "date": "2019.11.11", "title": "С 5 поредни победи отборът „Нефтохимик“ - Бургас е лидер във волейболната Суперлига"}
{"url": "http://www.focus-news.net/news/2019/11/11/2718314/direktorat-na-mbal-pazardzhik-d-r-vasil-valchev-e-osvoboden-ot-dlazhnost-po-razporezhdane-na-ministar-predsedatelya-boyko-borisov.html", "text": "Директорът на Многопрофилната болница за активно лечение в град Пазарджик д-р Васил Вълчев е освободен по разпореждане на министър-председателя Бойко Борисов, съобщиха от  Министерството на здравеопазването . Още през изминалата седмица министърът на здравеопазването Кирил Ананиев е изпратил писма за свикване на Общо събрание на лечебното заведение, за да бъде извършена промяната в управлението на болницата. До избора на нов директор в МБАЛ - Пазарджик ще бъде назначен прокурист. Здравният министър е поискал от НЕЛК да направи проверка на ТЕЛК решенията, които са издадени от ТЕЛК комисиите в МБАЛ - Пазарджик. По разпореждане на министъра на здравеопазването Изпълнителна агенция „Медицински надзор“ от днес започна пълна проверка на лечебното заведение в град Пазарджик.", "date": "2019.11.11", "title": "Директорът на МБАЛ - Пазарджик д-р Васил Вълчев е освободен от длъжност по разпореждане на министър-председателя Бойко Борисов"}
{"url": "http://www.focus-news.net/news/2019/11/11/2718321/otborat-na-chernomorets-burgas-specheli-pobeda-sreshtu-yambol.html", "text": "Новакът в баскетболния елит на България \"Черноморец\" спечели победа с трицифрен резултат срещу отбора на \"Ямбол\". Това съобщиха от пресцентъра на  Община Бургас . Бургазлии сразиха съперника си в спортна зала \"Бойчо Брънзов\" със 114:79/25:16, 35:16, 26:26,27:21/. Мачът беше от шестия кръг В НБЛ. Отличен мач изигра 218-сантиметровият сръбски център на \"Черноморец\" Миленко Велкович. Гигантът завърши с 34 точки и 13 борби под кошовете. Джамал Кинг отбеляза 23 точки. По 14 точки реализираха Робърт Георгиев, Блек Рейнълдс и Георги Кендеров, който се отчете и с 11 борби. Треньорът Йордан Колев даде игрови минути и за младоците Томас Читадзе, Николай Георгиев, Марио Начев и Мартин Чоков. Бургаските баскетболисти реализираха 15 тройки и записаха 30 асистенции в мача. В следващия седми кръг от НБЛ, отборът на \"Черноморец\" гостува в Плевен на местния \"Спартак\". Мачът е на 16 ноември от 18.00 часа в зала \"Балканстрой\".", "date": "2019.11.11", "title": "Отборът на „Черноморец\" - Бургас спечели победа срещу „Ямбол\""}
{"url": "http://www.focus-news.net/news/2019/11/11/2718320/tri-sela-v-oblast-plovdiv-sa-s-narusheno-vodopodavane-zaradi-avarii-i-montazhni-deynosti.html", "text": "Жителите на три села от областта са с нарушено водоподаване заради аварии и монтажни дейности. Това съобщиха за  Радио „Фокус“ – Пловдив  от водоснабдителното дружество, обслужващо областта. Засегнати от авария са абонатите от село Скутаре. В село Старосел се извършва подмяна на водомери, а в село Белащица – подмяна на спирателен кран и общ водомер. Не е посочен краен срок за възстановяване на нормалното водоподаване към засегнатите домакинства. \r\nЕкипите на водоснабдителното дружество работят  по отстраняването на аварии в района на улиците „Преслав“ и „Ильо Войвода“ в град Пловдив. С нарушено водоподаване са и част от абонатите в град Перущица заради авария на водопровод. \r\nТони МИХАЙЛОВ", "date": "2019.11.11", "title": "Три села в област Пловдив са с нарушено водоподаване заради аварии и монтажни дейности"}
{"url": "http://www.focus-news.net/news/2019/11/11/2718322/sport-izigraha-se-5-sreshti-ot-ispanskata-primera-division.html", "text": "Изиграха се 5 срещи от испанската Примера дивисион. Резултати: \r\nМайорка – Виляреал 3:1 \r\nАтлетик Билбао – Леванте 2:1 \r\nАтлетико Мадрид – Еспаньол 3:1 \r\nХетафе – Осасуна 0:0 \r\nБетис – Севиля 1:2 \r\nНачело във временното класиране е Барселона с актив от 25 точки, колкото има и Реал Мадрид, но с по-лоша голова разлика, а на една точка от тях са Атлетико Мадрид и Севиля.", "date": "2019.11.11", "title": "Спорт: Изиграха се 5 срещи от испанската Примера дивисион"}
{"url": "http://www.focus-news.net/news/2019/11/11/2718319/prezidentat-rumen-radev-tazi-godina-e-mnogo-vazhna-zashtoto-zapochva-izgrazhdaneto-na-moderna-laboratoriya-za-nauchni-izsledvaniya-na-antarktida.html", "text": "Тази година е особена, тя е много важна, защото предстои полагането на основите на сърцевината на всяка една изследователска база – започва изграждането на модерна лаборатория за научни изследвания на Антарктида. Това каза президентът Румен Радев на връчването на националния флаг на участниците в 28-ата българска антарктическа експедиция, предаде репортер на  Агенция „Фокус“ . „Това ще бъде едно голямо постижение на българската група и на България и ясно ще покаже, че България ще продължава да бъде сред най-развитите държави, които изследват загадките на Антарктика. Още по-радостно е, че се развива и една друга инициатива. Нашите учени да работят рамо до рамо с изследователи от експедициите на други държави. Това е отличен пример как трябва да се взаимодействат нациите за намиране на устойчиви решения за бъдещето на планетата“, каза Радев. „Искам да благодаря на тук присъстващите посланици на Бразилия, Аржентина, Испания, Турция и Монголия за чудесното сътрудничество“, допълни президентът.   \r\n„Уважаеми полярници, искам да ви уверя, че в президентската институция имате доверен партньор. Ние високо ценим вашите усилия, всеотдайност и изследователски хъс, с които продължавате това важно за България и за човешкия прогрес дело. Развейте гордо българския трибагреник над нашата база и продължавайте със същия успех да работите за тази важна национална кауза и за бъдещето на човечеството. Най-важното, пожелавам ви да се върнете живи и здрави и с нови научни открития“, обърна се към антарктическия екип Радев.  \r\nТеодора ПАТРОНОВА", "date": "2019.11.11", "title": "Президентът Румен Радев: Тази година е много важна, защото започва изграждането на модерна лаборатория за научни изследвания на Антарктида"}
{"url": "http://www.focus-news.net/news/2019/11/11/2718323/rabotilnitsa-za-aromatni-sveshti-shte-se-provede-v-kulturen-tsentar-morsko-kazino-na-23-noemvri.html", "text": "На 23 ноември в творческо ателие 2 на Културен център \"Морско казино\" ще се проведе работилница за ароматни свещи. Това съобщиха от пресцентъра на  Община Бургас . Всички желаещи да се потопят в магията на свещолеенето ще имат възможност да творят на тема морско дъно. Участниците ще бъдат разделени в две групи. Първата ще започне от 13.00 - 14.30, а втората от 15.30 - 17.00 часа. Може да се носят морски елементи за вграждане - пясък, мидички, рапани и други, до 1 см - ще има и предварително осигурени. Записванията са задължителни, с предоставяне на капаро, за да се предвидят необходимите комплекти с материали. Местата са ограничени. Цената е 18 лв. Работилницата е подходяща за деца над 8 години, ако са под тази възраст, може да посетят ателието с възрастен, който да им помага. Уъркшопът ще премине в два модула. В първата част ще се обсъждат: \r\n- въведение в свещолеенето \r\n- техники на свещолеене \r\n- подходящ избор на материали \r\n- съотношения на смесване \r\n- материали-заместители в домашни условия. \r\nСлед това ще се пристъпи към практиката. За записване - тел. 0878 995 262.", "date": "2019.11.11", "title": "Работилница за ароматни свещи ще се проведе в Културен център \"Морско казино\" на 23 ноември"}
{"url": "http://www.focus-news.net/news/2019/11/11/2718324/bezplaten-skrining-za-diabetna-retinopatiya-shte-se-provede-v-burgas-na-14-noemvri.html", "text": "Безплатен скрининг за диабетна ретинопатия предлага Медицински център \"Оксиком\" на 14 ноември. Инициативата е част от  кампания на Българското дружество по офталмология, която ежегодно се провежда във водещи клиники в цялата страна по повод предстоящия Световен ден за борба с диабета. Това съобщиха от пресцентъра на  Община Бургас . Желаещите да се възползват от безплатния преглед трябва да се запишат предварително на тел. 056/860 210, 056/860 839 или на 0886/ 161 161. Направление от личен лекар не се изисква. Захарният диабет е нарастващ медицински проблем в целия свят. Той причинява поредица от дългосрочни системни усложнения, които имат значително влияние върху отделния пациент и обществото като цяло, тъй като заболяването обикновено засяга хората в най-активните им години. Диабетиците често развиват очни усложнения, като роговични промени, глаукома, неоваскуларизация на ириса, катаракта и невропатии. Най-често срещаният и с най-голям риск по отношение на зрението проблем обаче си остава диабетната ретинопатия, която е всъщност и една от определящите причини за слепота във възрастта между 25 - 74 години.", "date": "2019.11.11", "title": "Безплатен скрининг за диабетна ретинопатия ще се проведе в Бургас на 14 ноември"}
{"url": "http://www.focus-news.net/news/2019/11/11/2718327/dobrovoltsi-na-bchk-shte-razdavat-donorski-karti-v-kyustendil-i-oblastta.html", "text": "Доброволци на БЧК ще раздават донорски карти в Кюстендил и областта. Това съобщиха за  Радио „Фокус” – Кюстендил  от червенокръстката организация. Инициативата е част от Националната информационна кампания в подкрепа и донорството и трансплантацията „Да! За живот!“, в която БЧК е партньор на Министерството на здравеопазването. Доброволци ще раздават донорски карти и ще дават разяснения от 12.00 часа на центъра на Кочериново и от 14.00 часа на центъра на Рила. Инициативата ще се проведе и в Кюстендил от 15.00 часа. От Министерство на здравеопазването уточняват, че картата няма юридическа стойност и последното решение взимат близките, но е информативна за желанието на всеки неин притежател. Кампанията започна на 5 ноември 2019 г. и ще продължи един месец - до 5 декември. Целта ѝ е да се повиши осведомеността на обществото относно същността и значението на органното донорство. \r\nВенцеслав ИЛЧЕВ", "date": "2019.11.11", "title": "Доброволци на БЧК ще раздават донорски карти в Кюстендил и областта"}
{"url": "http://www.focus-news.net/news/2019/11/11/2718326/v-kyustendil-shte-badat-diskutirani-firmenite-politiki-za-povedenie-na-sluzhitelite-v-sotsialnite-mrezhi.html", "text": "В града ще бъдат дискутирани фирмените политики за поведение на служителите в социалните мрежи. Това съобщи за  Радио „Фокус” – Кюстендил  Яни Георгиев, областен координатор на КНСБ – Кюстендил. Събитието ще се проведе от 13.00 часа в залата на БТА – Кюстендил. „Работодателите основателно се притесняват, че служителите им все по-често използват социалните мрежи от лични подбуди, а не за да увеличат популярността на компанията. Освен това, те често се натъкват на значителен информационен обмен през работно време, например снимки, видеоклипове и други материали, дискредитиращи компанията и нейни партньори”, каза Яни Георгиев. Според него е все по-необходимо и България да последва примера на западните държави и САЩ, като компаниите предприемат сериозни стъпки за въвеждане на собствена, приемлива за всички нива фирмена политика за използването на социалните мрежи от работниците и служителите им.  \r\nВенцеслав ИЛЧЕВ", "date": "2019.11.11", "title": "В Кюстендил ще бъдат дискутирани фирмените политики за поведение на служителите в социалните мрежи"}
{"url": "http://www.focus-news.net/news/2019/11/11/2718325/zhena-i-4-godishno-dete-sa-postradali-pri-katastrofa-na-glaven-pat-e-79-mezhdu-v-rayona-na-blagoevgrad.html", "text": "Жена и 4-годишно дете са пострадали при катастрофа на главен път Е-79 между в района на Благоевград. Това съобщиха от  ОДМВР - Благоевград . Инцидентът е станал на 9 ноември 2019 г. около 07.45 часа на главен път Е-79 между в района на Благоевград в посока град Дупница. 27-годишен водач от Враца, управляващ лек автомобил „Ауди“, поглеждайки назад в автомобила отвлича вниманието си, завива рязко на ляво, а след това на дясно и излиза в дясно от пътя като се преобръща по таван. При инцидента са пострадали 23-годишна жена, която е с болки във врата, и 4-годишно момиченце с охлузна рана на лицето. Пробата за наличие на алкохол в издишания въздух на водача на автомобила е отрицателна.", "date": "2019.11.11", "title": "Жена и 4-годишно дете са пострадали при катастрофа на главен път Е-79 между в района на Благоевград"}
{"url": "http://www.focus-news.net/news/2019/11/11/2718328/prof-hristo-pimpirev-ne-mozhem-da-ne-sme-gordi-i-da-chuvstvame-otgovornost-kogato-tragvame-kam-antarktika.html", "text": "Изпълняваме държавна задача и не можем да не сме горди и да чувстваме отговорност, когато тръгваме към Антарктика. Това каза проф. Христо Пимпирев, директор на Българския антарктически институт, предаде репортер на  Агенция „Фокус“ . „Ние се чувстваме горди, когато сме тук в президентската институция, която ни подкрепа вече четвърт век. Първото знаме, което получихме тук беше от президента Желев и аз съм щастлив, че тази традиция се запазва, защото след като получим знамето от върховния главнокомандващ, от президента на републиката, който е над партия, който е президент на всички българи, а нашата експедиция е за всички българи, за човечеството, за което правим нашите изследвания“, подчерта той.  \r\n„Вече експедициите са неотменна част от националната програма за полярни изследвания всяка година. Изпълняваме държавна задача и не можем да не сме горди и да чувстваме отговорност, когато тръгваме на далечния път – 13 хиляди километра от нашата родина и да отидем пак там, където се вее българският флаг. И чужденец да дойде той казва: “Идвам в България“. Затова се чувстваме длъжни да носим гордо този флаг“, каза още Пимпирев.  \r\n Теодора ПАТРОНОВА", "date": "2019.11.11", "title": "Проф. Христо Пимпирев: Не можем да не сме горди и да чувстваме отговорност, когато тръгваме към Антарктика"}
{"url": "http://www.focus-news.net/news/2019/11/11/2718332/59-godishen-mazh-e-zadarzhan-v-obshtina-omurtag-za-shofirane-s-304-promila-alkohol.html", "text": "59-годишен мъж е задържан в община Омуртаг за шофиране с 3.04 промила алкохол. Това съобщиха от  ОДМВР - Търговище . Започнато е бързо полицейско производство по описа на РУ - Омуртаг. При извършена на 10 ноември 2019 г. около 18.40 часа на път III-409 при км 1.500 в община Омуртаг полицейска проверка е установено, че правоспособен 59-годишен водaч от с. Горна Хубавка управлява собствения си лек автомобил „Опел Мерива“ с търговищка регистрация в посока от гр. Омуртаг към с. Г. Хубавка след употреба на алкохол, с концентрация на алкохол в издишания от него въздух 3.04 промила, установено по надлежния ред – с техническо средство алкотест „Дрегер“. Взета му е кръвна проба за химическо изследване. Задържан е в РУ - Омуртаг.", "date": "2019.11.11", "title": "59-годишен мъж е задържан в община Омуртаг за шофиране с 3.04 промила алкохол"}
{"url": "http://www.focus-news.net/news/2019/11/11/2718331/rakovodstvoto-na-sds-shte-dade-preskonferentsiya-na-12-noemvri.html", "text": "На 12 ноември ръководството на СДС ще даде пресконференция на ул. „Г. С. Раковски“ 134, за да коментира Бюджет 2020 и да представи предложенията на партията. Това съобщиха от пресцентъра на  СДС . Събитието ще се проведе на 5-тия етаж в 11.00 часа.", "date": "2019.11.11", "title": "Ръководството на СДС ще даде пресконференция на 12 ноември"}
{"url": "http://www.focus-news.net/news/2019/11/11/2718296/spetsializiranata-prokuratura-i-gdbop-shte-dadat-brifing-vav-vrazka-s-neutralizirana-organizirana-prestapna-grupa-za-lihvarstvo.html", "text": "Специализираната прокуратура и ГДБОП ще дадат брифинг във връзка с неутрализирана организирана престъпна група за лихварство. Това съобщиха от пресцентъра на  Апелативна специализирана прокуратура . Брифингът ще се състои от 13.30 часа в сградата на ул. „Черковна“ 90. Престъпната група е действала във Великотърновско и други райони на страната. Ще участват ръководителят на СП Димитър Петров и директорът на ГДБОП Ивайло Спиридонов (или негов заместник, при ангажираност на директора).", "date": "2019.11.11", "title": "Специализираната прокуратура и ГДБОП ще дадат брифинг във връзка с неутрализирана организирана престъпна група за лихварство"}
{"url": "http://www.focus-news.net/news/2019/11/11/2718330/ivitsa-dachich-gana-ottegli-priznanieto-si-na-kosovo.html", "text": "Министърът на външните работи на Сърбия Ивица Дачич заяви, че Гана е оттеглила признанието си за независимостта на Косово, предава белградската медия  „Б92“ . \r\nАфриканската държава е 16-тата страна, която оттегля признанието си на Косово от януари 2012 година. \r\nПред „Първа ТВ“ Дачич посочи, че през почивните дни в Белград е пристигнала нота от Министерството на външните работи на западноафриканската държава, в която се съобщава официално за оттеглянето на признанието. \r\n„Това е най-голямата страна досега, която го направи, тя има 30 милиона жители – 3 пъти по-голяма е от Сърбия. Гана беше и традиционен приятел на Югославия“, обясни първият дипломат на Белград. \r\nТой добави, че до края на годината се очакват и още отмени на признанията на независимостта на Косово. \r\nПревод и редакция:", "date": "2019.11.11", "title": "Ивица Дачич: Гана оттегли признанието си на Косово"}
{"url": "http://www.focus-news.net/news/2019/11/11/2718333/vss-shte-napravi-povtorno-glasuvane-za-kandidata-za-glaven-prokuror-na-republika-balgariya-na-14-noemvri.html", "text": "Пленумът на ВСС ще проведе заседание на 14 ноември. Това съобщиха от пресцентъра на  ВСС . То ще започне в 10.00 часа в заседателната зала в сградата на Висшия съдебен съвет на ул. „Eкзарх Йосиф“ 12. На заседанието ще бъдат обсъдени Указ № 253/07.11.2019 г. на президента на Република България и ще се осъществи повторно гласуване за кандидата за главен прокурор на Република България.", "date": "2019.11.11", "title": "ВСС ще направи повторно гласуване за кандидата за главен прокурор на Република България на 14 ноември"}
{"url": "http://www.focus-news.net/news/2019/11/11/2718334/40-godishen-mazh-e-zadarzhan-v-razgrad-za-pritezhanie-na-golyamo-kolichestvo-narkotitsi.html", "text": "40-годишен мъж е задържан в Разград за притежание на голямо количество наркотици. Това съобщиха от  ОДМВР - Разград . Лек автомобил „Фолксваген Голф“ е спрян за проверка около 16.20 часа на 8 ноември по улица „Княз Борис“ в Разград. 40-годишният водач с адрес в град Русе е тестван за употреба на наркотици. „Drug check“ – ът реагирал положително на канабис. Мъжът е задържан в РУ - Разград. Образувано е бързо производство. При последвалото претърсване в лекия автомобил са открити 73,55 грама марихуана и мобилни телефони. В хода на предприетите процесуално-следствени действия в дома на мъжа са намерени и иззети 300 грама марихуана, 50 ловни патрона, 2 таблета и 3 лаптопа. На 9 ноември около 14.30 часа 65-годишният баща на задържания предава 1,095 кг стръкове зелена маса с протокол за доброволно предаване.", "date": "2019.11.11", "title": "40-годишен мъж е задържан в Разград за притежание на голямо количество наркотици"}
{"url": "http://www.focus-news.net/news/2019/11/11/2718338/paten-intsident-s-karutsa-e-stanal-na-bul-ruski-v-plovdiv.html", "text": "Пътен инцидент с каруца е станал на бул. „Руски“ в Пловдив, съобщи  слушател на Радио „Фокус“ . По думите му две каруци са се състезавали по булеварда в посока Национална търговска гимназия и са създавали предпоставки за ПТП. Една от тях се е обърнала в близост до търговския център.", "date": "2019.11.11", "title": "Пътен инцидент с каруца е станал на бул. „Руски“ в Пловдив"}
{"url": "http://www.focus-news.net/news/2019/11/11/2718336/vaznagrazhdeniyata-na-sektsionnite-izbiratelni-komisii-ot-obshtina-dobrich-shte-se-izplashtat-na-14-i-15-noemvri.html", "text": "Възнагражденията на членовете на Секционните избирателни комисии от изборите за общински съветници и за кмет ще се изплащат на 14 и 15 ноември 2019 г. в сградата на Община град Добрич на ул. „България“ 12 във времето от 9.30 до 13.00 часа и от 14.00 до 17.00 часа. Това съобщиха от пресцентъра на  Община Добрич . Членовете от Секции от № 1 до № 65 ще получават възнагражденията си в Центъра за услуги и информация на гише „Информация“, а на Секции от № 66 до № 130 - на І етаж, стая 112. Представянето на лична карта е задължително.", "date": "2019.11.11", "title": "Възнагражденията на секционните избирателни комисии от Община Добрич ще се изплащат на 14 и 15 ноември"}
{"url": "http://www.focus-news.net/news/2019/11/11/2718337/prof-hristo-pimpirev-shte-rabotim-po-osem-nauchni-proekta.html", "text": "Ще работим по осем научни проекта от научната част от националната полярна програма, както биоложки, така и геоложки, както и от хуманитарните науки и медицината. Това каза проф. Христо Пимпирев, директор на Българския антарктически институт, предаде репортер на  Агенция „Фокус“ . „Да сме горди, че сме българи, защото работим като равни и правим научни изследвания заедно с всички велики сили, които може да имат по-големи финансови възможности, но там финансите не са важни. Там е важно приятелството и взаимопомощта и затова аз съм  много щастлив, че тук са посланиците на страните, с които България се сътрудничи дълги години на ледения континент, защото без взаимопомощ, без едно братско сътрудничество, просто е невъзможно да се работи“, каза той. „Преди всичко нашата съседна държава на Антарктида, кралство Испания, с която вече работим четвърт век рамо до рамо и за съм щастлив, че имаме такива прекрасни съседи на ледения континент. А нашите съседи, тук, на Балканския полуостров, Република Турция, сме горди и радостни, че можем да дадем нашия опит в техния щурм към ледения континент, който започна преди четири години и работим заедно с тях“, допълни Пимпирев.  \r\n„Тук е посланикът на Бразилия, която може да е далече от нас, на Аржентина, които са две латиноамерикански държави,  но благодарение на тяхната помощ и участие на техни учени в нашата база, ние ги чувстваме като едни братски, приятелски държави. Тук е посланикът на Монголия, за които сме щастливи, че можем да дадем нашия опит на тази братска държава, която изследва също ледения континент“, допълни той. „Преди всичко съм щастлив, че тръгвам горд като българин и отиваме горди на ледения континент, където ще се вее нашия флаг и ще продължим нашите научни изследвания, които вече 30 години провеждаме и имаме много големи успехи в научното изследване на този континент. Ще работим по осем научни проекта от научната част от националната полярна програма, както биоложки, така и геоложки, както и от хуманитарните науки и медицината. Така че нашата програма е доста комплексна, обхваща почти всички области  от науката, които изследват и другите държави“, подчерта той.  \r\n„Ще започнем строежа и на нова научна лаборатория, защото тези проби, които събираме на Антарктида са изключително ценни, защото са събрани в едни много тежки атмосферни условия. Просто е престъпление те да се погубят докато стигнат до обитаемите континенти с модерни лаборатории. Ние ще имаме възможността тези проби да бъдат обработени още на място“, уточни Пимпирев. „Когато, който дойде в България да види, че България е една развита страна, в която има сериозна наука, подкрепена от правителството и президентът. Винаги сме благодарни на президентската институция, за тази помощ, който сме получавали от самото начало на нашите антарктически проучвания“, заключи той.    \r\nТеодора ПАТРОНОВА", "date": "2019.11.11", "title": "Проф. Христо Пимпирев: Ще работим по осем научни проекта"}
{"url": "http://www.focus-news.net/news/2019/11/11/2718304/afp-turtsiya-deportira-amerikanski-dzhihadist-sedem-germanski-chakat-da-badat-transportirani-v-rodinata-si-tazi-sedmitsa.html", "text": "Турция депортира американски джихадист, а седем германски чакат да бъдат транспортирани в родината си по-късно тази седмица, предава  AFP , като се позовава на съобщение от Министерството на вътрешните работи на страната. \r\n„Един американски терорист бе депортиран от Турция след завършването на всички процедури“, заяви говорителят на турското МВР Исмаил Чатакли, цитиран от „Анадолската агенция“. \r\n„Програмата за пътуване на седем чуждестранни бойци от германски произход е завършена в центровете за репатриране. Те ще бъдат депортирани на 14 ноември“, добави той. \r\nТурция разкритикува западните държави за отказа им да репатрират своите граждани, присъедили се към групировката „Ислямска държава“ в Сирия и Ирак и затова, че отнеха гражданството на част от тях. \r\nМинистърът на вътрешните работи Сюлейман Сойлу заяви миналата седмица, че Турция има близо 1200 чуждестранни членове на ИД в ареста и е заловила 287 по време на неотдавнашната си операция в Северна Сирия. \r\n„Ще изпратим обратно трима, пет, 10 души“, каза Сойлу в петък. „Не трябва да се опитвате да го избегнете. Ние ще ги изпратим обратно. Оправяйте се с тях как искате“, добави той. \r\nОстава неясно дали Турция ще успее да върне репатрираните, загубили гражданството си. \r\nВъпреки че според Нюйоркската конвенция от 1961 г. е незаконно да се оставят хора без гражданство, няколко държави, включително Великобритания и Франция, не са го ратифицирали, а последните случаи предизвикаха продължителни юридически битки. \r\nСамо Великобритания е лишила над 100 души от гражданството си за това, че са се присъединили към джихадистки групировки в чужбина. \r\n \r\nПревод и редакция:", "date": "2019.11.11", "title": "AFP: Турция депортира американски джихадист, седем германски чакат да бъдат транспортирани в родината си тази седмица"}
{"url": "http://www.focus-news.net/news/2019/11/11/2718300/lyubomira-gancheva-abv-politicheskata-apatiya-e-nay-opasnata-tendentsiya-s-koyato-tryabva-da-se-borim.html", "text": "Апатията е най-опасната тенденция, с която политиците трябва да се борят. Това каза за сутрешния блок „Добро утро, България“ на  Радио „Фокус“  заместник-председателят на АБВ Любомира Ганчева. Според нея последните избори са показали, че народът е отвратен от модела на управление на ГЕРБ както на национално, така и на местно ниво. Ганчева определи постоянната смяна на изборното законодателство като основен проблем. Когато системата се сменя често, няма никаква стабилност и така се отваря вратата за манипулации, допълни тя. „ПП АБВ бяхме единствените, които още през 2016 г. сигнализирахме при промяната на прага за избор за кметове на населени места. Тогава от 150 души прагът беше увеличен на 350. На практика на изминалите местни избори повече от 3 000 населени места с жители до 350 души нямаха право да определят своя кмет. Той ще бъде назначен административно от избран кмет на голяма община. Това е порочен модел и една от причините на отделянето на хората и апатията им към политическата власт, както и неучастието им в процеса на взимане на решения. Отново станахме свидетели на мъртвите души в списъците. АБВ имаше предложение за активна регистрация, което не беше прието, защото системата с мъртвите души обслужва парламентарно представените партии и управляващите“, коментира тя. Според Любомира Ганчева не е нормално да се избира кмет с по малко от 50% от гласовете на участвалите в изборите. Местната власт е нестабилна, а от това може да се очаква нестабилност и в управлението на страната, каза още тя.  \r\nМариана ВАЛЕНТИНОВА", "date": "2019.11.11", "title": "Любомира Ганчева, АБВ: Политическата апатия е най-опасната тенденция, с която трябва да се борим"}
{"url": "http://www.focus-news.net/news/2019/11/11/2718335/germanskiyat-vanshen-ministar-hayko-maas-v-statiya-za-der-spiegel-iskame-i-se-nuzhdaem-ot-nato.html", "text": "Каква роля трябва да играе Германия в конфликта в Сирия, как Европа може да включи  Великобритания като външнополитически партньор и прав ли е държавният глава на Франция Еманюел Макрон в твърдението си за „мозъчна смърт“ на НАТО? Отговор на тези въпроси се опитва да даде министърът на външните работи на ФРГ Хайко Масс (ГСДП) в статия за германското издание  Der Spiegel . \r\n \r\n Агенция „Фокус“ представя превод на материала с уточнението, че той отразява единствено позицията на автора. \r\n \r\nПрезидентът на САЩ изтегли войските си от Североизточна Сирия, без да вземе предвид най-близките си партньори. Турция се намеси, игнорирайки предупрежденията от Европа и САЩ. Френският президент обяви „мозъчна смърт“ на НАТО. Всичко това се случва в рамките на няколко дни, сякаш световната история тече на бързи обороти. Ситуацията повдига основни въпроси - надеждността на нашите партньори, силата на нашите съюзи, сигурността на страната ни и правилния път към бъдещето. \r\nТридесет години след падането на Берлинската стена не се стигна до край на историята; бъдещето изглежда по-отворено, по-непредсказуемо, по-несигурно от всякога. Въпросът Изток-Запад отдавна е престанал да бъде въпрос на Вашингтон, но е въпрос на световната политика - без значение кой управлява в Белия дом. Такава е ситуацията по света. Следователно е добре и правилно тези дни Германия да обсъжда все по-активно външната си политика. \r\nЗа какво става въпрос? Вече не е съвсем очевидно, че живеем в мир и сигурност. През последните години все по-често се говори: Германия трябва да поеме повече отговорност за мира и сигурността в света. В този исторически момент виждаме, че отвъд тази задача има втори, още по-належащ въпрос: трябва да поемем отговорност за запазването на собствената си сигурност – тази в Европа и в Германия изобщо. \r\nЕто защо политическият въпрос е централен за международната рамка, която изграждаме, за да запазим мира и сигурността за Европа и страната ни в бъдеще. Тук са важни три точки: \r\nПърво, Макрон е прав в поставянето на силна и суверенна Европа в центъра на своето мислене. В бъдеще ние, европейците, ще трябва да поемем много по-голяма отговорност за нашата безопасност. Ето защо заедно с Франция работим усилено за изграждането на Европа, която сътрудничи много по-тясно заедно в политиката за сигурност. Договорът от Аахен, все по-тясното сътрудничество в развитието на уменията, инициативата за намеса, укрепването на гражданското управление на кризи са основни етапи в този процес. Предстои тежка политическата  работа, особено за предстоящото ново ръководство на ЕС. \r\nВторо, тъй като заедно най-добре можем да постигнем целта за силна и суверенна Европа, трябва да намерим общ път с нашите френски приятели. За Германия е ясно: ще бъде грешка, ако подкопаем НАТО. Без САЩ нито Германия, нито Европа ще могат да се защитят ефективно. Това наскоро бе потвърдено от руското нарушение на Договора за ракети със среден и малък обсег (ДРСМО). Външна политика и политика за сигурност без Вашингтон би била безотговорна, разединяването на европейската и американската сигурност е опасно начинание. НАТО ще ни трябва за дълги години занапред. Този съюз означава споделяне на тежестта, международно сътрудничество, многостранност. И ако един ден Европа бъде в състояние да защити собствената си сигурност, тогава трябва да продължим да се стремим към запазване на НАТО. Да, искаме силна и суверенна Европа. Но тя ни е необходима като част от силно НАТО, а не с цел замяна на Алианса.  \r\nТрето, не трябва да разделяме европейците по въпроса за сигурността. Германия не може да има специални пътища. Нашите съседи в Полша и балтийските държави могат да се доверят на това, че ние приемаме техните нужди в областта на сигурността толкова сериозно, колкото нашите собствени. Стъпвайки върху техните глави, Европа – такава, от каквато се нуждаем, няма да успее. Напротив, нашите източни съседи биха се насочили в бъдеще към двустранни връзки със САЩ. Следователно, да, силна и суверенна Европа е проект, в който Германия и Франция са се врекли. Но не и в тази, след която няма да оставим никого след себе си.  \r\nВ тези драматични времена трябва да се придържаме към идеята за силна Европа - не като приемник, а като двигател за съживяване на трансатлантическия съюз. Не просто като германско-френски проект, а като усилия за сътрудничество на всички европейци. Само тогава ще има реална сигурност за Европа. Германия като страна в центъра на Европа трябва да играе основна, посредническа и балансираща роля по този въпрос - в Европа и по отношение на САЩ. Ако не поемем тази роля, няма кой друг да го направи. Това, че днес сме гласът на разума, е най-важната ни отговорност в областта на външната политика и сигурността.  \r\nРаботим по този въпрос конкретно - например в украинската криза, като подкрепяме конституционния процес в Сирия, запазването на споразумението за ядрената програма на Иран, за стабилизиране на размирния Сахел, в преговорите за прекратяване на огъня в Либия. \r\nИдея, върху която работя с френския си колега Жан-Ив Льо Дриан и която за мен е в центъра на германското председателство на ЕС, е Европейският съвет за сигурност. Нуждаем се от такъв орган като място, в което европейците обединяват своята работа по външната политика и политиката на сигурност, в рамките на институционалната структура на Европейския съюз и дори извън него. Великобритания трябва да бъде част от тази структура, дори ако напусне ЕС. И Вашингтон трябва да бъде важен партньор. Тук можем да създадем ядрото на бъдещата европейска външна политика и политика на сигурност, от която се нуждаем в тези бурни времена. \r\n \r\n Тереза Герова", "date": "2019.11.11", "title": "Германският външен министър Хайко Маас в статия за Der Spiegel: Искаме и се нуждаем от НАТО"}
{"url": "http://www.focus-news.net/news/2019/11/11/2718340/42-godishen-mazh-e-s-opasnost-za-zhivota-sled-porazhenie-ot-elektrichestvo-v-shumen.html", "text": "42-годишен мъж е с опасност за живота след поражение от електричество. Това съобщиха от  ОДМВР - Шумен . Мъжът е намерен от близки в безпомощно състояние около 19.15 часа на 8 ноември. Той бил във външна баня в двор на къща на ул. „Първа“ в града. Открити са следи от поражение от електричество. Откаран е с екип на спешна помощ в МБАЛ - Шумен и е настанен в ОАИЛ с травма на главата, изгаряния по тялото и с опасност за живота. Образувано е досъдебно производство.", "date": "2019.11.11", "title": "42-годишен мъж е с опасност за живота след поражение от електричество в Шумен"}
{"url": "http://www.focus-news.net/news/2019/11/11/2718341/milena-sirakova-bchk-varna-edno-semeystvo-bezhantsi-ot-siriya-e-potarsilo-pomosht-pri-nas.html", "text": "Към момента Българският Червен кръст във Варна оказва помощ на едно семейство бежанци от Сирия, които живеят в града от известно време. Това коментира в интервю за  Радио „Фокус“ – Варна  директорът на областната организация на БЧК Милена Сиракова. По думите ѝ основната помощ се изразява в това тези хора да получат професионална квалификация, да могат да се регистрират за търсене на работа. „Това са хора, които искат да работят, искат да се реализират и да са пълноценни граждани. Харесва им тук във Варна, защото в България все пак живеят по-спокойно“, обясни тя. Според Милена Сиракова в града има няколко сирийски семейства, които имат документи и вече живеят на свободни адреси. Те получават подкрепа от арабската общност във Варна и като цяло успяват да се впишат. Децата се обучават във варненските училища. Оказването на помощ на семейства на бежанци бе и основна тема в конференция – обучение, която се проведе през изминалата седмица в града по инициатива на БЧК. Тя се проведе съвместно с Бежанско-мигрантската служба на Червения кръст и със специалисти към Комисариата за бежанците към ООН. Целта беше да се съберат институции, които имат отношение към работата с бежанци, към хората, получили хуманитарна закрила. Идеята беше да се повиши информацията за това какви права, какви културни особености имат бежанците, за да могат службите при решаване на конкретен казус да имат по-бърза координация. \r\nДиана СТОЕВА", "date": "2019.11.11", "title": "Милена Сиракова, БЧК – Варна: Едно семейство бежанци от Сирия е потърсило помощ при нас"}
{"url": "http://www.focus-news.net/news/2019/11/11/2718344/79-godishen-mazh-e-postradal-pri-katastrofa-v-rayona-na-selo-drumevo-v-oblast-shumen.html", "text": "79-годишен мъж е пострадал при катастрофа в района на село Друмево в област Шумен. Това съобщиха от  ОДМВР - Шумен . Инцидентът е станал на 7 ноември. Около 18.00 часа близо до село Друмево мъжът, който бил зад волана на лек автомобил „Рено Лагуна“ с шуменска регистрация, навлязъл в лентата за насрещно движение. Ударил странично в предна лява част идващия насрещно лек автомобил „Фиат Уно“ с шуменска регистрация, управляван от 14-годишна неправоспособна девойка. След удара мъжът бил откаран в МБАЛ - Шумен, където му е установена фрактура на дясна раменна става и вътрешен кръвоизлив. Настанен е за лечение с опасност за живота. За извършено престъпление по чл.343 ал. 1от НК е образувано досъдебно производство.", "date": "2019.11.11", "title": "79-годишен мъж е пострадал при катастрофа в района на село Друмево в област Шумен"}
{"url": "http://www.focus-news.net/news/2019/11/11/2718339/62-godishna-zhena-e-s-opasnost-za-zhivota-sled-kato-e-stanala-zhertva-na-poboy-v-novi-pazar-v-oblast-shumen.html", "text": "62-годишна жена е с опасност за живота, след като е станала жертва на побой в Нови пазар. Това съобщиха от  ОДМВР - Шумен . Пострадалата е настанена в МБАЛ - Шумен в тежко състояние и с опасност за живота, след като 40-годишен мъж ѝ нанесъл побой. Скандалът възникнал около 14.15 часа на 10 ноември пред жилищен блок, в който живеели двамата. Мъжът нанесъл множество удари с твърд предмет по главата и тялото на своята съседка. След преглед в болницата в Шумен медици установили  множество фрактури на лява подбедрица, седем ребра на гръден кош и черепно-мозъчна травма. Извършителят е задържан за срок до 24 часа в полицейското управление в града. За извършеното престъпление е образувано досъдебно производство.", "date": "2019.11.11", "title": "62-годишна жена е с опасност за живота, след като е станала жертва на побой в Нови пазар в област Шумен"}
{"url": "http://www.focus-news.net/news/2019/11/11/2718347/rayonna-prokuratura-plovdiv-predade-na-sad-39-godishna-zhena-shofirala-sled-upotreba-na-alkohol-i-katastrofirala-vav-vitrina-na-hranitelen-magazin.html", "text": "Районна прокуратура - Пловдив предаде на съд 39-годишна жена, шофирала след употреба на алкохол и катастрофирала във витрина на хранителен магазин. Това съобщиха от пресцентъра на  Апелативна прокуратура - Пловдив . Районната прокуратура привлече като обвиняема по бързо производство жената с инициали Т.У. за това, че на 10 ноември 2019 г. в гр. Пловдив е управлявала лек автомобил „Форд“ след употреба на алкохол. Установено е, че на 10 ноември 2019 г. към 11.00 часа в гр. Пловдив обвиняемата шофирала лекия автомобил, като загубила управление и се блъснала във витрина на хранителен магазин. Няма пострадали. На място е пристигнал полицейски екип, като Т.У. е била тествана с техническо средство „Алкотест Дрегер“, който отчел 1.78 промила алкохол в издишания въздух.  \r\nОбвиняемата Т.У. е била задържана за срок от 24 часа по Закона за МВР, като днес ѝ е наложена мярка за неотклонение „Подписка“. Следствените действия по делото продължават.", "date": "2019.11.11", "title": "Районна прокуратура - Пловдив предаде на съд 39-годишна жена, шофирала след употреба на алкохол и катастрофирала във витрина на хранителен магазин"}
{"url": "http://www.focus-news.net/news/2019/11/11/2718345/tass-protestirashtite-v-honkong-zapaliha-nesaglasen-s-tyah-minuvach.html", "text": "Манифестанти в Хонконг са запалили човек по време на протестните акции в града. Това съобщава в понеделник радио RTHK, предава  ТАСС . \r\nИнцидентът е станал на пешеходен мост в жилищен район на Хонконг. Мъжът е изразил недоволството си от група протестиращи млади хора, твърдейки, че те не са китайци, а британци. В отговор участниците в безредиците са му казали, че трябва да напусне Хонконг. След това един от тях е залял мъжа с неизвестна течност и го е подпалил. \r\nМъжът е в критично състояние, съобщи радиостанцията. Освен многобройни изгаряния, той има и рана на главата. Полицията потвърди, че има много съобщения за този инцидент. \r\nМасови безредици избухнаха в Хонконг отново в понеделник. Записан е случай на използване на огнестрелно оръжие, в резултат на което един от протестиращите е ранен. \r\n \r\nПревод и редакция:", "date": "2019.11.11", "title": "ТАСС: Протестиращите в Хонконг запалиха несъгласен с тях минувач"}
{"url": "http://www.focus-news.net/news/2019/11/11/2718350/the-los-angeles-times-sasht-nauchiha-greshniya-urok-ot-padaneto-na-berlinskata-stena.html", "text": "Преди 30 години падането на Берлинската стена ознаменува края на Студената война. Там, където в годините след Втората световна война имаше две суперсили, заключени в опасно съперничество, остана само една. Глобалният ред, който обикновено, но подвеждащо се нарича биполярен, отстъпи място на нова ера, още по-подвеждащо наричана еднополюсна, коментират в редакцията на американското издание  The Los Angeles Times . \r\n \r\n Агенция „Фокус“ представя превод на материала с уточнението, че той отразява единствено позицията на автора. \r\n \r\nТози еднополюсен ред предизвика високомерие във Вашингтон. Водещите представители на Държавния департамент се убедиха, че настъпва период на безпрецедентни перспективи, от което не само САЩ, но и светът като цяло ще се възползва. Пътят напред изглеждаше ясен. Всичко, което беше необходимо, за да се гарантира сбъдването на тези щастливи очаквания, беше Америка да демонстрира необходимото ниво на лидерство. \r\nВ крайна сметка именно лидерството даде възможност на САЩ да надделеят в Студената война. Благодарение на същото това САЩ трябваше да обере плодовете на победата – за себе си и за своите съюзници. В края на краищата, кой беше там, за да каже не? Кой би посмял да оспори целите и стремежите на „незаменимата нация\" в света? \r\nЩо се отнася до това какво означаваше необходимото американско лидерство, отговорът беше по-скоро един и същ: САЩ ще трябва да увековечат ангажиментите, приоритетите, навиците и най-вече военния си статут, които развиваше от 1945 г. Основите на политиката за национална сигурност на САЩ - нашата роля като глобален полицай – трябваше да остане непроменена. \r\nТри десетилетия след тази епоха на привидната американска хегемония, ние сме в състояние да оценим до какво доведе тази концепция. Резултатите, меко казано, бяха разочароващи. Очакванията за това, което президентът Джордж Х.У. Буш уверено описа като „нов световен ред“, остават неизпълнени. Всъщност, определящите характеристики на ерата - появата на Китай като велика сила, геополитическа ирелевантност в Европа, насилието и нестабилността в Близкия изток, и твърде ограничения и закъснял отговор на климатичните промени – всичко това би трябвало да допринесе за осъзнаването, че американският модел на глобално лидерство е или без значение или контрапродуктивен. \r\nКак да се обясни разликата между очакванията и резултатите? Един предварителен отговор със сигурност може да е следният: след като погрешно разбраха естеството на самата Студена война, САЩ погрешно обясниха последиците от нейното рязко прекратяване през 1989 г. \r\nМалко неща са по-опасни от това да вярвате на собствената си пропаганда. И все пак това описва съдбата, сполетяла Вашингтон в интервала между края на 40-те и края на 80-те години на миналия век. Митична Студена война, дело на истерични или цинични политически, интелектуални и медийни елити, измести истинската ситуация. \r\nДействителните залози на истинската Студена война не бяха малки. Гарантирането, че отслабените демокрации на Западна Европа няма да бъдат погълнати в орбитата на Съветския съюз, беше необходимо и важно. И все пак предполагаемите залози на митичната Студена война бяха по-големи. Тя настройваше Запада срещу Изтока, ние срещу тях, свобода срещу робството, либерална демокрация срещу комунистически тоталитаризъм, богобоязливи срещу безбожни, като цяло, всичко, което беше добро срещу всичко, което беше зло. \r\nТова беше Студената война, за която президентът Кенеди спомена, когато призова сънародниците си да „платят всяка цена, да понесат всякакво бреме, да изтърпят всякакви трудности, да подкрепят всеки приятел, да се противопоставят на всеки враг, за да гарантират оцеляването и успеха на свободата. Накратко, политиката е отделена от разума, което скоро доведе до бедствия като в Залива на прасетата, Кубинската ракетна криза и Виетнам. \r\nПредвид въображаемите залози, когато Студената война най-накрая приключи при условия, благоприятни за САЩ, политическото, интелектуалното и медийното потомство на Кенеди бързо видяха в резултата ръката на Бог, провидението или историята. В предпочитания от тях прочит падането на Берлинската стена през 1989 г. даде категорична и необратима присъда, предназначена да оформи бъдещето, в което САЩ са овластени да диктуват посоката. Това отново доведе до политика, която няма връзка с разума.  \r\nДнес ние живеем с последиците от това: атаките срещу Световния търговски център от 11 септември, множество войни, които си „просят“ сравнение с тази във Виетнам, що се отнася до безумие, и управлението на Доналд Тръмп. \r\nНяма да го чуете от нито един от кандидатите, които се борят за успех срещу Тръмп, но ние все още сме преследвани от нашата лъжлива представа за Студената война. В рамките на предизборната кампания политиците изричат повтарящи се успокояващи фрази, че Америка със сигурност трябва да бъде световен лидер. Но времената, в които може да се вярва на подобни глупости, отдавна са отминали. \r\nВажна първа стъпка към връщането към разумна политика за национална сигурност е да се погледне към Студената война такава, каквато беше: не „дълга, тъмна борба\", която завърши с победа, а обширна и скъпа трагедия, довела до ненужни страдания, които докараха човечеството на прага на унищожението и от което американските политици извлякоха напълно погрешни уроци. \r\nГодишнината от падането на Берлинската стена не е повод за празнуване, а за мрачен и дълъг анализ – макар и закъснял. \r\n \r\n Андрей Бацевич е председател на Института „Куинси“. Последната му книга е „Епохата на илюзиите: Как Америка пропиля победата си в Студената война“. \r\n \r\n Тереза Герова", "date": "2019.11.11", "title": "The Los Angeles Times: САЩ научиха грешния урок от падането на Берлинската стена"}
{"url": "http://www.focus-news.net/news/2019/11/11/2718346/38-godishen-mazh-e-zadarzhan-za-palezh-na-senoval-v-selo-krasen-dol-v-oblast-shumen.html", "text": "38-годишен мъж е задържан за палеж на сеновал в село Красен дол. Това съобщиха от  ОДМВР - Шумен . Сигналът за пожара е подаден на 9 ноември в 12.54 часа. На място е изпратен екип на РСПБЗН - Каолиново. Огнеборците открили да горят бали на рула по около 500 кг всяко. Унищожени са 80 бали фураж и 90 кв. м покривна конструкция. Пожарът бил погасен с помощта на 21 тона вода. Спасена е една сграда. При извършения оглед за установяване на причините за пожара станало имало съмнение за умисъл. В хода на проведените бързи действия извършителят на палежа бил установен - 38-годишен местен жител. Образувано е досъдебно производство.", "date": "2019.11.11", "title": "38-годишен мъж е задържан за палеж на сеновал в село Красен дол в област Шумен"}
{"url": "http://www.focus-news.net/news/2019/11/11/2718348/politsiyata-razsledva-sluchay-na-prostrelyana-krava-v-selo-dazhdovnitsa-v-oblast-kardzhali.html", "text": "Полицията разследва случай на простреляна крава в село Дъждовница в област Кърджали. Това съобщиха от  ОДМВР - Кърджали . Сигналът е подаден вчера. Съобщено е за прострелване на една крава в землището на село Дъждовница. Дежурна оперативна група е направила оглед на мястото на произшествието. Полицията издирва извършителя на престъплението. Образувано е досъдебно производство в РУ - Кърджали.", "date": "2019.11.11", "title": "Полицията разследва случай на простреляна крава в село Дъждовница в област Кърджали"}
{"url": "http://www.focus-news.net/news/2019/11/11/2718342/obshtina-veliko-tarnovo-predlaga-taksite-v-yaslite-i-detskite-gradini-da-sa-dnevni-a-ne-mesechni.html", "text": "Общината предлага вместо месечна такса за детска градина и ясла, родителите да заплащат дневна. Това сочи справка на  Радио „Фокус“ - Велико Търново . За децата в групи преди задължителната предучилищна подготовка (2-4 годишни деца) в детските градини – дневната такса ще е в размер на 2.75 лв. за всеки присъствен ден. За децата в подготвителна група в детските градини – дневна такса в размер на 1.20 лв. за всеки присъствен ден. За децата, завършили подготвителна група в детските градини и придобили удостоверение за задължително предучилищно образование, за периода от 1 юни до 1 септември се заплаща дневна такса в размер на 2.75 лв. за всеки присъствен ден. За детски ясли дневната такса ще е в размер на 2.75 лв. за всеки присъствен ден, в който е посетена детската ясла. т.2. За яслена група в детска градина цената ще е същата. \r\nНе се заплаща такса за дете, с родител или настойник с определени 50 и над 50 процента вид и степен на увреждане или трайно намалена работоспособност, както и за дете с тежко хронично заболяване и медицинска експертиза. \r\nРазмерът на таксата се заплаща с 50% намаление за дете, на което единият или и двамата родители са починали; дете, на което и двамата родители са студенти, учащи в редовна форма на обучение; дете с неизвестен баща; второто дете, когато две деца от едно семейство посещават една или различни детски градини и/или детски ясли в Общината; първото дете, когато три и повече деца от едно семейство посещават една или различни детски градини и/или детски ясли в Общината, а второто и следващото дете-четвърт размер от таксата. \r\nПри отсъствие на дете няма да се заплаща дневна такса за времето, през което ще отсъства, при условие, че родителят или настойникът предварително е уведомил директора на детската градина или детската ясла. \r\nЛуиза ТРАНЧЕВА", "date": "2019.11.11", "title": "Община Велико Търново предлага таксите в яслите и детските градини да са дневни, а не месечни"}
{"url": "http://www.focus-news.net/news/2019/11/11/2718351/ea-daily-shtaynmayer-poiska-ot-sasht-po-golyamo-uvazhenie-kam-germaniya.html", "text": "Президентът на Германия Франк-Валтер Щайнмайер поиска от САЩ начело с Доналд Тръмп да уважават своите съюзници и да прекратят „националния егоизъм“. Той заяви това по време на празненствата по повод 30-годишнината от падането на Берлинската стена, предава агенция  EA Daily . \r\nВъпреки съгласуваността на събитието между страните, в речта си Щайнмайер „нетактично“ подчерта влошаването на германско-американските отношения през последните години. Порталът France Info припомня, че президентът в Германия е почетен пост и се ползва с „морален авторитет” в страната. \r\nЩайнмайер произнесе реч, заставайки пред легендарната Бранденбургска врата, която до 1989 г. се смяташе за символ на „разделението на Германия“. Президентът отбеляза водещата роля на САЩ – „силната ръка на Запада“ - при падането на Желязната завеса преди 30 години. \r\n„Ние немците дължим много на тази Америка. Тази Америка, действаща като партньор при условията на взаимно уважение, като партньор в демокрацията и свободата, срещу националния егоизъм. Точно това искам в бъдеще“, каза Щайнмайер, визирайки администрацията на Тръмп. \r\nВ същия ден Доналд Тръмп, който никога не е бил на официално посещение в Германия, след като спечели изборите през 2016 г., призна страната за „един от най-важните съюзници“ на Съединените щати. Френският портал обаче пише, че като се започне от спорове за военни разходи до търговия, отношенията между Германия и САЩ никога не са били толкова напрегнати след войната, както по време на президентството на Тръмп. Нещо повече, държавният глава на САЩ многократно е критикувал Европейския съюз. \r\nПо време на честването на падането на стената Щайнмайер също се обръща към германския народ. Той изрази съжалението си, че „във всички страни се изграждат нови стени: стени на отчаяние, гняв и омраза“. \r\nБившият министър на отбраната на Германия и бъдещ председател на Европейската комисия Урсула фон дер Лайен призова европейците да си спомнят за езика на силата. Британският вестник Daily Express обяви речта й за „свадлива“. \r\n„Днес само „меката сила“ ще бъде недостатъчна, ако ние, европейците, искаме да се утвърдим в света“, заяви фон дер Лайен. „Европа също трябва да се учи на езика на силата.Това, от една страна, означава развитие на собствени мускули там, където в течение на дълго време разитахме на други, например, в политиката на сигурност. От друга страна, това означава използване на достъпната ни мощ с по-голяма концентрация“. \r\nОсвен това бъдещият председател на ЕК отправи нападки към президента на Франция Еманюел Макрон, който миналия месец наложи вето на започването на присъединителни преговори с Албания и Северна Македония. \r\n \r\nПревод и редакция:", "date": "2019.11.11", "title": "EA Daily: Щайнмайер поиска от САЩ по-голямо уважение към Германия"}
{"url": "http://www.focus-news.net/news/2019/11/11/2718349/premierat-boyko-borisov-nay-kasno-po-tova-vreme-dogodina-balgariya-shte-mozhe-da-dostavya-vtechnen-gaz.html", "text": "Най-късно по това време догодина България ще може да доставя втечнен газ от Америка, от Катар, от Кипър, от Египет, от Азербайджан – 1,2 милиарда. Това каза премиерът Бойко Борисов по време на инспекция по напредъка на строителните дейности по изграждането на междусистемната газова връзка Гърция-България в Хасковско, предаде репортер на  Агенция „Фокус“ . Премиерът Борисов отбеляза, че по тази причина на събитието неслучайно присъстват и посланиците на Гърция, Азербайджан и САЩ в България. „Това е реалната диверсификация. Догодина ние ще можем да кажем на българите „Вие нямате никаква зависимост и може да доставяте газ отвсякъде и никой не може да ви спре“, посочи премиерът. Премиерът Борисов добави, че фирмите, заети с изграждането на газопровода са сериозни. „Този газопровод се свързва с TAP, те са работили и по него, защото тук имаме едно предизвикателство на язовир Студен кладенец, защото трябва да минем на 16 метра под водата, за да е стабилно, но те имат опит, а и ние ще им помогнем. \r\nТеодора ПАВЛОВА", "date": "2019.11.11", "title": "Премиерът Бойко Борисов: Най-късно по това време догодина България ще може да доставя втечнен газ"}
{"url": "http://www.focus-news.net/news/2019/11/11/2718343/euronews-sled-izborite-ispaniya-otnovo-e-v-zadanena-ulitsa-pochti-nevazmozhno-e-da-bade-formirano-pravitelstvo.html", "text": "Седем месеца след последния опит, испанците се върнаха в изборните секции. Но, след вота в неделя, възможните начини за формиране на мнозинство в испанския парламент станаха още по-сложни, пише  Euronews . \r\nСоциалистите спечелиха 120 места, но за да стане премиер, кандидатът трябва да си осигури подкрепата на 176 депутати в първия вот в Конгреса, или повече „да“, отколкото „не“ на второто гласуване. \r\n \r\n Коалиция между социалистите и Народната партия \r\nСборът от 120-те депутати на социалистите с 88-те на „Народната партия“ (НП) ще им даде голямо мнозинство за формиране на правителство с 207 депутати. Но тази възможност дори не се разглежда от всяка от двете фракции. Но консерваторите на Пабло Касадо могат да помогнат на Педро Санчес да стане министър-председател като се въздържат при второто гласуване. \r\n \r\n Коалиция между Социалистическата партия и „Унидас Подемос“ \r\nКоалиция между СП (121) и „Унидас Подемос“ (36) остава далеч от нужното мнозинство и ще й трябват още 17 депутати, за да стигнат до заветните 176 гласа.  \r\n \r\n СП-„Унидас Подемос“ – „Навара сума“ – PNV - „Регионалистката партия на Кантабрия“ \r\nСборът между депутатите на социалистите (121), „Подемос“ (36), „Мас Паис“ (3), „Баската националистическа партия” (PNV) (7), „Навара Сума“ (2), „Регионалистката партия на Кантабрия“ (1), Коалицията на Канарските острови (3) е 173, което също не е достатъчно за мнозинство. \r\n \r\n Коалиция със сепаратистките партии \r\nКоалиция между СП (121), „Унидас Подемос“ (36), Мас Паис (3), „Ескиера Републикана“ (13), „Хунтс пер Кат“ (8), „Билду“ (5) и CUP (2) ще има 187 места, което ще й позволи да формира мнозинство. Но това решение изглежда малко вероятно заради големите различия между социалистическите и сепаратистките партии. \r\n \r\n Блок на десните \r\nУспехът на „Вокс“ (52), въпреки че е зашеметяващ, не допринася достатъчно за формиране на дясно правителство, тъй като след сривът на вота „Сиудаданос“ (Гражданите) имат само 10 кресла. Като към тези 62 депутати се добавят 88-те на Народната партия, се получават 150 депутати. На тях също ще са им нужни 26 допълнителни гласа от по-малките партии. \r\n \r\nПревод и редакция:", "date": "2019.11.11", "title": "Euronews: След изборите Испания отново е в задънена улица: почти невъзможно е да бъде формирано правителство"}
{"url": "http://www.focus-news.net/news/2019/11/11/2718354/vazrasten-peshehodets-e-zaginal-sled-kato-e-blasnat-ot-avtobus-na-gradskiya-transport-vav-varna.html", "text": "Възрастен пешеходец е загинал, след като е блъснат от автобус на градския транспорт във Варна. Това съобщават от  ОДМВР . Пътното произшествие е възникнало около 10.50 часа на кръстовището на ул. „Прилеп\" и бул. „Цар Освободиел\". 54-годишният водач на автобус от масовия градски транспорт при завой наляво блъска пешеходеца, който пресича пътното платно на зелен сигнал на светофара. Вследствие на инцидента мъжът, който е на 87 години, е отведен в болнично заведение, където е починал. По случая е образувано досъдебно производство, изясняват се причините и обстоятелствата около случилото се.", "date": "2019.11.11", "title": "Възрастен пешеходец е загинал, след като е блъснат от автобус на градския транспорт във Варна"}
{"url": "http://www.focus-news.net/news/2019/11/11/2718352/s-tarzhestvena-sesiya-v-zala-saedinenie-zapochna-mandatat-na-novoizbraniya-kmet-na-plovdiv-zdravko-dimitrov.html", "text": "С тържествена сесия в историческата зала „Съединение“ на музея започна мандатът на новоизбрания кмет на Пловдив Здравко Димитров, предаде репортер на  Радио „Фокус“ - Пловдив . Събранието бе открито от новият областен управител на Пловдив Дани Каназирева. Тя отбеляза, че за нея е чест да поздрави новия общински съвет на Пловдив, новоизбраните районни кметове и кмета на града, като им пожела да управляват с отговорност и сърце и винаги близо до хората. Председателят на Общинската избирателна комисия в Пловдив Дарина Тодорова обяви всички нови общински съветници поименно, както и кметовете на райони и новия кмет на общината, след което връчи на Здравко Димитров клетвения лист, като го прикани да го подпише. Такива подписаха и районните кметове.  \r\nНовият кмет благодари на гражданите, които са го избрали и заяви, че от решенията, които ще взимат общинските съветници, ще зависи дали Пловдив ще просперира, тъй като хората са подкрепили развитието. Здравко Димитров набеляза накратко важните за града теми, сред които урбанизацията, намаляването на безработицата и повишаването на доходите и др. „Всичко това не би могло да се случи без подкрепата на държавата и без правилното използване на средствата от ЕС“, отбеляза Димитров. Той още веднъж обеща да създава обществени съвети и приемни в общината и да начертае дългосрочна стратегия за развитието на Пловдив. На общинските съветници новият кмет пожела да водят голям диалог за Пловдив и да са конструктивни, за да се решават проблемите на града и жителите му. „Пловдив няма време за губене“ и „Никой не е по-голям от Пловдив“, каза още Здравко Димитров.  \r\nНа тържественото заседание дойде и пловдивският митрополит Николай, както и игуменът на Бачковския манастир епископ Сионий. Владиката на Пловдив приветства новия кмет и общинските съветници, като още веднъж напомни, че властта произтича от Бога, а всички избраници имат само отговорности пред него и пред хората. „Гражданите не са ви направили властници, а са ви поставили тук да носите отговорност“, каза митрополит Николай. „Това е бреме, но ви пожелавам то да бъде леко, ако  съобразявате действията си с Божия закон“, добави владиката.  \r\nТой пожела на новите управляващи на добър час и призова за тясно сътрудничество между местната власт и църквата.  \r\nСесията оглави Ангел Иванов, най-възрастният общински съветник, който пристъпи към действия. Бе избрана временна комисия за избор на председател на Общинския съвет. За малко от трибуната се изказа Николай Радев, от БСП, който беше кандидат за кмет. Той обяви съвсем официално, че БСП ще бъде ясна опозиция в този град. Преди това каза, че демокрацията куца в Пловдив и е застрашена от тишината в Общинския съвет. \r\nЗа председател на Общинския съвет бяха предложени Александър Държиков, от ГЕРБ и д-р Веселка Христамян от Демократична България. С 37 гласа от общо 51 съветника за председател на новия ОбС в Пловдив бе избран Александър Държиков.  \r\nС молебен в митрополитския храм  „Света Марина“ и литийно шествие до сградата на общината Здравко Димитров ще поеме ключа за общината, за да стане 67-ият кмет на Пловдив след Освобождението и седмият в новата история на демокрацията. \r\nЗа първи път кмет в Пловдив започва мандата си с благословията на владиката и църквата. Свещениците ще придружат кмета до сградата на общината на пл. „Стефан Стамболов“ и ще осветят кметския кабинет. \r\nЦветана ТОНЧЕВА", "date": "2019.11.11", "title": "С тържествена сесия в зала „Съединение“ започна мандатът на новоизбрания кмет на Пловдив Здравко Димитров"}
{"url": "http://www.focus-news.net/news/2019/11/11/2718358/izbeno-pomeshtenie-i-stalbishte-v-zhilishtni-sgradi-sa-goreli-vav-varna.html", "text": "Избено помещение и стълбище в жилищни сгради са горели във Варна рано тази сутрин. Това съобщават от  Областната дирекция на МВР . Около 02.40 часа на тел. 112 е постъпил сигнал за пожар в избено помещение на къща на ул. „Георги Стаматов“. Предполагаемата причина за инцидента е небрежност при боравене с открит огън. Няма пострадали хора. Унищожени са две врати, опушени са 10 кв. м стени.  \r\nТази сутрин около 05.35 часа е постъпил и сигнал за пожар в стълбищната клетка на жилищен блок, намиращ се на ул. „Княз Дондуков“. Причината за инцидента се изяснява. Няма пострадали хора. Унищожени са детски велосипед и тротинетка.  \r\nПо данни на ОДМВР вчера около 15.30 часа е постъпил друг сигнал за пожар в стая от апартамент на ул. „Дойчин войвода“. Причина за инцидента е техническа неизправност на газова бутилка. Няма пострадали хора.", "date": "2019.11.11", "title": "Избено помещение и стълбище в жилищни сгради са горели във Варна"}
{"url": "http://www.focus-news.net/news/2019/11/11/2718356/za-shesta-poredna-godina-v-asenovgrad-se-provezhda-konkurs-za-dobrovolcheska-initsiativa.html", "text": "В града бе поставено началото на Шестите годишни номинации за доброволческа инициатива „Донка Пашкова“. Това каза за  Радио „Фокус“ – Пловдив  Милена Марковска, директор на Градската библиотека „Паисий Хилендарски“ в Асеновград, което е основен организатор на инициативата, в партньорство с община Асеновград и Националния алианс за работа с доброволци (НАРД). Марковска посочи, че конкурсът се реализира по повод Световния ден на доброволеца – 5 декември. Могат да участват всички организации и групи на територията на Община Асеновград, които са реализирали инициатива с помощта на доброволци през годината, без значение на цел и начин на организация, източници на финансиране, брой и възраст на доброволците. Номинираната инициатива трябва да е извършена от организации и/или от външни лица, но насочена към местната общност, също така да е реализирана в периода от декември 2018 година до декември тази година. „Целта на този конкурс е да покажем всички онези инициативи, които са се случили в нашата община и в които са участвали доброволци. Разбира се, да се стимулира доброволчеството, да покажем добрите хора, които правят нещо в полза на местната общност“, посочи Марковска. \r\nИнициативи могат да бъдат номинирани от организации и отделни лица, като за целта се попълва формуляр, а предложения се приемат до 3 декември. Наградите ще бъдат обявени на 9 декември на специална церемония в Градската библиотека. „Най-добрите инициативи, реализирани с помощта на доброволци, ще получат приз „Донка Пашкова“, след като бъдат разгледани и оценени от специално жури с представители на медиите, на Бюро по труда –Асеновград и на сдружението на частните предприемачи. Надявам се, че през тази година ще бъдат номинирани още повече инициативи с помощта на доброволци. Конкурсът за доброволческа инициатива е едно от събитията в културния календар на Община Асеновград по повод на декемврийските празници, което ни носи най-много топлина и светлина“, коментира Марковска и допълни, че всички номинирани инициативи ще получат грамоти за номинация. \r\n„Критериите, по които се оценяват представените доброволчески инициативи, са различни, но тук целта не е да покажем кои са най-добрите сред тях, а да ги покажем и всички да чуят за тях. Обикновено се връчват два или три приза „Донка Пашкова“, за да може да бъдат подкрепени повече инициативи. Иначе, основните критерии, които се имат предвид, са броят на участващите доброволци, постигнатите резултати и ефекта върху местната общност. Неслучайно номинациите носят името на Донка Пашкова – първият щатен библиотекар в град Асеновград, която години наред като доброволец е разнасяла книги из града, за да дава знания и грамотност на хората“, каза още директорът на Градската библиотека в Асеновград. \r\nПо думите на Марковска, с всяка следваща година нараства броят на доброволческите инициативи в Асеновград, което е и основната цел на конкурса – да мотивира хората, да ги вдъхнови да правят добри неща. \r\nТони МИХАЙЛОВ", "date": "2019.11.11", "title": "За шеста поредна година в Асеновград се провежда конкурс за доброволческа инициатива"}
{"url": "http://www.focus-news.net/news/2019/11/11/2718357/predstavitelniyat-folkloren-tantsov-klub-hortse-ot-dobrich-specheli-prestizhni-nagradi-na-proveloto-se-v-targovishte-dzhumaliysko-nadigravane.html", "text": "Представителният фолклорен танцов клуб „Хорце“ от Добрич спечели престижни награди на провелото се в Търговище „Джумалийско надиграване”, предаде кореспондентът на  Радио „Фокус” – Варна . Танцьорите от Добрич са спечелили голямата награда – Купата на кмета. Трето място в третия кръг от конкурса за представяне на групи с музикално танцови постановки е завоювал клуб „Хорце“ с изпълнението „Ямболски коледари”. В надиграването на ръченица танцовите двойки на „Хорце” са спечелили първо и второ място. Ръководител на клуба е Севдалина Атанасова. Жури, председателствано от Любчо Василев, главен художествен ръководител на ПФА „Мизия” – Търговище е оценявало участниците. Членове на журито са били Стоян Господинов, главен художествен ръководител на ПФА „Добруджа” – Добрич, и Ивайло Иванов, хореограф, преподавател в НГХНИ „Константин Преславски” Варна и Варненски свободен университет. Фолклорен танцов клуб „Хорце” Добрич е първият клуб в България, който завоюва званието „представителен” от Националната секция на CIOFF (Международен съвет на организаторите на фестивали за фолклор и традиционни изкуства към ЮНЕСКО).  \r\nЖулиета НИКОЛОВА", "date": "2019.11.11", "title": "Представителният фолклорен танцов клуб „Хорце“ от Добрич спечели престижни награди на провелото се в Търговище „Джумалийско надиграване”"}
{"url": "http://www.focus-news.net/news/2019/11/11/2718329/otborat-na-italiya-specheli-nagradata-za-tsyalostno-predstavyane-v-denya-na-narodite-v-sportniya-kompleks-prof-d-r-nedko-kyuchukov-pri-meditsinski-universitet-pleven.html", "text": "Отборът на Италия спечели първо място в категорията за цялостно представяне на Cherry on the Top/ Черешката на тортата в 7-ото издание на Деня на народите тази година. Това съобщиха от пресцентъра на  Медицински университет - Плевен . Призът за най-добър щанд отиде при студентите от България, отборът на Сомалия спечели в категорията Най-добра кухня, за най-доброто изпълнение бе отличено представянето на студентите от Индия, а най-добрите костюми бяха на отбора на Африка.  \r\nБлаготворителната кауза в Деня на народите 2019 бе посветена на Петър, студент от МУ - Пловдив, който се нуждае от скъпоструваща костно-мозъчна трансплантация в Германия. Гостите на Деня на народите, студенти, преподаватели и граждани, събраха за Петър близо 6000 лева. \r\nНа 9 ноември 2019 г. Спортният комплекс „Проф. д-р Недко Кючуков“ при Медицински университет (МУ-Плевен) за седми пореден път се превърна в международна сцена, на която студентите на висшето училище представиха своите държави – различни култури, традиционна кухня, бит, облекло, история, народни песни и танци. Това пъстро многообразие от изпълнения на студенти от над 11 националности се разгърна по време на превърналия се в традиция за МУ-Плевен Ден на народите (International Day). Събитието се организира по инициатива на чуждестранните студенти, съвместно с българските им колеги, и се осъществява с подкрепата на Ръководството на висшето училище. Целта е студентите да запознаят академичната общност и гражданите на Плевен с различните култури на родните си държави, водени от убеждението, че познавайки националните си различия и особености, всички те ще станат по-сплотени и единни, за да живеят и учат заедно.  \r\nВ програмата на събитието се включиха над 250 студенти, водени от амбицията да представят своите култури от над 11 националности – Индия, Япония, Германия, Португалия/Кабо Верде, Африка, България, Шри Ланка, Сомалия, Италия, Непал и Пакистан. Гостите на празника имаха възможността да посетят специалните щандове на държавите и да опитат традиционната за тях кухня.", "date": "2019.11.11", "title": "Отборът на Италия спечели наградата за цялостно представяне в Деня на народите в Спортния комплекс „Проф. д-р Недко Кючуков“ при Медицински университет - Плевен"}
{"url": "http://www.focus-news.net/news/2019/11/11/2718359/prezidentat-na-gartsiya-prokopis-pavlopulos-turtsiya-ima-zadalzhenie-saglasno-mezhdunarodnoto-pravo-da-ima-humanno-otnoshenie-kam-bezhantsite.html", "text": "Турция трябва да се отнася към бежанците, спазвайки хуманитарните принципи и при пълно зачитане на техните права, според международното и европейското право, съобщи президентът на Гърция Прокопис Павлопулос в неделя от остров Самос, предава гръцката информационна агенция  ANA-MPA .  \r\nПавлопулос присъства на събитията, които се проведоха по случай 107 години от присъединяването на острова към територията на Гърция, който е под османско управление до 11 ноември 1912 година.  \r\n„Действията на Турция към бежанците не могат да предотвратят санкциите и подкопава мястото на страната на международната сцена“, предупреди президентът. „Ние подаваме ръка на приятелство и добросъседски отношения с Турция и нейния народ, с непоклатимата вяра, че миналото не трябва да ни разделя, а да ни обедини, като по този начин Егейско море да остане завинаги регион на мир и сътрудничество между нас“. \r\n„Това обаче предполага, че Турция трябва да уважава суверенитета, границите, територията и Изключителната икономическа зона (ИИЗ) на Гърция, които също така са граници, територия и изключителна икономическа зона на Европейския съюз“, каза той. „Като гърци и като гаранти на международната и европейската законност, ние ще наложим, ако е необходимо, пълното зачитане на международно и европейско право“, добави той.", "date": "2019.11.11", "title": "Президентът на Гърция Прокопис Павлопулос: Турция има задължение съгласно международното право да има хуманно отношение към бежанците"}
{"url": "http://www.focus-news.net/news/2019/11/11/2718353/premierat-boyko-borisov-parvo-pazim-prirodata-i-sled-tova-stroim.html", "text": "За да се изгради интерконекторната връзка, първо трябва да се направи археологията, първо трябва да се извадят артефактите, са отидат в българските музеи и чак тогава. Ние първо пазим археологията и природата и след това строим. Това каза премиерът Бойко Борисов по време на инспекция по напредъка на строителните дейности по изграждането на междусистемната газова връзка Гърция-България в Хасковско, предаде репортер на  Агенция „Фокус“ . Премиерът Борисов отправи благодарности към хората, занимаващи се с археологическите проучвания в района. „Виждате, оттук отиват артефакти на по 4 000, на по 7 000 години в музеите. Тези разкопки и проучвания тук струват 4 милиона“, добави премиерът. Бойко Борисов отбеляза, че изграждането на газопровода е мечтата на много поколение политици. „По-точно те говореха, те не са мечтали за големи шлемове и какво ли не и, че ще докарват газ от Азербайджан, че ще докарат втечнен газ. Идваха си, говореха и много често се употребяваше, особено от тези по-демократични лидери, думата „диверсификация“. Само че не знам те какво разбираха, защото газта е такава суровина, която не може нито в чанта, нито в сак, нито в джобове да се пренася. За нея трябват газопроводи. Затова българската държава с банкова гаранция изтегли заем и това, което виждате, струва близо половин милиард, след една изключително прозрачна процедура. Гръцкият посланик каза, че това е пример за Европа, финансирането на огромната част е българско – половин милиард“, добави той.  \r\nТеодора ПАВЛОВА", "date": "2019.11.11", "title": "Премиерът Бойко Борисов: Първо пазим природата и след това строим"}
{"url": "http://www.focus-news.net/news/2019/11/11/2718355/hero-mustafa-poslanik-na-sasht-v-balgariya-interkonektorat-balgariya-gartsiya-e-mnogo-vazhen-za-diversifikatsiyata-i-energiynata-sigurnost.html", "text": "Интерконекторът България-Гърция е много важен за диверсификацията и енергийната сигурност, енергийната сигурност е национална сигурност. Това каза американският посланик Херо Мустафа инспекция по напредъка на строителните дейности по изграждането на междусистемната газова връзка Гърция-България в Хасковско, предаде репортер на  Агенция „Фокус“ . От своя страна премиерът Бойко Борисов отбеляза, че газовият хъб „Балкан“ и това, което се прави като газова борса, ще даде възможност не да подменяме един с друг източниците, а ще установи конкуренция. „Този, който докара, именно за българските граждани, българската икономика и индустрия по-евтин газ, да можеш да си купиш по-евтиния газ, нека да има конкуренция“, посочи той.  \r\nТеодора ПАВЛОВА", "date": "2019.11.11", "title": "Херо Мустафа, посланик на САЩ в България: Интерконекторът България-Гърция е много важен за диверсификацията и енергийната сигурност"}
{"url": "http://www.focus-news.net/news/2019/11/11/2718361/gl-prokuror-sotir-tsatsarov-na-sreshtata-s-druzhestvo-traditsiya-byaha-vzeti-konkretni-merki-izzetite-orazhiya-da-badat-podlozheni-na-ekspertiza.html", "text": "Проведохме тази среща след отправен сигнал от ръководството на дружеството и да покажем съвсем ясно, че нашите институции считат дружество \"Традиция\" за патриотична организация, чиято дейност заслужава само подкрепа. Бяха набелязани и конкретни мерки, които са свързани с това иззетите оръжия да бъдат незабавно подложени на експертни действия и ако се окаже, че те не нарушават закона, незабавно да бъдат върнати на членовете на дружеството. Това каза главният прокурор Сотир Цацаров на срещата по повод действия на МВР - ГДБОП. \"На практика извършените действия са засегнали доброто име на национално движение \"Традиция\". Удовлетворени сме, че ръководството на дружеството съвсем ясно зае позиция, че ако са налице нарушения на закона всеки трябва да носи своята отговорност\", заяви Цацаров. Той припомни, че на 1 ноември пред Съдебната палата се проведе мирно шествие и демонстрация на членове на Национално движение \"Традиция\". По думите му, в резултат на извършената проверка се е оказало, че в началото на октомври на територията на цялата страна е имало специализирана операция на Главна дирекция борба с организираната престъпност с официален предтекст трафик на културно-исторически ценности, в конкретния случай оръжия, които представляват исторически ценности.  \r\nЗорница КОСТАДИНОВА", "date": "2019.11.11", "title": "Гл. прокурор Сотир Цацаров: На срещата с дружество \"Традиция\" бяха взети конкретни мерки иззетите оръжия да бъдат подложени на експертиза"}
{"url": "http://www.focus-news.net/news/2019/11/11/2718363/emil-yanev-pchelarsko-sdruzhenie-burgas-nie-ne-podkrepyame-natsionalniya-protest-na-pchelarite-po-nachina-im-na-prioritetno-predstavyane.html", "text": "Ние не подкрепяме националния протест на пчеларите по начина им на приоритетно представяне. Това каза за  Радио „Фокус“ – Бургас  Емил Янев, член на управителния съвет на Пчеларско сдружение - Бургас по повод националния протест на пчеларите под надслов „Стоп на геноцида над българския народ“. „Протест трябва да има, но с основен акцент ефективен контрол на държавните институции по отношение на нерегламентираните третирания на растенията, тровене на пчелите и ефективен контрол по отношение на преработвателите на пчелен мед, които уронват авторитета на българския продукт на международните пазари“, заяви Емил Янев. По думите му трябва да се настоява за ефективна държавна подкрепа, която да съхрани българския пчелар и да популяризира продукцията му, а не да се създават нови работни групи, чиято ефективност всеки пчелар поставя под въпрос.  \r\nМария КУРТЕВА", "date": "2019.11.11", "title": "Емил Янев, Пчеларско сдружение - Бургас: Ние не подкрепяме националния протест на пчеларите по начина им на приоритетно представяне"}
{"url": "http://www.focus-news.net/news/2019/11/11/2718360/ministar-mladen-marinov-izvarshena-e-operatsiya-po-liniya-na-evropol-kasaeshta-trafik-i-prestapleniya-s-kulturno-istoricheski-tsennosti.html", "text": "Извършена е операция в рамките на една международна операция по линия на Европол, наречена „Пандора“, която касае трафик и престъпления с културно-исторически ценности. И в рамките на тази операция ГДБОП съвместно със служители на Главна дирекция „Национална полиция“, специално на звената за контрол на оръжията и боеприпасите, са извършили проверка на преди това постъпвали сигнали в различни части на страната. Това каза пред журналисти министърът на вътрешните работи Младен Маринов, след среща ръководството на Национално дружество „Традиция“, предаде репортер на  Агенция „Фокус“ . „Пак казвам, тази операция не е насочена към дружество „Традиция“, а е насочена към проверка на конкретни сигнали. Част от лицата, които са били проверявани, наистина са от управителния съвет на „Традиция“, но към момента при голяма част от сигналите не са констатирани никакви нарушения, при част от тях са иззети оръжия, които вече има назначени експертизи, които да кажат дали те попадат в обхвата на изчезнали музейни сбирки или такива, които подлежат на контрол от закона, но се съхраняват неправомерно. До този етап нямаме данни да е констатирано извършване на престъпление. Искам да обобщя: дружество „Традиция“ не попада като дружество в обхвата на проверката, проверяваме отделни сигнали за отделни лица. Заявявам отново подкрепата за дейността, която дружеството извършва, и сме насреща в предварителни срещи и разговори да не стигаме до такива ситуации“, добави още министър Младен Маринов. \r\n„Ще застана зад това, което каза и главният прокурор по отношение на дейността, която дружеството „Традиция“ извършва. Наистина и в лицето на Министерството на вътрешните работи те могат да очакват единствено и само подкрепа. Такава сме дали и при обсъждане на промяната Закон за контрол на взривните вещества, оръжията и боеприпасите, така че да има законови разпоредби, които да им дават възможност законово да извършват своята дейност“, заяви министърът на вътрешните работи.  \r\nЗорница КОСТАДИНОВА", "date": "2019.11.11", "title": "Министър Младен Маринов: Извършена е операция по линия на „Европол“, касаеща трафик и престъпления с културно-исторически ценности"}
{"url": "http://www.focus-news.net/news/2019/11/11/2718362/sport-petar-zanev-zamestva-anton-nedyalkov-v-natsionalniya-otbor.html", "text": "Защитникът на ЦСКА Петър Занев бе повикан в състава на България \"А\" за лагера преди приятелския двубой с Парагвай и европейската квалификация с Чехия. Той ще замени Антон Недялков, който бе освободен от тима поради травма. Избраниците на Георги Дерменджиев се събират в Национална футболна база \"Бояна\" днес, за да проведат подготовка преди последните си два мача за календарната година.", "date": "2019.11.11", "title": "Спорт: Петър Занев замества Антон Недялков в националния отбор"}
{"url": "http://www.focus-news.net/news/2019/11/11/2718364/nargiz-gurbanova-poslanik-na-azerbaydzhan-v-balgariya-mnogo-sme-radostni-da-podkrepyame-balgariya-v-neynite-usiliya-za-energiyna-diversifikatsiya.html", "text": "Много сме радостни да подкрепяме България в нейните усилия за енергийна диверсификация. Това каза азербайджанският посланик Наргиз Гурбанова по време на инспекция по напредъка на строителните дейности по изграждането на междусистемната газова връзка Гърция-България в Хасковско, предаде репортер на  Агенция „Фокус“ . „За мен и Азербайджан това е исторически момент. Оценявам и присъствието на българския министър-председател. Поздравявам всички вас в този много важен ден“, посочи още тя.  \r\nТеодора ПАВЛОВА", "date": "2019.11.11", "title": "Наргиз Гурбанова, посланик на Азербайджан в България: Много сме радостни да подкрепяме България в нейните усилия за енергийна диверсификация"}
{"url": "http://www.focus-news.net/news/2019/11/11/2718368/milena-markovska-gradska-biblioteka-paisiy-hilendarski-asenovgrad-vse-poveche-hora-zapochvat-da-vyarvat-v-smisala-na-dobrovolchestvoto.html", "text": "Все повече хора започват да вярват в смисъла на доброволчеството. Това каза за  Радио „Фокус“ – Пловдив  директорът на Градската библиотека „Паисий Хилендарски“ в Асеновград Милена Марковска по повод началото на Шестите годишни номинации за доброволческа инициатива „Донка Пашкова“. По думите ѝ доброволчеството е едно от нашите възрожденски качества, които сме наследили от възрожденците ни – желанието да си помагаме, да правим добро, да даряваме труд в полза на нуждаещите се и на уязвимите. „Всичко това беше изгубило своя път през последните години, но мисля, че вече все повече хора се замислят колко е важно доброволчеството. Има хора, които искат да се свързват с такива кампании и да помагат, но нямат достатъчно свободно време да направят това. Най-важно е да научим децата да бъдат отворени към такива кампании, съответно хората в пенсионна възраст, които имат повече свободно време и искат да се чувстват полезни. Но за работещите хора и особено за младите семейства с малки деца е обяснимо, че не разполагат с достатъчно време, но все повече хора започват да вярват в смисъла на доброволчеството и в това да отделяме време от собственото си време, за да се посветим на другите. Така правим света по-добро място за живеене за другите, за нас самите и за нашите деца“, каза Марковска. \r\nДиректорът на Градската библиотека „Паисий Хилендарски“ в Асеновград призова да отворим сърцата си за другите, за да разберем какви да техните нужди и как най-адекватно да им помогнем. „Отваряйки сърцата си, ще привлечем други съмишленици, с които да намерим пътя и подхода, за да реализираме инициатива и да направим света едно по-хубаво място“, коментира Марковска. \r\nТони МИХАЙЛОВ", "date": "2019.11.11", "title": "Милена Марковска, Градска библиотека „Паисий Хилендарски“ - Асеновград: Все повече хора започват да вярват в смисъла на доброволчеството"}
{"url": "http://www.focus-news.net/news/2019/11/11/2718369/a1-on-makedoniya-v-dalmatsiya-padna-parviyat-snyag.html", "text": "Сняг падна по най-високите части на Далмация, предава скопската електронна медия  A1 On , като уточнява, че на над 1500 метра надморска височина се е образувала и снежна покривка.  \r\nВ останалите части на региона паднаха проливни дъждове – в Конавли бяха отчетени 70 литра на квадратен метър, а в околностите на Сплит – около 40 литра на квадратен метър.  \r\nСняг падна и по Динарските планини и Камешница. Температурите там паднаха под нула градуса по Целзий. \r\n \r\n Тереза Герова", "date": "2019.11.11", "title": "A1 On (Македония): В Далмация падна първият сняг"}
{"url": "http://www.focus-news.net/news/2019/11/11/2718370/glavniyat-prokuror-sotir-tsatsarov-nyama-da-ima-iznenada-v-moya-vot-s-koyto-otnovo-shte-podkrepya-ivan-geshev-za-glaven-prokuror.html", "text": "Няма да има изненада в моя вот в четвъртък, отново ще подкреоя избора на Иван Гешев за главен прокурор. Това каза главният прокурор Сотир Цацаров пред журналисти, предаде репортер на  Агенция „Фокус“ . „Очаквам президента да не протака действията си след повторното гласуване за избор на главен прокурор в четвъртък, както е доказал досега“, посочи Цацаров. По думите му дневният ред включва обявяването на указа на президента, както и повторното гласуване за избор на главен прокурор. „Конституцията дава право на президента както да подпише указа, така и да не го направи. Конституцията не изисква от него да се мотивира за своето решение. А той обяви своите мотиви. Дали аз ги приемам или не е отделен въпрос“, заяви главният прокурор.  \r\nЗорница КОСТАДИНОВА", "date": "2019.11.11", "title": "Главният прокурор Сотир Цацаров: Няма да има изненада в моя вот, с който отново ще подкрепя Иван Гешев за главен прокурор"}
{"url": "http://www.focus-news.net/news/2019/11/11/2718365/premierat-boyko-borisov-obrazovanie-nauka-i-arheologiya-nyamat-tsena.html", "text": "Образование, наука, археология нямат цена – увеличаваме, сега се оказа, че тези работи, като отидат в музея, няма достатъчно реставратори, а само 80 са археологическите обекти по АМ „Хемус“. Това каза премиерът Бойко Борисов по време на инспекция по напредъка на строителните дейности по изграждането на междусистемната газова връзка Гърция-България в Хасковско, предаде репортер на  Агенция „Фокус“ . „Нека в университетите да започне по-голям прием на археолози. Ще обучим реставратори, само пиари и пиарки произвеждаме. Нека обучим археолози, реставратори – това е привлекателно и интересно за младите хора. От мен финансирането, другото като учебна програма, вие го направете, а ние ще осигурим финансирането – 50, 60, 100 щата – ще ви ги дам.“, допълни още министър-председателят.  \r\nТеодора ПАВЛОВА", "date": "2019.11.11", "title": "Премиерът Бойко Борисов: Образование, наука и археология нямат цена"}
{"url": "http://www.focus-news.net/news/2019/11/11/2718371/kontsert-na-plevenskata-filharmoniya-i-obshtinski-hor-gena-dimitrova-shte-se-sastoi-v-pleven.html", "text": "Концерт на Плевенската филхармония и общински хор ,,Гена Димитрова” ще се състои в града, предаде кореспондент на  Радио „Фокус“ . Диригентът на хора Анеля Дечева посочи, че събитието ще се състои от 19.00 часа в Драматично-куклен театър ,,Иван Радоев”. ,,Репертоарът ще бъде разнообразен, солисти ще бъдат Боряна Бешева и Даниел Меса. Георги Гарнизов, познат на публиката като перкусионист, ще изпълни канцонета. За финал ще прозвучи наздравицата из операта ,,Травиата” от Верди”. Анелия Дечева подчерта още, че концертът е с вход свободен и се осъществява с подкрепата на Областна администрация - Плевен. \r\nВиолета КРЪСТЕВА", "date": "2019.11.11", "title": "Концерт на Плевенската филхармония и общински хор ,,Гена Димитрова” ще се състои в Плевен"}
{"url": "http://www.focus-news.net/news/2019/11/11/2718366/rumen-tomov-kmet-na-blagoevgrad-dnes-shte-proveda-sreshti-s-vsichki-direktori-i-nachalnik-otdeli-v-obshtinata-koito-da-mi-predostavyat-po-10-problema-iziskvashti-speshno-reshenie.html", "text": "Днес ще проведа срещи с всички директори и началник отдели в Общината, които да ми предоставят по 10 проблема, чието решение трябва да започне спешно. Това каза пред журналисти кметът на Община Благоевград Румен Томов, който по-рано днес положил клетва, предаде репортер на  Радио „Фокус“ – Пирин.   „Трябва да сме комуникативни и да работим бързо, за да решаваме проблемите на жителите на община Благоевград“, каза още Томов. Той отбеляза, че по време на разговорите ще се търсят и варианти за решаването на въпросните проблеми.  \r\nПо отношение първото заседание на Общински съвет – Благоевград и процедурата по избор на председател на местния парламент, на която при първото гласуване такъв не бе избран, Томов заяви, че това е нормално. „Всеки има някакви интереси, всеки има някаква визия, така че е нормално да има конкуренция. Единственото, което ми е странно е, че при 41 присъстващи в залата, когато се взима решение, гласуват около 36. Това означава, че се губят 5 човека, които нямат мнение“, отбеляза Томов. Според него това е доста странно. Томов допълни, че не се притеснява от факта, че в Общинския съвет има представители на много и различни партии, дори напротив. „Нека Общинският съвет да бъде шарен, нека да има повече мнение, защото когато има повече мнения, то решенията са по-точни“, подчерта Томов.  \r\nЛивия НИНОВА", "date": "2019.11.11", "title": "Румен Томов, кмет на Благоевград: Днес ще проведа срещи с всички директори и началник отдели в Общината, които да ми предоставят по 10 проблема, изискващи спешно решение"}
{"url": "http://www.focus-news.net/news/2019/11/11/2718372/premierat-boyko-borisov-shtom-maya-manolova-iska-kasirane-na-izborite-az-togava-iskam-na-prezidentskite.html", "text": "Щом Мая Манолова иска касиране на изборите, аз тогава искам на президентските, но мандатът на Радев почти изтече. Това каза премиерът Бойко Борисов пред журналисти по време на инспекция по напредъка на строителните дейности по изграждането на междусистемната газова връзка Гърция-България в Хасковско, предаде репортер на  Агенция „Фокус“ . Първоначално Борисов отказа да коментира темата, но след това честити победата на местните избори на всички новоизбрани кметове. Борисов посочи, че ГЕРБ са спечелили честно местните избори. „БСП имат 15 общински е, а ГЕРБ имат 27. Кое да бъде по-честно в София?\", добави той.  \r\nТеодора ПАВЛОВА", "date": "2019.11.11", "title": "Премиерът Бойко Борисов: Щом Мая Манолова иска касиране на изборите, аз тогава искам на президентските"}
{"url": "http://www.focus-news.net/news/2019/11/11/2718378/21-godishen-mazh-e-zadarzhan-v-rayona-na-gorski-izvor-v-oblast-haskovo-za-pritezhanie-na-nad-100-grama-marihuana.html", "text": "21-годишен мъж е задържан в района на Горски извор за притежание на над 100 грама марихуана. Това съобщиха от пресцентъра на  МВР . 111 грама марихуана са иззели криминалисти от РУ - Димитровград вчера към 19.30 часа. В района на с. Горски извор те спрели за проверка лек автомобил „БМВ“, шофиран от 21-годишен мъж, като в колата открили чанта със суха зелена листна маса с тегло 59 грама. Последвало претърсване и в жилището на младежа в Хасково, откъдето са иззети още 52 грама от същата дрога, тествана с полеви наркотест. По случая е образувано досъдебно производство, а младежът е задържан в полицейския арест.", "date": "2019.11.11", "title": "21-годишен мъж е задържан в района на Горски извор в област Хасково за притежание на над 100 грама марихуана"}
{"url": "http://www.focus-news.net/news/2019/11/11/2718375/kathimerini-prodalzhava-protsesat-po-prehvarlyaneto-na-migranti-kam-kontinentalnata-chast-na-gartsiya.html", "text": "Гръцкото правителство продължава усилията за отслабване на натиска в пренаселените лагери по островите в източната част на Егейско море – в първия ден от новата седмица бяха прехвърлени още мигранти към континенталната част на страната, съобщава електронното издание на атинския ежедневник  Kathimerini . \r\nУточнява се, че по-рано през деня са транспортирани 72-ма бежанци и мигранти от Хиос и 69 от Лерос. Те са пристигнали в пристанището в Пирея с ферибот. Оттам те ще бъдат разпределени в центрове за настаняване в континенталната част на страната.  \r\nДруги 72-ма бежанци и мигранти от Самос са пристигнали в Пирея късно в неделя вечер, допълват от редакцията. \r\n \r\n Тереза Герова", "date": "2019.11.11", "title": "Kathimerini: Продължава процесът по прехвърлянето на мигранти към континенталната част на Гърция"}
{"url": "http://www.focus-news.net/news/2019/11/11/2718373/afp-turtsiya-deportira-vav-frantsiya-11-dzhihadisti.html", "text": "В Турция е в ход подготовка за депортирането на 11 френски граждани, заловени в Сирия, за които се предполага, че са били в редиците на близкоизточната радикална групировка „Ислямска държава“, предава  AFP . \r\nИнформацията бе потвърдена от Министерството на вътрешните работи на Турция. „Процедурата за 11 чуждестранни терористи с френски произход, заловени в Сирия, е в ход“, поясни говорител на вътрешното ведомство в Анката.  \r\nОсвен във Франция, Турция връща заловени джихадисти в Германия, Дания и САЩ. \r\n \r\n Тереза Герова", "date": "2019.11.11", "title": "AFP: Турция депортира във Франция 11 джихадисти"}
{"url": "http://www.focus-news.net/news/2019/11/11/2718377/pregled-na-mezhdunarodnite-novini-do-13-chasa-agentsiya-fokus.html", "text": "Премиерът на Гърция Кириакос Мицотакис приветства китайски президент Си Дзинпин в Атина и изрази надежда, че официалната му визита ще доведе до по-широко сътрудничество между двете страни, пише електронното издание на вестник  Kathimerini . \r\n„Скорошното ми посещение в Шанхай и вашето днес е началото на нова ера в нашите отношения“, каза министър-председателят на южната ни съседка на китайския лидер. „Надявам се ,че визитата ще бъде крайъгълен камък за задълбочаването на двустранните ни отношения“. \r\n„Както видяхте в Шанхай, Китай е ангажиран с вас икономически. Вярвам, че сътрудничеството ни може да доведе до комбиниране на нашите възможности“, отговори Си Дзинпин. \r\nДвамата лидери ще подпишат 16 споразумения по време на визитата. Освен това те ще посетят пристанището на Пирея, най-голямото в Гърция, в което най-голям дял има китайският пристанищен оператор „Коско“. \r\nТова е най-голямата китайска инвестиция в Гърция и наскоро Cosco получи одобрение за нов инвестиционен план, който включва изграждането на нов товарен терминал. \r\nОсвен това Си ще присъства на откриването на първия клон на Китайската национална банка в Гърция. \r\nКитайският президент започна официалната си визита с обичайното полагане на венец пред паметника на Незнайния воин на площад Синтагма, където го придружаваше гръцкият външен министър Никос Дендиас. \r\nСлед това той бе посрещнат в президентския дворец от гръцкия си колега Прокопис Павлопулос, който също бе на посещение в Китай през май и отбеляза, че визитата на Си „подпечатва“ двустранните отношения. \r\n„Ние ще свършим нашата част и ще отворим пътя на Китай към ЕС“, заяви гръцкият държавен глава, като отбеляза, че има „големи очаквания“ за бъдещето на гръцко-китайските отношения. \r\n*** \r\n  САЩ призоваха правителството на Ирак да спре да използва насилие срещу протестиращите, да реформира изборната си система и да проведе предсрочни избори. Това се случва след седмици на протести, в хода на които силите за сигурност ливкидираха близо 300 демонстранти, предава  Reuters . \r\nПротестите започнаха на 1 октомври и първоначално бяха фокусирани върху липсата на работни места и адекватни услуги, но бързо еволюираха в отхвърляне на религиозното разделение на властите, което бе въведено след смъртта на Саддам Хюсеин през 2003-та година и в осъждане на политическите елити, които са успели да се възползват от положението. \r\nПравозащитните органи използват бойни муниции, сълзотворен газ и шокови гранати срещу предимно младите и невъоръжени демонстранти, като вече са ликвидирали повече от 280 души. \r\n„Съединените щати се присъединяват към мисията на ООН за подпомагане в Ирак, като призовават правителството на Ирак да спре насилието над протестиращите и да изпълни обещанието на президента Салих да осъществи избирателната реформа и да проведе предсрочни избори“, се казва в изявление на пресслужбата на Посолството на САЩ в Багдад в понеделник. \r\nИракските лидери се съгласиха в неделя, че избирателните реформи трябва да дадат повече шанс на младите хора да участват в политиката и да разрушат монопола върху властта на политическите партии, които доминират държавните институции от 2003 г. насам, съобщават държавните медии. \r\nБезредиците, най-лошите за последните две години, са едно от най-големите и най-сложни предизвикателства пред настоящия управляващ елит, тъй като той пое властта след американската инвазия и свалянето на Саддам Хюсеин през 2003 г. \r\n*** \r\n  Президентът на Германия Франк-Валтер Щайнмайер поиска от САЩ начело с Доналд Тръмп да уважават своите съюзници и да прекратят „националния егоизъм“. Той заяви това по време на празненствата по повод 30-годишнината от падането на Берлинската стена, предава агенция  EA Daily . \r\nВъпреки съгласуваността на събитието между страните, в речта си Щайнмайер „нетактично“ подчерта влошаването на германско-американските отношения през последните години. Порталът France Info припомня, че президентът в Германия е почетен пост и се ползва с „морален авторитет” в страната. \r\nЩайнмайер произнесе реч, заставайки пред легендарната Бранденбургска врата, която до 1989 г. се смяташе за символ на „разделението на Германия“. Президентът отбеляза водещата роля на САЩ – „силната ръка на Запада“ - при падането на Желязната завеса преди 30 години. \r\n„Ние немците дължим много на тази Америка. Тази Америка, действаща като партньор при условията на взаимно уважение, като партньор в демокрацията и свободата, срещу националния егоизъм. Точно това искам в бъдеще“, каза Щайнмайер, визирайки администрацията на Тръмп. \r\nВ същия ден Доналд Тръмп, който никога не е бил на официално посещение в Германия, след като спечели изборите през 2016 г., призна страната за „един от най-важните съюзници“ на Съединените щати. Френският портал обаче пише, че като се започне от спорове за военни разходи до търговия, отношенията между Германия и САЩ никога не са били толкова напрегнати след войната, както по време на президентството на Тръмп. Нещо повече, държавният глава на САЩ многократно е критикувал Европейския съюз. \r\nПо време на честването на падането на стената Щайнмайер също се обръща към германския народ. Той изрази съжалението си, че „във всички страни се изграждат нови стени: стени на отчаяние, гняв и омраза“. \r\nБившият министър на отбраната на Германия и бъдещ председател на Европейската комисия Урсула фон дер Лайен призова европейците да си спомнят за езика на силата. Британският вестник Daily Express обяви речта й за „свадлива“. \r\n„Днес само „меката сила“ ще бъде недостатъчна, ако ние, европейците, искаме да се утвърдим в света“, заяви фон дер Лайен. „Европа също трябва да се учи на езика на силата.Това, от една страна, означава развитие на собствени мускули там, където в течение на дълго време разитахме на други, например, в политиката на сигурност. От друга страна, това означава използване на достъпната ни мощ с по-голяма концентрация“. \r\nОсвен това бъдещият председател на ЕК отправи нападки към президента на Франция Еманюел Макрон, който миналия месец наложи вето на започването на присъединителни преговори с Албания и Северна Македония. \r\n*** \r\n Седем месеца след последния опит, испанците се върнаха в изборните секции. Но, след вота в неделя, възможните начини за формиране на мнозинство в испанския парламент станаха още по-сложни, пише  Euronews . \r\nСоциалистите спечелиха 120 места, но за да стане премиер, кандидатът трябва да си осигури подкрепата на 176 депутати в първия вот в Конгреса, или повече „да“, отколкото „не“ на второто гласуване. \r\n \r\n Коалиция между социалистите и Народната партия \r\nСборът от 120-те депутати на социалистите с 88-те на „Народната партия“ (НП) ще им даде голямо мнозинство за формиране на правителство с 207 депутати. Но тази възможност дори не се разглежда от всяка от двете фракции. Но консерваторите на Пабло Касадо могат да помогнат на Педро Санчес да стане министър-председател като се въздържат при второто гласуване. \r\n \r\n Коалиция между Социалистическата партия и „Унидас Подемос“ \r\nКоалиция между СП (121) и „Унидас Подемос“ (36) остава далеч от нужното мнозинство и ще й трябват още 17 депутати, за да стигнат до заветните 176 гласа.  \r\n \r\n СП-„Унидас Подемос“ – „Навара сума“ – PNV - „Регионалистката партия на Кантабрия“ \r\nСборът между депутатите на социалистите (121), „Подемос“ (36), „Мас Паис“ (3), „Баската националистическа партия” (PNV) (7), „Навара Сума“ (2), „Регионалистката партия на Кантабрия“ (1), Коалицията на Канарските острови (3) е 173, което също не е достатъчно за мнозинство. \r\n \r\n Коалиция със сепаратистките партии \r\nКоалиция между СП (121), „Унидас Подемос“ (36), Мас Паис (3), „Ескиера Републикана“ (13), „Хунтс пер Кат“ (8), „Билду“ (5) и CUP (2) ще има 187 места, което ще й позволи да формира мнозинство. Но това решение изглежда малко вероятно заради големите различия между социалистическите и сепаратистките партии. \r\n \r\n Блок на десните \r\nУспехът на „Вокс“ (52), въпреки че е зашеметяващ, не допринася достатъчно за формиране на дясно правителство, тъй като след сривът на вота „Сиудаданос“ (Гражданите) имат само 10 кресла. Като към тези 62 депутати се добавят 88-те на Народната партия, се получават 150 депутати. На тях също ще са им нужни 26 допълнителни гласа от по-малките партии. \r\n*** \r\n Терористичната групировка „Ислямска държава“ (ИД) е имала два партньора в разграбването на петролните запаси на Сирия – Турция и САЩ. Това заяви в интервю пред RT президентът на Сирия Башар Асад, предава  РИА Новости . \r\nПрез октомври американският президент Доналд Тръмп, който по-рано обяви намерението си да изтегли всички американски сили от Източна Сирия, заяви, че част от военнослужещите ще останат, за да „охраняват нефта“ от ИД. Той отбеляза, че „може би, дойде време кюрдите да преминат в този нефтен регион“, обяснявайки това с факта, че „на тях им трябват пари“. При това държавният глава добави, че „ние можем да направим така, че още една наша голяма петролна компания да влезе там и да направи всичко правилно“. \r\n„Не, откакто през 2014 година ИД започнаха да се занимават с разграбването на сирийския нефт и неговата контрабанда, те имаха два партньора: (президентът на Турция Реджеп Таийп) Ердоган и неговото обкръжение и САЩ – в лицето на ЦРУ и кого ли още не. Тала че Тръмп каза всичко, както е, той не разкри нищо ново“, заяви Асад. \r\nТой отбеляза, че „дори, когато някой от кюрдите се зае да добива незаконно сирийски нефт, негови партньори също бяха американците“. „Всичко е заради парите и петрола – това е същината на скорошното заявление на Тръмп. Но това не е нещо ново и няма никакво отношение към преговорите“, подчерта сирийският лидер. \r\nРуската агенция отбелязва, че около 90% от добива на нефт в Сирия е съсредоточен на левия бряг на река Ефрат, където по-рано бе бастиона и основния източник на доходи на терористите от ИД, а в момента той се намира основно под контрола на съюзните на САЩ кюрдски отряди „Сирийски демократични сили“ (СДС). \r\nМинистърът на отбраната на САЩ Марк Еспер заяви, че САЩ ще защитават нефтените находища в Сирия и ще отговорят със сила на опитите за завземането им. По неговите думи, американските войници нямат намерение да пускат там нито Русия, нито сирийските военни. \r\nСпоред Асошиейтед прес американските военни ще защитават голяма част от територията, контролирана от сирийските кюрди и която се простира от Дейр-ез-Зор до Хасака. Вече е известно за изграждането на военни бази на тази територия. Независимо от това се отбелязва, че точният обхват на територията все още не е определен. \r\nОт своя страна Москва нарече неприемливи опитите на САЩ да поддържат незаконното си военно присъствие в Североизточна Сирия в района на нефтените находища. Руският министър на външните работи Сергей Лавров заяви, че поради приходите от петрол в Сирия, САЩ подкрепят лоялни въоръжени групировки, а говорителят на руското министерство на отбраната Игор Конашенков заяви, че САЩ получават над 30 милиона долара на месец от добива на петрол в Сирия. \r\n*** \r\n  Президентът на Сърбия Александър Вучич пристига на тридневно работно посещение в Париж, в хода на което ще се срещне с френския си колега Еманюел Макрон, пише белградският ежедневник  „Вечерне новости“ . \r\nВ първия ден от визитата си Вучич ще присъства на вечеря, организирана от Макрон за държавните лидери и представителите на международните организации. Във втория ден сръбският държавен глава ще се срещне с френския президент и ще присъства на Втория Парижки форум за мира. \r\nВ програмата е планирано Вучич да участва в разговор за 75-тата годишнина от основаването на Организацията на обединените нации (ООН), както и на панела „Какво мислят младите за мултилатерализма“, част от 40-тото заседание на Генералната конференция на ЮНЕСКО. \r\nКъм участниците в конференцията на ЮНЕСКО ще се обърне Вучич в последния ден от неговото посещение, когато той ще се срещне с генералния директор на културната организация Одри Азула, съобщиха от Службата за сътрудничество с медиите на президента на Сърбия. \r\nВ неделя сръбският държавен глава заяви в Охрид, че предстоящата му среща с Макрон може би никога не е била по-важна, защото по време на този разговор той очаква да получи подкрепа за проекта „малък Шенген“, както и да се осведоми за новата методология, предложена от френския президент относно разширяването на ЕС. \r\n„Не бих подценявал и отхвърлял идеите му както другите. Искам да говоря и за тази инициатива. Ще поискам от него подкрепа, защото ако я имаме, ще създадем напълно нови условия и това ще бъде един от нашите източници на ускорен растеж през следващите години. Ако получим подобна поддръжка, няма да е лесно това да се разруши. Може би никога не сме имали по-важни разговори с Макрон“, обясни Вучич пред РТС. \r\nТой подчерта, че е благодарен на американците за подкрепата за този проект и че се надява да получи подкрепата на Макрон, тъй като без това ще му бъде трудно да получи подкрепата на Европа. \r\nСъщо толкова важно е, каза Вучич, да се чуе повече от френския президент за новата методология, тоест идеи за Европейския съюз и политиката на разширяване, и припомни, че е разговарял открито с френския президент в Белград, по време на посещението на Макрон, през всичките седем часа. \r\n„Той има изключителна енергия и ако част от това, за което говори, би могло да се реализира, мисля, че това би било добра новина за Сърбия. Искам да чуя от него какво мисли и тогава можем да направим някои планове за бъдещето“, заяви президентът на Сърбия. \r\nВучич припомни, че Макрон изнесе емоционална реч в Белград по време на посещението си, като заяви, че иска да предостави на сърбите подкрепа и помощ. \r\n*** \r\n Хърватите са сред най-недоволните граждани на Европейския съюз, показва ново проучване на евростатисти. А именно със среден общ рейтинг на качеството на живот от 6,3 през 2018 г. хърватите са по-доволни само от българите, които оценяват качеството на живот със среден резултат 5,4, пише македонското издание „Независен“. \r\nТук трябва да се подчертае, че оценките варират от нула, което показва пълно недоволство, до 10, което е оценка за цялостно задоволство. \r\nИначе средното качество на живот на гражданите на ЕС през 2018 г. е било 7,3, което означава, че хърватите и българите оценяват качеството си на живот по-ниско от средното за ЕС, показват данните на Евростат. \r\nИ не само това: макар удовлетвореността от качеството на живот в България да се увеличи миналата година в сравнение с 2013 г., когато беше оценена на 4,8, удовлетвореността от живота в Хърватия за същия период стагнира, т.е. средната оценка остана същата. Само Белгия, чиито граждани обаче са по-доволни от начина на живот от хърватите, застоява в оценката си за условията на живот в ЕС през същия период, тъй като оценяват качеството на живот на 7,6, което е над средното за ЕС. \r\nОсновната причина за недоволството на хърватите, изглежда, е от финансов характер. А именно, според проучването, хърватите оценяват финансовото си състояние със среден резултат 5,2, което е и един от най-ниските резултати в ЕС. Само литовците и българите са по-малко доволни от финансовото си състояние в ЕС, докато средната оценка за финансовото състояние на ЕС е 6,5. В сравнение с 2013 г. обаче рейтингът на финансовата ситуация в Хърватия се е увеличил, тъй като респондентите в Хърватия са оценили финансовото си състояние със само 4,6. \r\nХърватите са на дъното на скалата на ЕС и след оценка на личните отношения, т.е. качеството на отношенията с други хора. Изследването на Евростат показва, че средната оценка, дадена от анкетираните в Хърватия през миналата година, е била 7,5, което е под средното за Съюза 7,9. Само гърците и българите са с по-лоши лични отношения от хърватите. \r\nСловенците остават сред най-доволните граждани в ЕС. А именно, общото качество на живота беше оценено на 7,3, което е над средното за ЕС. Словенците са близо до средното ниво по своето финансово състояние, което оцениха с 6,3. \r\n*** \r\n  В ексклузивен материал за вестник  Kathimerini  по повод официалната си визита в Атина, която започна в неделя и ще завърши във вторник, китайският президент Си Дзинпин подчертава нуждата от задълбочаване на сътрудничеството между Атина и Пекин на всички нива. \r\n„Наше задължение е да надградим настоящото си сътрудничество във всички сектори“, пише той в статията, като отбелязва, че съществуващите инвестиции трябва да бъдат разширени и посочвайки присъствието на Коско в пристанището на Пирея като „главата на дракона“. \r\nСи, който трябва да се срещне в понеделник с гръцкия президент Прокопис Павлопулос и премиера Кириакос Мицотакис, добави, че Китай и Гърция трябва да вземат поуки от „дълбоката мъдрост на техните древни цивилизации“ и заедно да насърчават създаването на „нов тип международни отношения“ основан на уважение, справедливост и взаимноизгодно сътрудничество“. \r\nКитайският лидер също призова за по-задълбочено сътрудничество в контекста на инициативата „Един пояс, един път“ на Пекин - планът на Китай за създаване на модерен Път на коприната чрез железници, пристанища и други съоръжения, свързващи Източна Азия с Европа - подчертавайки благоприятното географско местоположение на Гърция и „особените й предимства“ в сектора на корабоплаването. \r\nТой добави, че Китай е готов да засили вноса на качествени гръцки селскостопански продукти. \r\nПо време на посещението си в Атина Си има за цел да проучи нов план за двустранно сътрудничество, пише той, като отбелязва, че двете страни вече са започнали „взаимноизгодни“ проекти в сектора на търговията и инфраструктурата. \r\nМиналата седмица в кулоарите на търговско изложение в Шанхай Си и Мицотакис обсъдиха гръцките селскостопански стоки и по-нататъшното сътрудничество в областта на енергетиката, транспорта, телекомуникациите, туризма и възможността Гърция да стане център на логистиката. \r\nВ своята статия за Катимерини председателят на Китай пише, че Пирея „се очертава като най-голямото пристанище в Средиземноморието“. \r\n*** \r\n  За по-лесно и по-бързо преминаване на общите граници, разрешителни за работа, които ще важат за трите страни, пътуване с лични карти и общ контрол на границите между Албания, Северна Македония и Сърбия се договориха в Охрид лидерите на страните Еди Рама, Зоран Заев и Александър Вучич. Идеята, чиято реализация започна преди един месец на срещата на тримата в Нови Сад, ще продължи да се развива след един месец в Драч (Дуръс). Към „Балканския Шенген“ са поканени да се включат и Босна и Херцеговина, Черна гора и Косово. Представители на първите две страни бяха в Охрид, но нямаше такива от Прищина, за което те получиха критики от Еди Рама, пише македонската редакция на немската медийна група  Deutsche Welle . \r\nТримата инициатори на идеята уверяват, че не се работи за създаване на нова Югославия, нито Велика Албания, а се прави опит да се развие регионалното сътрудничество. \r\n„Тук няма никакви Югославии, а има само по-добър живот за нашите граждани. Може би, някой ще се опита осуети този опит, но със сигурност това е бъдещето“, заяви Вучич на пресконференцията в Охрид. \r\nТримата лидери уверяват и това ясно е записано в окончателната декларация, че проектът не е алтернатива на пълноправното членство в ЕС. \r\n„Убеден съм, че тези усилия са в подкрепа на нашите амбиции за членство в ЕС. Също така съм твърдо убеден, че тази инициатива и конкретните мерки и резултати ще предизвикат положително внимание както в Европейския съюз, така и във всяка от страните членки на ЕС“, заяви македонският премиер Зоран Заев. \r\n„Тази инициатива ще ни направи фактор като регион и ще направи фактор всяка страна от Западните Балкани в процеса на присъединяване към ЕС“, добави той. \r\nВ своето изявление Еди Рама отговори на критиците в неговата страна, които твърдят, че договаря сътрудничество без да взима предвид интересите на Косово. \r\n„Ако някой говори за Велика Албания, аз говоря за премахване на границите с Косово, аз съм европейски гражданин“, заяви албанският премиер. \r\nТой обясни, че в декларацията на балканските лидери няма нищо ново и за всичко вече е разговаряно и предлагано чрез Берлинския процес или на предишни срещи на западнобалканската шесторка, но никога не е реализирано. \r\nРама покани и лидерите на другите три държави от региона на следващата среща в Драч, където ще присъства и новият началник на европейската дипломация Джозеп Борел. \r\nАко бъде напълно изпълнен, планът ще премахне всички пречки пред свободното движение на хора и капитали в региона. На граничните пунктове освен съвместен митнически контрол ще има съвместно сътрудничество по фитосанитарен контрол, а гражданите в трите държави ще пътуват само с лични карти от 2020 г. \r\n*** \r\n Бившият лидер на СССР Михаил Горбачов в интервю пред вестник Figaro отговори на обвиненията, че е „предал Източна Европа“, предава  РИА Новости . \r\nПо неговите думи, реакцията на съветското ръководство на случващото се в страните от този регион е била част от политиката на „новото мислене“, която се е основавала на принципите на свобода на избора. Горбачов добави, че съседните държави само са получили права и свободи, на които вече са се радвали съветските граждани, но не е съгласен, че е „предал Източна Европа“. \r\n„На кого я предадох? Полша – на поляците, Унгария – на унгарците, а Чехословакия – на чехите и словаците“, възрази бившият съветски лидер. \r\nПо-рано политикът обяви за виновници за рапада на СССР организаторите на августовския пуч. Горбачов също така призна, че е осъзнавал рисковете от перестройката, но не е могъл да не ги поеме заради необходимостта от промени. \r\n*** \r\n  Президентът на Боливия обяви, че подава оставка, предава  ТАСС . \r\n„Подаваме оставка, за да не бъдат подлагани на нападки нашите братя и сестри от държавната администрация“, заяви държавният глава в обръщение, предадено чрез социалните мрежи. \r\nМоралес смята, че в страната се провежда държавен преврат. „Братя и сестри, искам да ви кажа, че нашата борба не завършва. Ще продължим да се борим за равенство и мир“, добави той. „Сега мое задължение като президент е да намеря начин да успокоя ситуацията“, подчерта Моралес. \r\nПо-късно на пресконференция в Чиморе, излъчена по телевизионния канал TeleSUR, Моралес съобщи, че няма да напусне Боливия след оставката си. \r\n„Няма да си тръгна от Боливия, нямам причини да бягам“, подчерта той. \r\n*** \r\n Социалистическата партия (СП) на действащия премиер Педро Санчес отново спечели най-много гласове, но пак остана далеч от абсолютното мнозинство на парламентарните избори в Испания в неделя, пише електронното издание на вестник  El Pais . \r\nСлед преброяването на близо 99% от гласовете, СП получава 120 места – с три по-малко от вота на 28 април. Консервативната Народна партия (НП) печели 87 кресла – увеличавайки значително присъствието си от 66-те депутати на предишните избори, когато постигна най-лошия си резултат в историята. Най-големият печеливш от вота обаче е дясно-популистката партия „Вокс“, който скочи от 24 на 52 места в парламента и така се превърна в трета политическа сила в Конгреса на Испания. \r\n„Унидас Подемос“ – коалиция на „Обединената левица“ и Подемос“, задържа 35 от 42-те места, които имаше на предишните избори, докато дясноцентристката партя „Сиудаданос“ (Гражданите) претърпя тежка загуба, сривайки се до 10 места от предишните 40. \r\nСлед като резултатите излязоха, лидерът на „Сиудаданос Албер Ривера обяви, че ще свика спешна среща на изпълнителния директор на партията, за да обсъди нейното бъдеще. „Това, което имахме днес, е несъмнен лош резултат, без извинения“, каза той. \r\nМеждувременно лидерът на „Вокс“ Сантяго Абаскал отпразнува резултата на дясната група: „Преди 11 години нямахме представителство в никоя държавна институция“, каза той пред ликуващите тълпи с испански знамена. „Днес сме третата политическа сила в Испания. [...] Ние казахме на левицата, че нямат морално превъзходство“. \r\nПабло Иглесиас, лидерът на „Унидас Подемос“, заяви, че изборите единствено са „засилили десницата и са превърнали крайно-десните в едни от най-силните в Европа“. Той призова отново за коалиционно правителство със социалистите. „Това, което през април беше възможност – прогресивно коалиционно правителство, сега е необходимост“, заяви лидерът на левите-популисти след обявяването на резултатите. \r\nНеубедителните резултати означават, че Испания е изправена пред продължаваща политическа несигурност, тъй като нито левите, нито десните блокове разполагат със 176 места, необходими за абсолютно мнозинство в Конгреса с 350 места. \r\nОт 2017 г. испанската политика се определя от липсата на парламентарни мнозинства и неспособността на политиците да постигнат коалиционни сделки. Гласуването в неделя беше четвъртите общи избори, които Испания проведе за толкова години. \r\nПоддръжката за дясно-популистката партия изглежда нарасна в отговор на бурните протести в Барселона, които избухнаха през октомври, след като испанският Върховен съд осъди девет каталунски сепаратисти на затвор за участието им в обявяването на независимост през 2017 година. Решението доведе до големи сътресения, като стотици хора бяха ранени и повече от 2,7 милиона евро щети бяха причинени на публична собственост. \r\nПо време на телевизионен дебат преди изборите лидерът на „Вокс“ Абаскал обеща да забрани сепаратистките партии - включително Баската националистическа партия (PNV) - и да изпрати в затвора каталунския премиер Ким Тора. \r\nВокс също е гласен критик на неотдавнашната ексхумация на испанския диктатор Франциско Франко от Долината на падналите. Партията се противопоставя на Закона за историческата памет (който официално осъжда режима на Франко), а също така се бори срещу имиграцията и закона за насилието между половете.", "date": "2019.11.11", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/11/11/2718367/reuters-sasht-prizovaha-irak-da-provede-predsrochni-izbori.html", "text": "САЩ призоваха правителството на Ирак да спре да използва насилие срещу протестиращите, да реформира изборната си система и да проведе предсрочни избори. Това се случва след седмици на протести, в хода на които силите за сигурност ливкидираха близо 300 демонстранти, предава  Reuters . \r\nПротестите започнаха на 1 октомври и първоначално бяха фокусирани върху липсата на работни места и адекватни услуги, но бързо еволюираха в отхвърляне на религиозното разделение на властите, което бе въведено след смъртта на Саддам Хюсеин през 2003-та година и в осъждане на политическите елити, които са успели да се възползват от положението. \r\nПравозащитните органи използват бойни муниции, сълзотворен газ и шокови гранати срещу предимно младите и невъоръжени демонстранти, като вече са ликвидирали повече от 280 души. \r\n„Съединените щати се присъединяват към мисията на ООН за подпомагане в Ирак, като призовават правителството на Ирак да спре насилието над протестиращите и да изпълни обещанието на президента Салих да осъществи избирателната реформа и да проведе предсрочни избори“, се казва в изявление на пресслужбата на Посолството на САЩ в Багдад в понеделник. \r\nИракските лидери се съгласиха в неделя, че избирателните реформи трябва да дадат повече шанс на младите хора да участват в политиката и да разрушат монопола върху властта на политическите партии, които доминират държавните институции от 2003 г. насам, съобщават държавните медии. \r\nБезредиците, най-лошите за последните две години, са едно от най-големите и най-сложни предизвикателства пред настоящия управляващ елит, тъй като той пое властта след американската инвазия и свалянето на Саддам Хюсеин през 2003 г. \r\n \r\nПревод и редакция:", "date": "2019.11.11", "title": "Reuters: САЩ призоваха Ирак да проведе предсрочни избори"}
{"url": "http://www.focus-news.net/news/2019/11/11/2718376/devet-dushi-sa-postradali-pri-sbivane-v-selo-bratya-kunchevi-v-oblast-stara-zagora.html", "text": "Девет души са пострадали при сбиване в село Братя Кунчеви. Това съобщиха от пресцентъра на  МВР . Вчера сутринта в Първо РУ е получен сигнал за сбиване между два рода в село Братя Кунчеви. На място веднага са изпратени полицейски екипи, които установили, че от побоя са пострадали деветима мъже на възраст между 19 и 46 г., всички живущи в селото. Пострадалите са откарани за преглед, четирима са настанени в болнично заведение, а трима са с опасност за живота. Шестима, на възраст между 25 и 42 г., всички от с. Братя Кунчеви, са задържани с полицейска мярка за срок до 24 часа. По случая е образувано досъдебно производство.", "date": "2019.11.11", "title": "Девет души са пострадали при сбиване в село Братя Кунчеви в област Стара Загора"}
{"url": "http://www.focus-news.net/news/2019/11/11/2718382/rakovodstvoto-na-yuzdp-shte-provede-sreshta-s-branshovi-organizatsii-v-gorskiya-sektor.html", "text": "На 12 ноември от 10,00 часа в сградата на ЮЗДП в Благоевград ръководството на Югозападното държавно предприятие ще проведе консултация за политиката и практиката в областта на възлагане изпълнението на дейности и за ползването на дървесина в държавните горски територии в обхвата на предприятието. Това съобщиха от пресцентъра на  Югозападно държавно предприятие . Поканени за участие в срещата са представители на браншови организации в дърводобивния и дървопреработвателен сектор и всички заинтересовани лица, които извършват дейност в държавни горски територии. \r\nПредставителите на бизнеса ще бъдат запознати с годишния план за ползване на дървесина през 2020 г. в териториалните поделения на ЮЗДП и ще бъдат обсъдени различните видове процедури и дългосрочните договори за отдаване на дървесина.", "date": "2019.11.11", "title": "Ръководството на ЮЗДП ще проведе среща с браншови организации в горския сектор"}
{"url": "http://www.focus-news.net/news/2019/11/11/2718381/normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на границата с Турция, съобщи за  Радио „Фокус“ – Бургас  дежурният на пункта. Трафикът към момента е с нормална интензивност и преминаването се извършва без голямо изчакване. \r\nМария КУРТЕВА", "date": "2019.11.11", "title": "Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/11/11/2718379/administrativen-sad-blagoevgrad-otkri-proizvodstvo-po-osporvane-istinnostta-na-protokolite-na-chetiri-sektsionni-komisii-v-obshtina-sandanski.html", "text": "Административният съд даде ход на дело, образувано против решение №200-МИ от 28.10.2019 г. на Общинска избирателна комисия Сандански, с което са обявени избраните за общински съветници в община Сандански. Това съобщиха от пресцентъра на  Съда . Кандидат за общински съветник оспорва решението на ОИК в частта, в която са обявени избраните за общински съветници от листата на неговата политическа сила. Според подателя на жалбата преференции, отбелязани в бюлетините за неговата кандидатура, неправилно са записани за друг кандидат. Жалбоподателят твърди, че отстраняване на грешките в протоколите ще доведат до промяна в поименния състав на новия Общински съвет.  \r\nСъдът откри производство по оспорване истинността на протоколите в посочени от жалбоподателя секционни избирателни комисии № 20, № 21, № 26 и № 31. \r\nСледващото заседание по делото е насрочено за 22 ноември 2019 г. от 14.00 часа.  \r\nРешението на ОИК - Сандански, с което са обявени избраните за общински съветници в община Сандански, изцяло бе оспорено и от кандидат за общински съветник от друга листа. Тази жалба е оттеглена с молба до Административен съд – Благоевград от 07.11.2019 г. и производството по оспорване разпределението на мандатите в ОбС - Сандански е прекратено.", "date": "2019.11.11", "title": "Административен съд – Благоевград откри производство по оспорване истинността на протоколите на четири секционни комисии в община Сандански"}
{"url": "http://www.focus-news.net/news/2019/11/11/2718384/predsedatelyat-na-natsionalno-druzhestvo-traditsiya-todor-predov-udovletvoren-sam-ot-sreshtata-s-glavniya-prokuror-sotir-tsatsarov-i-ministara-na-vatreshnite-raboti-mladen-marinov.html", "text": "С голяма удовлетвореност съм от срещата и от главния прокурор Сотир Цацаров, както и от министъра на вътрешните работи Младен Маринов. Това каза председателят на Национално движение \"Традиция\" Тодор Предов, след срещата по повод действия на МВР - ГДБОП, предаде репортер на Агенция \"Фокус\". \"Първоначално изпитахме огромен потрес от това, което се случи. Помислихме, че действията относно кражбата на оръжията са насочени към нас. С удоволствие чувам, че това не е така\", посочи той. Тодор Предов изрази надежда за справедливост и бързо и ползотворно развитие на нещата. \"Няма как Национално дружество \"Традиция\" и Министерството на вътрешните работи да бъдат противопоставени. Работили сме заедно, работим и ще продължаваме да работим в същата насока\", каза още той. По думите му се надява в най-скоро време да си стиснат ръцете - в добрия смисъл на думата и да продължават напред дейността, която вършат. \r\nЗорница КОСТАДИНОВА", "date": "2019.11.11", "title": "Председателят на Национално дружество \"Традиция\" Тодор Предов: Удовлетворен съм от срещата с главния прокурор Сотир Цацаров и министъра на вътрешните работи Младен Маринов"}
{"url": "http://www.focus-news.net/news/2019/11/11/2718385/desislava-todorova-bmchk-burgas-dobrovoltsite-ot-mladezhkata-struktura-na-bchk-v-burgas-shte-se-vklyuchat-v-natsionalnata-kampaniya-da-za-zhivot.html", "text": "Доброволците от младежката структура на БЧК в Бургас ще се включат в Националната кампания „Да! За живот!“. Това съобщи за  Радио „Фокус“ - Бургас  Десислава Тодорова, председател на Българския младежки червен кръст (БМЧК) – Бургас. По думите ѝ младежите ще станат част от инициативата на 16 и 17 ноември, когато ще раздават информационни материали по централните градски улици и в Приморски парк. „Този уикенд младежите от БМЧК – Бургас ще се включат в кампанията, която се провежда в цялата страна. Тя е по инициатива на Министерство на здравеопазването, а неин партньор е Българският червен кръст. Това е информационна кампания, която насърчава донорството. Идеята ѝ е повече хора да бъдат осведомени за неговата важност. Има много хора, които чакат за трансплантации, затова е важно да се знае как може да се помогне в тази насока. Младежите ще раздават информационни брошури, към които има прикрепена \"донорска карта\". Тази карта няма юридическа стойност, тя е единствено за да информира близките на човека за неговата воля, евентуално при някакъв инцидент с него“, отбеляза Десислава Тодорова. Тя добави, че часовете на раздаване на информационните материали в Бургас ще бъдат от 11.00 до 13.00 часа и от 16.00 до 18.00 часа и през двата предстоящи почивни дни.  \r\nМария ПОПЧЕВА", "date": "2019.11.11", "title": "Десислава Тодорова, БМЧК – Бургас: Доброволците от младежката структура на БЧК в Бургас ще се включат в Националната кампания „Да! За живот!“"}
{"url": "http://www.focus-news.net/news/2019/11/11/2718386/nad-1-kg-amfetamin-e-otkrit-pri-proverka-na-lek-avtomobil-v-stara-zagora.html", "text": "Над 1 кг амфетамин е открит при проверка на лек автомобил в Стара Загора. Това съобщиха от пресцентъра на  МВР . Наркотикът е намерен в хода на специализирана полицейска операция за противодействие на престъпления, свързани с наркотични вещества, проведена на територията на Стара Загора. Спрян за проверка е лек автомобил \"Фолксваген\", управляван от 27-годишен мъж от с. Априлово. С него пътувал и 29-годишен мъж от с. Братя Даскалови. При извършен обиск у тях са открити вещества, наподобяващи наркотично вещество, а при претърсване на колата, под предната дясна седалка - полиетиленова торба, съдържаща обвита в прозрачно фолио, правоъгълна плочка от бяло на цвят твърдо пресовано вещество - амфетамин с тегло 1007 грама. По случая бе образувано досъдебно производство и с решение на Районен съд – Стара Загора на двамата е наложена постоянна мярка \"задържане под стража\". Работата по случая продължава.", "date": "2019.11.11", "title": "Над 1 кг амфетамин е открит при проверка на лек автомобил в Стара Загора"}
{"url": "http://www.focus-news.net/news/2019/11/11/2718388/150-kg-naryazan-tyutyun-bez-banderol-sa-otkriti-pri-proverka-na-lek-avtomobil-na-am-trakiya-pri-km-88.html", "text": "150 кг нарязан тютюн без бандерол са открити при проверка на лек автомобил на АМ „Тракия“ при км 88. Това съобщиха от пресцентъра на  МВР . Сухият нарязан тютюн е открит от служителите на сектор „Противодействие на икономическата престъпност“. Снощи в района на 88 км на АМ „Тракия“ полицейски служители спрели лек автомобил „Фолксваген“, управляван 27-годишен мъж. На задните седалки и в багажника на колата те намерили общо 15 полиетиленови чувала със ситно нарязан тютюн, с тегло 150 кг. Тютюнът и колата са иззети, а шофьорът - задържан с полицейска мярка за срок от 24 часа. Срещу него е образувано бързо производство, работата по документиране на случая продължава.", "date": "2019.11.11", "title": "150 кг нарязан тютюн без бандерол са открити при проверка на лек автомобил на АМ „Тракия“ при км 88"}
{"url": "http://www.focus-news.net/news/2019/11/11/2718390/obshtina-dobrich-raboti-aktivno-za-zalesyavane-i-oblagorodyavane-na-prostranstva-i-rayoni-v-grada.html", "text": "Общината работи активно за залесяване и облагородяване на пространства и райони в града, посочват от  Община Добрич .  \r\n„Бъдещето на Добрич зависи от нашата обща грижа, от общите ни усилия да го превърнем в по-добро място за живеене. Има обаче факти, които не само създават пречки, но и обезверяват много хора. Община Добрич ще продължи да залесява, да облагородява, да се грижи за квартални и междублокови пространства, но без съзнанието и отговорността на гражданите, усилията са напразни. Затова Ви призоваваме да бъдем добри стопани, да пазим общия си дом и да не позволяваме огорчението да бъде водеща сила. Да възпитаваме младото поколение в грижа към природата, към ближния, към средата, в която живеем. Това е пътят, който можем да извървим заедно и да бъдем щастливи“, това послание отправи Общината към гражданите на Добрич по повод случай наскоро, при който са откраднати 10 новозасадени дръвчета по бул. „Добруджа“. Регистрирано е посегателство и върху млади дръвчета, които са от вида „китайски мехурник“, осигурени от общинския разсадник, които облагородяват района. Общият им брой е 35. Избрани са, защото са подходящи за новоизградената инфраструктура по бул. „Добруджа“ и са в съответствие със зелената система и метеорологичните условия.", "date": "2019.11.11", "title": "Община Добрич работи активно за залесяване и облагородяване на пространства и райони в града"}
{"url": "http://www.focus-news.net/news/2019/11/11/2718387/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще проследим актуалните теми за община Петрич. В първите минути от изданието отново ще си говорим за местните избори, тъй като на 14 ноември ще се проведе първото заседание на Общински съвет – Петрич. На него клетвата си като кмет ще положи Димитър Бръчков, който ще бъде начело на общината и през следващите 4 години. Същото ще направят избраните за общински съветници и кметове на кметства, а кои са те ще разберете само след минути.  \r\nВеднага след това отново ще ни гостува Митко Станоев, председател на Сдружение „Защото можем“. Поводът е поредното издание на инициативата „Капачки за бъдеще“, но и същото кампанията „Бъди човек“. Имаме и още един повод да разговаряме с него, но какъв е той предстои да научите.  \r\nВъв втората част от предаването в рубриката „Пътуване до…“ ще Ви отведем в село Коларово. Наш гост ще бъде историкът Димитър Тренчев, от който ще научим повече не само за историята на населеното място, но и за видните личности, свързани с него.  \r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. \r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2019.11.11", "title": "Акценти в предаването „Петрич – древен и вековечен“ по Радио „Фокус“ - Пирин"}
{"url": "http://www.focus-news.net/news/2019/11/11/2718391/noviyat-kmet-na-plovdiv-zdravko-dimitrov-prie-klyuchovete-na-obshtinata-ot-predshestvenika-si-ivan-totev.html", "text": "Бившият кмет на Пловдив Иван Тотев предаде ключовете на Общината на новоизбрания кмет Здравко Димитров, предаде репортер на  Радио „Фокус“ - Пловдив . „Приемствеността е важна за Пловдив, тъй като има приоритетни задачи, има започнати проекти и нови такива, така че трябва да има приемственост“, каза Здравко Димитров. Той изтъкна, че Пловдив е един и е над всички, така че всички управници трябва да се ръководят в действията си от тези думи, така че всичко трябва да се върши в полза на гражданите.   \r\nИван Тотев честити поста на новия кмет, както и на новоизбраните районни кметове, а така също и на новия областен управител Дани Каназирева, която също дойде в Общината. „Много се радвам, че се вижда как в последните дни приемствеността, за която всички мечтаехме, я има“, каза Тотев и пожела на Здравко Димитров успешен мандат, здрави нерви и да ръководи Общината по още по-добър начин, за да може името му да бъде записано със златни букви в историята на града.   \r\nЗдравко Димитров прие ключовете официално от предшественика си Иван Тотев и покани всички журналисти утре в 12.00 часа в Общината, където ще представи екипа си и своите нови заместници. \r\nПреди това в митрополитската църква \"Св. Марина\" митрополит Николай отслужи молебен за успех на новоизбрания кмет, кметовете на райони и на Общинския съвет. \r\nЦветана ТОНЧЕВА", "date": "2019.11.11", "title": "Новият кмет на Пловдив Здравко Димитров прие ключовете на Общината от предшественика си Иван Тотев"}
{"url": "http://www.focus-news.net/news/2019/11/11/2718374/mitsotakis-kam-si-dzinpin-vizitata-vi-e-nachaloto-na-nova-era-v-gratsko-kitayskite-otnosheniya.html", "text": "Премиерът на Гърция Кириакос Мицотакис приветства китайски президент Си Дзинпин в Атина и изрази надежда, че официалната му визита ще доведе до по-широко сътрудничество между двете страни, пише електронното издание на вестник  Kathimerini . \r\n„Скорошното ми посещение в Шанхай и вашето днес е началото на нова ера в нашите отношения“, каза министър-председателят на южната ни съседка на китайския лидер. „Надявам се ,че визитата ще бъде крайъгълен камък за задълбочаването на двустранните ни отношения“. \r\n„Както видяхте в Шанхай, Китай е ангажиран с вас икономически. Вярвам, че сътрудничеството ни може да доведе до комбиниране на нашите възможности“, отговори Си Дзинпин. \r\nДвамата лидери ще подпишат 16 споразумения по време на визитата. Освен това те ще посетят пристанището на Пирея, най-голямото в Гърция, в което най-голям дял има китайският пристанищен оператор „Коско“. \r\nТова е най-голямата китайска инвестиция в Гърция и наскоро Cosco получи одобрение за нов инвестиционен план, който включва изграждането на нов товарен терминал. \r\nОсвен това Си ще присъства на откриването на първия клон на Китайската национална банка в Гърция. \r\nКитайският президент започна официалната си визита с обичайното полагане на венец пред паметника на Незнайния воин на площад Синтагма, където го придружаваше гръцкият външен министър Никос Дендиас. \r\nСлед това той бе посрещнат в президентския дворец от гръцкия си колега Прокопис Павлопулос, който също бе на посещение в Китай през май и отбеляза, че визитата на Си „подпечатва“ двустранните отношения. \r\n„Ние ще свършим нашата част и ще отворим пътя на Китай към ЕС“, заяви гръцкият държавен глава, като отбеляза, че има „големи очаквания“ за бъдещето на гръцко-китайските отношения. \r\n \r\nПревод и редакция:", "date": "2019.11.11", "title": "Мицотакис към Си Дзинпин: Визитата ви е началото на нова ера в гръцко-китайските отношения"}
{"url": "http://www.focus-news.net/news/2019/11/11/2718380/gd-granichna-politsiya-trafikat-e-intenziven-na-izhod-za-tovarni-avtomobili-na-gkpp-kapitan-andreevo-gkpp-dunav-most-i-dunav-most-2.html", "text": "Трафикът е интензивен на изход за товарни автомобили на границата с Турция на ГКПП „Капитан Андреево“ и на границата с Румъния на ГКПП „Дунав мост“ и „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата със Сърбия, Северна Македония и Гърция трафикът е нормален на всички гранични контролно-пропускателни пунктове.", "date": "2019.11.11", "title": "ГД „Гранична полиция“: Трафикът е интензивен на изход за товарни автомобили на ГКПП „Капитан Андреево“, ГКПП „Дунав мост “ и „Дунав мост 2“"}
{"url": "http://www.focus-news.net/news/2019/11/11/2718383/ministar-temenuzhka-petkova-s-izgrazhdaneto-na-interkonektora-gartsiya-balgariya-diversifikatsiyata-na-priroden-gaz-za-yugoiztochna-evropa-e-fakt.html", "text": "„Първите тръби за изграждането на интерконектора Гърция-България са доставени. Това стана възможно, след като чрез подписването на няколко важни документа бе осигурено финансирането на проекта и бе гарантирана неговата правна устойчивост“. Това каза министърът на енергетиката Теменужка Петкова по време на проверка на напредъка на строителните дейности по изграждането на междусистемната газова връзка Гърция – България, съобщиха от пресцентъра на  Министерство на енергетиката . В посещението на строителната площадка участваха министър-председателят Бойко Борисов, председателят на Комисията за енергийно и водно регулиране Иван Иванов, посланиците на САЩ, Гърция и Азербайджан у нас – Н. Пр. Херо Мустафа, Н. Пр. Димитриос Хронопулос и Н.Пр. Наргиз Гурбанова. \r\nМинистър Петкова припомни сключения на 10 октомври договор за заем с Европейската инвестиционна банка, както и подписаното междуправителствено споразумение между България и Гърция, които са ясни стъпки в усилията на българското правителство за диверсификация на енергийните доставки. \r\n„Поколения политици говорят за диверсификация, но едва сега тя става реалност. Построеното тук ще ни свърже с Трансадриатическия газопровод и с терминала за втечнен природен газ край Александруполис, с което се осигурява възможност целият регион да получава природен газ от САЩ, Катар, Кипър, Азербайджан и други дестинации“, отбеляза по време на инспекцията министър–председателят Бойко Борисов. \r\nПроверката на място днес установи, че изкопните дейности за първите два километра от трасето на интерконектора са стартирани и са доставени тръбите за първия километър. Маркираната осева линия и разчистената полоса са с дължина четири километра. Само за археологически разкопки са отделени 4 млн. лв, тъй като по трасето са открити артефакти отпреди 7 хил. години, част от които бяха показани по време на посещението. \r\n„Работим усилено и за създаване на газова борса и реализацията на концепцията за газоразпределителен център Балкан в страната. Това ще гарантира конкуренция и по-евтини достави за българската икономика и битовите потребители, отбеляза премиерът Борисов. \r\nИзграждането на интерконектора Гърция-България е един от ключовите приоритети на българското правителство в енергийния сектор. Реализацията на междусистемната връзка е от стратегическо значение не само за България, а и за цяла Европа, тъй като се очаква тя да доведе до реална диверсификация на източниците и маршрутите за снабдяване с природен газ, осигурявайки възможност за доставки от Каспийския регион, Близкия Изток, Източното Средиземноморие и други. Проектът е включен в седемте топ-приоритета на Европейския съюз в областта на енергетиката. \r\nОбщата стойност на проекта е 220 млн. евро, осигурени чрез заем от Европейската инвестиционна банка (110 млн. евро), Оперативна програма „Иновации и конкурентоспособност“ (39 млн. евро), Механизма за свързване на Европа (45 млн. евро) и собствени средства на акционерите в проектната компания „АЙ СИ ДЖИ БИ“ АД. \r\nИнтерконекторът е с обща дължина 182 км, от които – 150 км на българска територия. Техническият му капацитет е от 3 до 5 млрд. куб. м/годишно, с възможност за увеличаване до 10 млрд. куб. м/годишно при наличие на търговски интерес. Очаква се той да бъде въведен в търговска експлоатация през втората половина на 2020 г.", "date": "2019.11.11", "title": "Министър Теменужка Петкова: С изграждането на интерконектора Гърция - България диверсификацията на природен газ за Югоизточна Европа е факт"}
{"url": "http://www.focus-news.net/news/2019/11/11/2718392/vitseprezidentat-iliyana-yotova-dnes-ne-ni-dostiga-demokratsiya.html", "text": "Много неща се случиха за тези 30 години на прехода, но много неща не станаха така, както си мислехме. Днес е все още много емоционално и много рано да направим равносметка. Това са едни години, наситени с много атмосфера, с очакване, с надежда, с напрежение. За тези 30 години България се промени много. Движението ни е в правилната посока“. Това каза в интервю за предаването „12+3“ на  БНР  вицепрезидентът Илияна Йотова. „С една разумна политика можем да мотивираме тези 2 млн. българи, които са зад граница, да се върнат. Факт е, че за 30 години не стигнахме онези икономически и социални стандарти, които сънародниците ни намират навън… Има какво да поработим за образа на страната ни зад граница. Има какво да направим, за да бъде стабилно законодателството ни, за да не се сменят законите веднъж или два пъти годишно“. \r\n„Демокрацията означава преди всичко качество на живот, означава свобода, изкореняване на неравенства. Това е големият разговор за България - какво да се прави през следващите 30 години… Трябва да сме будни. Демокрацията не е дадена веднъж завинаги. Тя е нещо, което трябва да браним и пазим, защото е изключително чуплива. Голямата ни грешка за тези 30 години е, че не казахме кои са нашите основни три-четири-пет приоритета и да заложим всичко на тях – от образованието до бюджетните, европейските ресурси, както направиха Чехия, Словакия, Унгария“. \r\nВчера вицепремиерът Марияна Николова заяви, че ще иска промени в Закона за българското гражданство, за да се облекчи режимът за влизане на работници от трети страни. По тази тема Илияна Йотова каза: \r\n„Не знам защо тя е навързала два проблема. Темата за промяната на Закона за гражданството е на повече от година и половина. Все още няма окончателни текстове за промяна в закона. Становището на президентската администрация е, че задължителен критерий за получаване на българско гражданство по произход трябва да е познанието по български език… Най-различни хора кандидатстват за българско гражданство“.", "date": "2019.11.11", "title": "Вицепрезидентът Илияна Йотова: Днес не ни достига демокрация"}
{"url": "http://www.focus-news.net/news/2019/11/11/2718396/sport-supersblasakat-federer-dzhokovich-e-v-chetvartak.html", "text": "Двамата големи в Група “Бьорн Борг” на Финалния турнир на ATP - Новак Джокович и Роджър Федерер, ще играят помежду си в четвъртък, става ясно от програмата на престижното състезание в зала “О2” в Лондон. Федерер ще срещне дебютанта от Италия Матео Беретини във втория си мач (във вторник), а Джокович ще има за съперник австриеца Доминик Тийм. Мачът с Джокович ще е с решаващо значение за Федерер, който вчера вечерта загуби от Тийм с 5:7, 5:7. Джокович пък започна вихрено, след като даде само три гейма на Беретини - 6:2, 6:1. Днес започва битката и в другата Група - “Андре Агаси”. Даниил Медведев излиза в ранния мач срещу Стефанос Циципас, а Рафаел Надал ще играе в късния двубой с Александър Зверев.", "date": "2019.11.11", "title": "Спорт: Суперсблъсъкът Федерер - Джокович е в четвъртък"}
{"url": "http://www.focus-news.net/news/2019/11/11/2718395/dimitar-petrov-spetsializirana-prokuratura-trima-dushi-sa-zadarzhani-za-organizirana-prestapna-grupa-za-lihvarstvo.html", "text": "Трима души са задържани за организирана престъпна група за лихварство. Това каза пред журналисти Димитър Петров, Специализирана прокуратура, предаде репортер на  Агенция \"Фокус\" . Дейността на групата е била в Павликени.  \r\n \r\n \r\n Очаквайте подробности . \r\n \r\nТеодора ПАТРОНОВА", "date": "2019.11.11", "title": "Димитър Петров, Специализирана прокуратура: Трима души са задържани за организирана престъпна група за лихварство"}
{"url": "http://www.focus-news.net/news/2019/11/11/2718393/nezavisimaya-gazeta-mechtaeyki-za-es-sarbiya-se-sblizhava-s-eais.html", "text": "Евроинтеграцията на Сърбия започна след операцията на НАТО през 1999 г. През юни 2000 г. Югославия, задушаваща се от санкции и икономическа блокада, загубила в неравностойна битка, бомбардирана от американците и техните европейски съюзници, направи отстъпка под формата на премахване на митата върху индустриални и селскостопански стоки, внесени в страни от Еропейския съюз. Тази безпрецедентна по онова време отстъпка всъщност беше само част от демонтирането на комунистическия режим на Слободан Милошевич, свалянето на което според Белия дом трябваше да изглежда като проява на недоволство сред бедстващите мошеници. Сърбите трябваше да повярват, че „красивият и богат\" западноевропейски свят няма друг интерес, освен да помага на хората, страдащи по вина на диктатора, пише руският вестник  „Независимая газета“  в увода на статия, озаглавена „Мечтаейки за ЕС, Сърбия се сближава с ЕАИС“. \r\nСъюзът на Черна гора и Сърбия, останал след разпадането на Социалистическата федеративна република Югославия, която от векове поддържа традиция за приятелски отношения с Русия, не се вписа в новата общност на европейските държави, създадена след разпадането на социалистическия лагер и управлявана от Вашингтон. Политиката на Белград, твърдо фокусирана върху запазването на независимостта на страната, беше сериозна пречка пред прилагането на американските усилия за преструктуриране на Балканския полуостров и стратегическото разширяване на НАТО. Започна подготовката за революцията, в чиято движеща сила трябваше да се превърне сръбската младеж. Чрез усилията на пропагандата тябеше убедена, че със свалянето на „авторитарния режим\" на Милошевич животът в страната ще се подобри до европейските стандарти и за това беше необходимо само да излезе на улицата и да подкрепи опозицията. Подобен сценарий видяхме много пъти, но за първи път той бе изигран през есента на 2000 г. в Югославия. На 5 октомври тълпа от няколкостотин хиляди души, недоволни от резултатите от президентските избори, завзе сградите на телевизионния център и парламента и ги подпали. Те все още горяха, когато Воислав Кощуница, признат за нов президент на страната, обеща, че скоро всички санкции срещу страната ще бъдат отменени и Сърбия отново ще стане част от Европа. \r\n„Булдозерната революция“ не даде очакваните резултати на сръбския народ. Оказа се, че пътят към съседния ЕС минали през Америка, а американците, които мразеха след бомбардировките, имаха пълен контрол над новото правителство. В първото си изявление Джордж Буш, избран за президент на САЩ през януари 2001 г., каза: „Югославският народ може да разчита на приятелството на САЩ, докато продължава да следва пътя на демокрацията и икономическите реформи“. \r\nПървото, което Конгресът на САЩ поиска от Белгтад, е предаването на Международния трибунал в Хага на Милошевич в замяна на финансова помощ. Бившият югославски лидер бе арестуван на 1 април 2001 г., а на 28 юни – в нарушение на Конституцията на СРЮ и въпреки писмените гаранции на новата „демократична власт“ той бе прехвърлен в затвора на Хагския трибунал. На следващия ден след предаването на Милошевич официален Белград получи 1,3 млрд. долара на специална донорска конференция. Може би това бе основната грешка от провежданата тогава политика, в която на американците бе отредена роля на единствената супердържава, без да се отчита възможността за поява на нови центристки сили в близко бъдеще и в далечна перспектива, както по-късно се случи с Русия и Китай.  \r\nПо това време Русия на практика бе престанала да играе ключова роля в балканската политика. Новите сръбски лидери бяха сигурни, че без пари от Запада няма да успеят да вдигнат икономиката на страната на крака, а приятелските отношения с Москва, която подкрепяше режима на Милошевич докрай, само ще усложнят пътя към ЕС, където Сърбия беше записана като потенциален кандидат. През февруари 2003 г. Кощуница подаде оставка като президент във връзка с решението да прекрати съществуването на Югославия и да формира съюзна държава между Сърбия и Черна гора. След предсрочни избори бе избран за министър-председател. Представяйки правителствената програма в парламента, Кощуница подчерта, че „за Сърбия и Черна гора в момента няма алтернатива, освен пътя към Европа“. \r\nПлановете на Кощуница да вкара страната в ЕС не бяха предопределени да се сбъднат. Започналите през 2005 г. преговори за присъединяване бяха замразени, тъй като сърбите не екстрадираха генерал Ратко Младич, обвинен от американците във военни престъпления. Европейските комисари поставиха ултиматум, чийто смисъл беше, че пълното подписване на Споразумението за асоцииране с ЕС ще бъде възможно само в случай на всестранно сътрудничество между Сърбия и Международния трибунал за бивша Югославия. \r\nКосово се превърна в истинска спънка по пътя на Сърбия към ЕС. През 2007 г. Европейският съюз реши да разположи полицейска и гражданска мисия (ЮЛЕКС) на територията на автономния регион, който бе част от Сърбия. В Белград създаването на нова мисия се разглеждаше като етап в осъществяването на плана на Марти Ахтисаари, който предполага „независимост под международен контрол“ за Косово, последвано от прехвърляне на правомощия от международни управляващи органи, създадени в съответствие с Резолюция 1244 от 1999 г. на Съвета за сигурност на ООН, на местните власти на косовските албанци. \r\nСръбският президент Борис Тадич заяви, че няма законови основания за изпращане на мисия на ЕС в Косово, а министърът за Косово Слободан Самарджич обвини Брюксел в нарушаване на международното право и обслужване на геополитическите интереси на САЩ. \r\nСАЩ и ЕС никога не са гледали на Сърбия като на равноправен партньор. На 16 февруари 2008 г. разполагането на мисията в Косово беше окончателно одобрено на заседание на Европейския съвет, а на 17 февруари южната провинция в Сърбия с преобладаващо албанско население обяви своята независимост, която веднага бе призната от САЩ и 23 от 27-те страни, които бяха част от ЕС по това време. Веднага след това Кощуница обяви оставката си поради невъзможността да работи в сръбския парламент, настоявайки за по-нататъшно сближаване с ЕС, който подкрепи независимостта на Косово. Движението на страната към ЕС беше ръководено от Тадич, чиято европейска интеграция беше една от ключовите точки на президентската му програма. На 22 септември 2009 г. Сърбия кандидатства за членство в ЕС. \r\nС издигането на Тадич на власт Русия и Сърбия напреднаха в развитието на търговските и икономическите връзки и не загубиха политически връзки. Русия субсидира сръбската икономика в областта на търговията и потенциалът на сръбско-руското сътрудничество стана по-голям от този на Сърбия и ЕС. Освен това Владимир Путин подкрепи сръбския президент в един от основните политически проблеми на страната - отделянето на Косово. В едно от изказванията си Тадич заяви, че въоръжените сили на Сърбия „са жизнено заинтересовани от сътрудничество с Русия, включително за разработване на програми за модернизация на военна техника“. Въоръжението на сръбската армия по това време е основно с руско производство. Това бяха вертолети Ми-24, Ми-17, Ми-8, както и самолети МиГ-29. \r\nНова ера в отношенията между Сърбия и Русия започна през 2012 г. с избора на президента Томислав Николич. Страните сключиха споразумение, според което 80% от стокооборота между двете държави не подлежи на облагане. Министерството на отбраната на Сърбия установи силно сътрудничество с Министерството на отбраната на Русия. Сръбските ВВС частично модернизираха авиацията чрез помощ от Руската федерация. Путин зае недвусмислена позиция по отношение на суверенитета на Сърбия, като подчерта, че Москва няма да признае независимостта на Косово и Метохия и ще подкрепи изцяло Белград във всичките му начинания за запазване целостта на страната. Русия, използвайки правото на вето в Съвета за сигурност на ООН, все още възпрепятства приемането на Косово в организацията, а Белград демонстрира своите проруски възгледи, отказвайки да подкрепи санкциите на Запада срещу Москва.  \r\nПоради подкрепата на Русия, мнозинството в ЕС се дразни от сръбските политики към Косово. Въпреки това, под ръководството на Брюксел, сръбските и косовските власти водят преговори за нормализиране на отношенията, въпреки че гледните им точки са противоположни. За Белград „самопровъзгласената държавност на Косово“ просто не съществува; за Прищина признаването на независимост от Сърбия е една от основните цели на преговорите. Настоящото държавно ръководство на Сърбия, водено от президента Александър Вучич и премиера Ана Бърнабич, е изправено пред труден избор. Липсата на признание на независимостта на Косово, нежеланието да се присъединява към НАТО и отличните отношения с Русия, които не са в съответствие с визията на ЕС за съвместни външни политики и политики за сигурност, остават сериозна пречка за присъединяването на страната към Общността. От 2014 г. когато Белград започна преговори за присъединяване към ЕС, бяха отворени само 8 от 35-те преговорни глави, а само две бяха затворени - свързани с науката и културата. С това темпо Сърбия ще бъде в Европейския съюз не по-рано от 2025–2030 г., въпреки че Белград определи 2020 г. като желана година. Към настоящия момент е необходимо да се постигне съгласие по един от най-трудните въпроси - нормализирането на отношенията с Косово. Но като се има предвид фактът, че без да признае независимостта си на съществуващите територии, Брюскел няма да даде „зелена светлина“ за отваряне на вратите на ЕС за сърбите, Белград може напълно да забрави за европейската интеграция. \r\nНаскоро сръбският президент Александър Вучич заяви в интервю за австрийския вестник  Der Standard , че малко вероятно Белград да признае Косово. На въпрос дали Сърбия има „план Б“, президентът отговори отрицателно, но увери, че „няма да започне да плаче или да гладува пред институциите в Брюксел“, тъй като е уморен да чака присъединяването на страната му към ЕС. А той – както се очертава -  няма да приеме нови държави в обозримо бъдеще. „Не съм мечтател, а съм много рационален“, каза Вучич. \r\nОт друга страна, за Сърбия се отвориха нови хоризонти под формата на Споразумението за създаване на зона за свободна търговия с Евразийския икономически съюз (ЕАИС). На 25 октомври това споразумение, което е от голямо икономическо значение за балканската страна, беше подписано от руския премиер Дмитрий Медведев и неговия сръбски колега Ана Бърнабич, както и от ръководителите на правителствата на всички участващи страни. Зоната за свободна търговия с ЕАИС осигурява на компании от Сърбия достъп до пазар с население от 180 милиона души. Разбира се, това споразумение ще създаде още по-благоприятен климат в политическите и всякакви други отношения между Русия и Сърбия. \r\n \r\n Тереза Герова", "date": "2019.11.11", "title": "„Независимая газета“: Мечтаейки за ЕС, Сърбия се сближава с ЕАИС"}
{"url": "http://www.focus-news.net/news/2019/11/11/2718394/ria-novosti-rusiya-i-sarbiya-vaznameryavat-da-napravyat-ezhegodni-savmestnite-voenni-ucheniya.html", "text": "Съвместните военни учения на Русия и Сърбия ще станат ежегодни. Това заяви в ефира на радио „Ехото на Москва“ командващият войските за ПВО-ПРО Юрий Грехов, предава  РИА Новости . \r\n„Планираме да провеждаме ученията ежегодно, по ред – една година в Русия, една година в Сърбия... За следващата година планираме да проведем учения не само със зенитни оръжия по наземни цели, но и със зенитно-управляеми ракетни по реални мишени, които ще донесем със себе си“, заяви Грехов. \r\nРуско-сръбските учения за ПВО „Славянски щит 2019“ се състояха за първи път и имаха два етапа. Първият се проведе през септември тази години на база на Центъра за бойна подготовка на Въздушно-космическите сили (ВКС) на Русия в Астраханска област. Вторият етап се проведе от 23 до 29 откомври 2019 година на авиобазата „Байтаница“ и военния полигон „Пасулянски ливади“ в Сърбия. \r\n \r\nПревод и редакция:", "date": "2019.11.11", "title": "РИА Новости: Русия и Сърбия възнамеряват да направят ежегодни съвместните военни учения"}
{"url": "http://www.focus-news.net/news/2019/11/11/2718398/interaktivna-izlozhba-patyat-na-chervenogushata-gaska-shte-gostuva-na-ekspozitsionen-tsentar-flora-v-burgas-ot-12-do-21-noemvri.html", "text": "Интерактивната изложба \"Пътят на червеногушата гъска\" на Българското дружество за защита на птиците ще гостува на Експозиционен център \"Флора\" в Бургас от 12 до 21 ноември 2019 г. Това съобщиха от пресцентъра на  Община Бургас . Експозицията проследява прелетния път на червеногушата гъска, за да запознае посетителите с проблемите, които вида среща по пътя си и начините за опазването му. Изложбата включва интерактивни и игрови елементи, които имат за цел да ангажират емоционално публиката с опазването на птиците. Елементите са оформени подобно на зоните, които червеногушите гъски обитават. Изложбата е изградена от няколко модула, като всеки от тях отговаря на конкретна тема, свързана с вида и опазването му. Специални преградни елементи оформят пространството подобно на лабиринт, през който посетителите трябва да преминат маршрута на миграцията и да се запознаят с проблемите и опасностите, които гъската среща. Изложбата се осъществява в рамките на проект \"Сигурен прелетен път\" на Българското дружество за защита на птиците и е финансиран от програма LIFE на ЕС и Whitley Fund for Nature. Изложбата е с вход свободен.", "date": "2019.11.11", "title": "Интерактивна изложба \"Пътят на червеногушата гъска\" ще гостува на Експозиционен център \"Флора\" в Бургас от 12 до 21 ноември"}
{"url": "http://www.focus-news.net/news/2019/11/11/2718401/oblastnata-organizatsiya-na-balgarskiya-cherven-krast-kardzhali-shte-razdade-1000-donorski-karti-po-kampaniyata-da-za-zhivot.html", "text": "Областната организация на Българския червен кръст - Кърджали ще раздаде 1000 донорски карти по кампанията „Да! За живот!“. Това съобщи за   Радио „Фокус“   Жана Чакърова, председател на БЧК - Кърджали. Областната организация, като част от единната национална организация е партньор на Министерството на здравеопазването при реализацията на информационната кампания в подкрепа на донорството и трансплантациите под наслов „Да. За живот“. „Ние получихме, чрез Регионалната здравна инспекция в Кърджали, 1000 броя донорски карти, чието раздаване решихме да организираме по време на информационната кампания, която стартира на 5-ти ноември и ще продължи до 5-ти декември. “Като част от кампанията БЧК организира и специална акция на 26 ноември от 12,30 часа, в сградата на филиала на Пловдивския университет „Паисий Хилендарски“- Кърджали. „Пред студенти нашите доброволци от Младежкия авариен екип на БЧК ще направят демонстрация за оказване на първа долекарска помощ, чрез която ще покажем, че всяко едно действие би могло да спаси човешки живот“. Червеният кръст  ще раздаде донорски карти при личните лекари и в двете болници за активно лечение в града – „Д-р Атанас Дафовски“ и болница „Кърджали“. „Ще оставим донорски карти при големите аптеки в града и в големите институции. Вече в Областна администрация - Кърджали бяха получени донорските карти. Ще бъдат  предоставени такива и на служителите на НОИ, на данъчна служба. Тоест, колкото може кръга от хора, които разбират за какво става въпрос, да получат информационната брошура, заедно с донорската карта“, поясни още председателката на БЧК-Кърджали и добави, че всички знаем за случаи, в които присаждането на органи е можело да върне живота на болни.„Всички ние сме запознати със статистиката, относно нуждаещите се. Повече от 1000 души са българите, които чакат шанс за нов орган, в повечето случаи - шанс просто за живот. И знаем, че тази ситуация е изключително тежка за близките, за семействата на хората, които страдат от нелечими заболявания“. Все още част от обществото няма достатъчно знание и разбирание за донорството, според Жана Чакърова. „За съжаление нагласата на болшинството от младите хора, според мен, основно поради незнание, е свързана с това, че не сме готови в момента да вземем решение приживе - какво би се случило с нашите органи, ако настъпи мозъчна смърт. Тук става въпрос за хора над 18 години, които могат да вземат решение“, посочи още Жана Чакърова председател на БЧК Кърджали. \r\nДарина ДЕЕНИЧИНА", "date": "2019.11.11", "title": "Областната организация на Българския червен кръст - Кърджали ще раздаде 1000 донорски карти по кампанията „Да! За живот!“"}
{"url": "http://www.focus-news.net/news/2019/11/11/2718400/mirko-robov-arheolog-tsarkva-21-na-trapezitsa-mozhe-bi-e-sinagoga-koyato-se-datira-ot-40-te-ili-50-te-godini-na-xiii-vek.html", "text": "През септември стартираха разкопките в югоизточния сектор на крепостта Трапезица във Велико Търново. Той е един от трите обекта на средновековната крепост, които бяха проучени през този археологически сезон с финансиране, осигурено от Министерството на културата. Заложените за това средства бяха около 20 000 лева. Това припомниха на пресконференция археолозите Константин Тотев, Деян Робовянов и Мирко Робов, предаде репортер на  Радио „Фокус“ - Велико Търново . \r\n„След едно много сериозно прекъсване последното нормално финансиране беше през 2014 година. Като миналата година получих дарение от частен дарител, с което успях да направя един ограничен сондаж, с който да установя западната граница на това, което бях определил като поредната новоразкрита църква на Трапецица – църква № 21. През настоящия археологически сезон се затвърдиха изводите ни за хронологията на тази част на Трапезица“, поясни Мирко Робов. Той уточни, че църква № 21 би могла да бъде синагога, каквато не е открита до момента в страната ни. „Сградата се датира от 40-те или 50-те години на XIII век. Тя е била настлана с каменни плочи, входът е от запад, затварял се е с масивна еднокрила врата. Мотивите ми, че това е синагога идват от това, че на това място е имало еврейска махала и най-вероятно еврейската колония е обитавала Трапезица“, обясни Мирко Робов. \r\nЦърквата е с големи размери- 21 метра по оста Изток-Запад на 11,5  метра по оста Север-Юг. Храмът е открит през 2014-а. Състои се от 2 части. Източната е с апсида, градена на камък и хоросан, със солиден блокаж в основата. Западната е градена на камък и кал. Има две бази и две колони, свързани с арка, през която се е влизало в частта с апсидата. По този начин се оформят два типа постройки - трапезарии и църкви. В близост до църква №21 са открити много монети от 13-14 век, включително и византийски от династията на Палеолозите. Установени са и голям брой подглазурни монограми- царски и патриаршески до църква №3 и  позлатена рамка за малка икона. \r\nРени АТАНАСОВА", "date": "2019.11.11", "title": "Мирко Робов, археолог: Църква №21 на Трапезица може би е синагога, която се датира от 40-те или 50-те години на XIII век"}
{"url": "http://www.focus-news.net/news/2019/11/11/2718399/bsp-initsiira-debat-za-podobryavane-na-izbornoto-zakonodatelstvo.html", "text": "Парламентарната група на \"БСП за България\" инициира консултации за определяне на мерки, с които да се подобри изборното законодателство. Това съобщиха от пресцентъра на  БСП . В поканата, отправена до всички групи, социалистите аргументират нуждата от промени с огромния брой недействителни гласове - над 600 000 общо, и подчертават необходимостта от въвеждане на машинно гласуване и изчистване на изборните списъци от мъртви души. Те отбелязват и други пропуски в изборния закон, които дават възможност за подмяна на вота. Социалистите предлагат единодействие на всички партии за гарантиране на прозрачен и честен вот. \r\nПредложението им е срещата да се проведе на 12 ноември 2019 г. от 11.00 часа в зала „Запад“ на Народното събрание преди извънредното пленарно заседание.", "date": "2019.11.11", "title": "БСП инициира дебат за подобряване на изборното законодателство"}
{"url": "http://www.focus-news.net/news/2019/11/11/2718403/the-national-interest-omrazata-na-hitler-kam-rusiya-ya-prevarna-v-svrahdarzhava.html", "text": "На 22 юни се навършиха 78 години от началото на Операция „Барбароса“, нашествието на Нацистка Германия в Съветския съюз, и това е подходящ момент да си припомним един от най-големите парадокси в историята. Адолф Хитлер е бил обсебен от идеята да превърне Русия в огромна немска колония, а руският народ – в роби. Но вместо това Червената армия окупира половината Германия, а нейните жители стават поданици на руската империя. Когато в ранните часове на 22 юни 1941 година 4 милиона нацистки войници пресичат границата на Съветския съюз, те мечтаят да видят островърхите кули на Кремъл. Вместо това те слагат началото на дълга поредица от събития, които и до ден днешен определят характера на нашия свят, пише американското списание  The National Interest  в материал, представен без редакторска намеса. \r\nБи било глупаво да се твърди, че преди Хитлер Русия не е била велика държава. Разполагайки с огромни територии, ресурси и население, Русия е била сила като минимум от XVIII век. Този гигант се оказва достатъчно силен, за да унищожи армията на Наполеон, който също сметнал Русия за лесна плячка. Но 75 години след разгрома а Хитлер е трудно да си представим колко по-различен е бил международният баланс на силите тогава. \r\nВ края на 30-те години армията на САЩ е по-малка от тази на Румъния. Великобритания, чиито разрушители днес не могат да влязат в топлите морета, е владеела три четвърти от повърхността на Земята, а нейният военноморски флот се е считал за най-силния на света. Франция, за която днес се разказват вицове с рефрена „предавам се“, е имала най-мощната сухопътна армия в Западна Европа. А Германия, чиито въоръжени сили днес едва ли са функционални, ужасява своите съседи от 1870-та. \r\nОсвен тях там е и Русия – загадъчен комунистически колос, разтресен от сталинските чистки, гигант на глинени крака, който трудно побеждава мъничката Финландия през 1939-1940 година. Не само Хитлер с генералите си вярваха, че Русия ще се срути като къща от карти. Дори британски и американски експерти не са очаквали Москва да оцелее след блицкрига на Хитлер. Въпреки това, през май 1945 г. Великобритания е на прага на срив, Франция е унищожена, а германците слушат грохота от веригите на руските танкове, които се движат през руините на Берлин. Подобно на окървавения, но непобеден боксьор, Русия остана на крака и остана една от двете световни суперсили за повече от 40 години. \r\nКаква би била Русия днес, ако Втората световна война не беше избухнала? Ами ако Хитлер бе останал неудачен художник от Виена или ако бе разкъсан от бомбата на наемен убиец в бирена зала в Мюнхен? \r\nАко Хитлер не беше започнал войната, Съветският съюз не би могъл да създаде своя европейска империя. Великобритания и Франция бяха толкова решително настроени срещу комунизма, че почти бомбардираха руските петролни находища през 1940 г., когато Сталин подписа пакт с Хитлер. Освен това те обмисляха да изпратят войски в помощ на Финландия. Те нямаше да станат неактивни, ако Съветският съюз бе нахлул на територията на Германия (което е било съвсем реално да се случи, ако Съветите бяха победили Полша по време на руско-полската война от 1920 година). \r\nЗначителна част от германските войски в операция „Барбароса” са съставени от съюзниците на Берлин, които глупаво се присъединяват към „кръстоносния поход” на Хитлер срещу болшевизма: Румъния, Унгария, България (не се присъединява – бел. „Фокус“) и Финландия. Мисълта как италианските войници ядат паста на снега край Сталинград все още изглежда сюрреалистична. След като завзе Румъния, Унгария и България, Червената армия докара комунистическия режим там на своите щикове. Тя направи същото, освобождавайки (да, именно освобождението от ужасите на нацисткото управление) Полша и Чехословакия. С други думи, без Хитлер нямаше да има Варшавски договор. \r\nГраниците на днешна Русия също биха изглеждали различно. През 1939 г. Хитлер и Сталин разделят Полша, а след войната Съветският съюз анексира по-голямата част от полските територии, които е завзел през 1939 г., докато Полша получава „компенсация“ под формата на германска територия. Ако не беше войната, тези земи никога нямаше да преминат от ръка на ръка, а Източна Прусия пак щеше да бъде част от Германия, а не от Русия. \r\nДействително, в хода на операцията „Барбароса“ са нанесени огромни щети на промишеността и ресурсите на Русия и Украйна, които Съветският съюз успя да компенсира само частично благодарение на лендлийза и следвоенното разграбване на Германия. Безмилостната сталинистка политика на индустриализация през 30-те години на миналия век осигури бърз растеж на съветската икономика и превърна Съветския съюз от царска селска държава в голяма индустриална сила, способна да произведе достатъчно оръжие, за да победи бронетанковите сили на Хитлер. Въпреки икономическите противоречия на комунизма, би било интересно да се види как съветската икономика може да се конкурира с икономиките на други държави с течение на времето, ако не беше войната. \r\nНо не остават много други държави. Безумието на Хитлер унищожи съперниците на Съветския съюз, с изключение на САЩ. През 1939 г. светът беше многополюсен и много държави в него се състезаваха за власт и влияние. До 1945 г. остават само две суперсили: Америка и Съветският съюз. Останалите кандидати за това звание бяха унищожени, окупирани или изтощени до краен предел. \r\nИ това е най-голямото наследство, което Хитлер оставя на Русия. Русия на Путин има само сянка на военната сила и глобалното влияние, които Съветският съюз притежаваше. Ако обаче сравним военната мощ и влиянието на съвременна Великобритания, Франция и Германия с тяхното състояние до 1939 г., вече няма да изглежда, че Русия днес е в лошо състояние. Москва беше в състояние да поддържа своите експедиционни сили в Сирия в продължение на много месеци, докато коалицията на НАТО едва успя да събере нужното количество ресурси, за да се справи с такава слаба страна като Либия на Кадафи през 2011 г. \r\n \r\nВ Европа Хитлер остави след себе си вакуум, който Русия запълни. Дали е струвал 20 милиона живота е друг въпрос. \r\n \r\nПревод и редакция:", "date": "2019.11.11", "title": "The National Interest: Омразата на Хитлер към Русия я превърна в свръхдържава"}
{"url": "http://www.focus-news.net/news/2019/11/11/2718402/kathimerini-poseshtenieto-na-si-dzinpin-v-gartsiya-shte-badat-podpisani-16-sporazumeniya.html", "text": "Министър-председателят на южната ни съседка Кириакос Мицотакис приветства китайския президент Си Дзинпин в Гърция, като изрази надежда, че официалното посещение ще доведе до по-широко сътрудничество между двете страни. Очаква се в рамките на официалната визита двете страни да подпишат 16 споразумения, съобщава електронното издание на атинския ежедневник  Kathimerini . \r\n„Неотдавнашното ми посещение в Шанхай и Вашето днес откриват нова ера в отношенията ни. Надявам се това посещение да бъде крайъгълен камък в по-нататъшното задълбочаване на нашите двустранни отношения“, цитира изданието думите на гръцкия премиер. \r\n„Както видяхте в Шанхай, Китай се ангажира с икономическо отваряне. Вярвам, че нашето сътрудничество може да доведе до комбинация от нашите възможности“, отговори на свой ред Си Дзинпин. \r\nОчакват се двамата лидери да подпишат 16 споразумения. Те също така ще посетят пристанището на Пирея, най-голямото и мажоритарно притежание на китайския пристанищен оператор Cosco. То също така е и най-голямата китайска инвестиция в Гърция. Наскоро Cosco получи одобрение за нов инвестиционен план, който включва изграждането на нов товарен терминал.Си Дзинпин също ще присъства на откриването на първия клон на Китайската банка в страната.  \r\nКитайският президент започна официалното си посещение с обичайно полагане на венец пред Паметника на Неизвестния войник на площад „Синтагма“, където към него се присъедини министърът на външните работи на Гърция Никос Дендиас. След това той бе посрещнат  от гръцкия си колега Прокопис Павлопулос, който посети Китай миналия май и отбеляза, че посещението на Си „поставя печат“ на двустранните отношения. \r\n„Ние ще изпълним нашата част да отворим пътя на Китай към ЕС“, увери Павлопулос, а Си Дзинпин отговори, че има „високи очаквания“ за бъдещето на гръцко-китайските отношения. \r\n \r\n Тереза Герова", "date": "2019.11.11", "title": "Kathimerini: Посещението на Си Дзинпин в Гърция: Ще бъдат подписани 16 споразумения"}
{"url": "http://www.focus-news.net/news/2019/11/11/2718404/sport-sestri-stoevi-zapochvat-sreshtu-kvalifikantki-v-honkong.html", "text": "Европейските шампионки на двойки за 2018 година Габриела и Стефани Стоеви започват срещу квалификантки на големия международен турнир по бадминтон в Хонконг, който ще се проведе през тази седмица. Надпреварата е от категорията Супер 500 и е с награден фонд 400 000 долара. При успех в първия кръг българките, които са №11 в световната ранглиста, най-вероятно ще се изправят на осминафиналите срещу седмите в схемата Ду Ю и Ли Ин Хю (Китай). Азиатките играят на старта с Екаретира Болотова и Алина Давлетова от Русия. Други трима българи ще участват на турнира от сериите “Интернешънъл чалъндж” в Дъблин. Линда Зечири е поставена под №8 на сингъл при жените и ще срещне квалификантка. Мария Мицова ще играе в първия кръг срещу французойката Яел Ойо.", "date": "2019.11.11", "title": "Спорт: Сестри Стоеви започват срещу квалификантки в Хонконг"}
{"url": "http://www.focus-news.net/news/2019/11/11/2718405/ministar-danail-kirilov-se-sreshtna-sas-sindikata-na-penitentsiarnite-sluzhiteli.html", "text": "Министърът на правосъдието Данаил Кирилов се срещна днес с управителния съвет на Синдиката на пенитенциарните служители. Това съобщиха от пресцентъра на  Министерството на правосъдието . На разговорите присъстваха още ресорният заместник-министър проф. Николай Проданов и главният секретар на ведомството Стоян Стоянов. \r\nПо време на първата работна среща с представители на синдикалната структура, в която членуват близо 300 служители от Главна дирекция „Изпълнение на наказанията“, двете страни се обединиха около становището, че диалогът между Министерството на правосъдието и организацията ще се води в дух на конструктивност и търсене на консенсусни варианти за разрешаване на проблеми в системата. \r\nВ създадения преди повече от година синдикат членуват държавни служители от състава на Главна дирекция „Изпълнение на наказанията“ – инспектори по социални дейности в затворите, психолози, пробационни служители, медицински персонал и други длъжности.  \r\nПредвижда се Синдикатът на пенитенциарните служители да бъде  включен в общото споразумение с останалите синдикални организации – Синдикат на служителите в затворите в България и Синдикат „Охрана“, което министърът на правосъдието ще подпише скоро. Със споразумението се уреждат формите за сътрудничеството между министъра на правосъдието и синдикатите, начините за взаимодействие, както и условията за осъществяване на социална дейност.", "date": "2019.11.11", "title": "Министър Данаил Кирилов се срещна със Синдиката на пенитенциарните служители"}
{"url": "http://www.focus-news.net/news/2019/11/11/2718397/afp-predsedatelyat-na-grazhdani-podade-ostavka-zaradi-slabite-rezultati-ot-izborite-v-ispaniya.html", "text": "Председателят на партия „Граждани“ Албер Ривера подаде оставка от поста си на фона на слабите резултати от предсрочните парламентарни избори в Испания, предава  AFP . \r\nПартията, която беше разтърсена от вътрешно разделение по отношение на стратегията, спечели само 10 депутатски кресал в 350-местния парламент. Припомня се, че на предходните избори през април тази година „Граждани“ си осигури 67 свои представители в Кортесите.  \r\n \r\n Тереза Герова", "date": "2019.11.11", "title": "AFP: Председателят на „Граждани“ подаде оставка заради слабите резултати от изборите в Испания"}
{"url": "http://www.focus-news.net/news/2019/11/11/2718407/makfaks-makedoniya-turtsiya-e-darila-15-miliona-evro-za-otbranata-na-cherna-gora.html", "text": "Министерството на отбраната на Черна гора е получило донация от Турция на стойност 15 милиона евро, които ще бъдат използвани за закупуването на 80 превозни средства, предава македонската информационна агенция  „Макфакс“ , като се позовава на материал от  Sputnik . \r\nСъответното е договорено в рамките на посещението на черногорския министър на отбраната Предраг Бошкович в Турция за среща с колегата му Хулуси Акар в началото на октомври. Тогава е било подписано споразумение за военно-финансова подкрепа за Черна гора от страна на Турция. \r\nСпоразумението предвижда дарение от 100 млн. турски лири (15 млн. евро) и оборудване от турски производители в отбранителна промишленост, съобщават медиите в Подгорица, позовавайки се на източници в черногорското военно министерство. \r\n„Прогнозите са, че парите ще бъдат достатъчни за осигуряване на 80 превозни средства. Проектът ще бъде поетапно изпълнен през следващите пет години, а темпът на закупуване на машините ще зависи от одобрения годишен фонд от Турция\", поясняват представители на военното ведомство в Подгорица. \r\nЗасега няма точна информация за това какви превозни средства ще бъдат доставяни, но според портала Balkan Security Network може да става въпрос за машини от турската фирма BMC. Черна гора очаква също дарение от 30 автоматични пушки, произведени от Турция, 15 MPT-55 с и 15 MPT-76 на стойност 38 477 евро. \r\n \r\n . \r\n \r\n Тереза Герова", "date": "2019.11.11", "title": "„Макфакс“ (Македония): Турция е дарила 15 милиона евро за отбраната на Черна гора"}
{"url": "http://www.focus-news.net/news/2019/11/11/2718409/katastrofa-mezhdu-nyakolko-avtomobila-e-stanala-na-ul-mihail-takev-v-grad-plovdiv.html", "text": "Катастрофа между няколко автомобила е станала на ул. „Михаил Такев“ в град Пловдив, съобщи слушател на  Радио „Фокус“ .", "date": "2019.11.11", "title": "Катастрофа между няколко автомобила е станала на ул. „Михаил Такев“ в град Пловдив"}
{"url": "http://www.focus-news.net/news/2019/11/11/2718408/dimitar-petrov-spetsializirana-prokuratura-stoynostta-na-namerenite-moneti-e-okolo-edin-milion-leva.html", "text": "При съответните процесуално-следствени действия са намерени над 1800 броя юбилейни монети, ценни метали, предимно златни. Като по първоначални данни тяхната стойност се оценява на около милион лева. Двама от задържаните за лихварство са и осъждани. Това каза Димитър Петров, ръководител на Специализираната прокуратура на брифинг, предаде репортер на  Агенция „Фокус“ . „В петък на територията на Павликени се проведе акция на Специализирана прокуратура и ГД „Борба с организираната престъпност“. След извършените действия на място е неутрализирана организирана престъпна група, занимаваща се с лихварство, принуда. Към наказателна отговорност са привлечени три лица за участие в тази група“, обясни той. „По оперативни данни същите се занимават и с лихварство от повече от пет години като обаче събрани доказателства за тяхната дейност, които да са безспорни и достатъчни да се иска мярка и съответно колегите да преценят, че могат да бъдат привлечени към избирателната отговорност са събрани едва в началото на тази година. Групата е действала, както казах, от пет години на територията на Павликени“, каза Петров. Той подчерта, че е добре организирана. „Лицата имат и легален бизнес, занимавали са се със земеделие. Доходите от това земеделие им е позволявало да прикриват или образно казано да препират парите от незаконната си дейност. Над 20 човека са пострадалите от дейността на групата. Съответно са намерени тефтери с имена на длъжници. Част от лицата вече са разпитани пред съдия“, допълни Димитър Петров. „Тези събрани доказателства са мотивирали и Специализираният наказателен съд през вчерашния ден да определи мярка за неотклонение „задържане под стража и на тримата“. Двама, от които са освен криминално проявени, и осъждани“, допълни Петров.  \r\nТеодора ПАТРОНОВА", "date": "2019.11.11", "title": "Димитър Петров, Специализирана прокуратура: Стойността на намерените монети е около един милион лева"}
{"url": "http://www.focus-news.net/news/2019/11/11/2718389/angel-blagov-pchelar-tryabva-da-ima-seriozen-kontrol-varhu-nereglamentiranoto-praskane-s-preparati-za-rastitelna-zashtita-v-blizost-do-pchelni-kosheri.html", "text": "Проблемът с масовото измиране на пчелни семейства заради използването на пестициди от страна на земеделските стопани е много сериозен и трябва да се разгледа много внимателно, каза за  Радио „Фокус“ – Пазарджик  Ангел Благов, председател на Регионалния съюз на пчеларите в област Пазарджик. По думите му, тази година е много сериозно положението с натравянето в пролетните месеци в цялата страна заради пръсканията на земеделската продукция по места. „Няма никакъв контрол върху препаратите, с които се пръска, нито се спазват времето, в което е позволено пръскането и това води до масова смъртност на пчелите от натравяне. Има действаща наредба Номер 13 на Министерството на земеделието и храните, която гласи, че  в периода на цъфтежа е абсолютно забранено да се извършват пръскания с препарати за растителна защита. Това обаче не се спазва. Масово земеделци пръскат нерегламентирано през почивните дни. На сутринта пчеларят отива и вижда измрели пчелни семейства. Той подава жалба в местната община, идва комисия, но често не се стига до никакъв резултат“, уточни Благов. Той обясни, че ние виждаме външния резултат – измрелите пчели пред кошера. Но част от тях са излетели и са починали някъде по трасето, други пък вкарват отровата в кошера, където хранят малките и така цялото семейство загива. „Важно е земеделците да разберат, че като унищожават пчелите заради недобръсъвестност, няма кой да опраши земеделската култура и тя няма да даде плод. Пчелите са много важни, но много хора не го осъзнават“, допълни Благов. Той коментира също, че пчеларите от Пазарджик се солидаризират с тези от страната във връзка с Националния протест на пчеларите и подкрепят исканията им за спешни мерки, свързани със заместването на химичните препарати с биологични и създаване на пчеларски борд. \r\nАлбена ЖИЛЕКОВА", "date": "2019.11.11", "title": "Ангел Благов, пчелар: Трябва да има сериозен контрол върху нерегламентираното пръскане с препарати за растителна защита в близост до пчелни кошери"}
{"url": "http://www.focus-news.net/news/2019/11/11/2718413/lokalnata-sistema-za-opovestyavane-v-stara-zagora-shte-bade-testvana-na-15-noemvri.html", "text": "На 15 ноември от 11.00 часа в града ще бъдат проведени функционални тестове на локалната система за оповестяване (ЛСО) на „Градус – 1“, монтирана от „Писат-Инженеринг“ ООД. Това съобщиха от пресцентъра на  Община Стара Загора . Общата продължителност на теста ще бъде с времетраене от 8 до 10 мин. \r\nПробите ще се извършат локално и съгласно утвърдената методика. Ще се излъчат следните събития и сигнали – автоматично съобщение за начало и край на теста, гласово предупреждение чрез микрофона на ЛСО и излъчване на сигнал за тревога.", "date": "2019.11.11", "title": "Локалната система за оповестяване в Стара Загора ще бъде тествана на 15 ноември"}
{"url": "http://www.focus-news.net/news/2019/11/11/2718412/stotitsi-zhiteli-na-kyustendil-posetiha-cherkvata-sveti-velikomachenik-mina-za-hramoviya--praznik.html", "text": "Стотици жители на Кюстендил посетиха черквата „Свети великомъченик Мина” за храмовия ѝ празник, предаде репортер на  Радио „Фокус” – Кюстендил . Хората продължават да прииждат, носейки цветя. По повод празника беше отслужена света Литургия от архиерейския наместник на Кюстендилска духовна околия отец Генади Генадиев, а след това той освети и курбан за здравето и благоденствието на гражданите.  \r\n„Честит и благословен да бъде празникът. Има благочестиви християни които са решили да раздадат храна за здраве и успех на всички. Здраве и успех в добрите дела”, заяви отец Генадиев. Според него Свети Мина е тачен светия в Кюстендил, а хората идват да почетат светеца и да се помолят за здраве.  \r\nВенцеслав ИЛЧЕВ", "date": "2019.11.11", "title": "Стотици жители на Кюстендил посетиха черквата „Свети великомъченик Мина” за храмовия ѝ празник"}
{"url": "http://www.focus-news.net/news/2019/11/11/2718416/okrazhna-prokuratura-lovech-vodi-razsledvane-za-ubiystvo-v-troyan.html", "text": "В РУМВР - Троян е образувано досъдебно производство за умишлено убийство на мъж на 71 години от същия град. Това съобщиха от пресцентъра на  Апелативна прокуратура - Велико Търново . Пострадалият живеел с брат си. Двамата живеели изолирано и не поддържали връзки с околните. Пострадалият страдал от психическо заболяване. На 8 ноември 2019 г. по сигнал на съседи била извършена проверка в дома на двамата братя и при огледа, в една от стаите на къщата, бил намерен трупът на 71-годишния мъж. По първоначални данни от огледа, смъртта е била причинена на 22 октомври 2019 г. около 22.00 часа чрез удушаване.  \r\nНазначена е съдебно-медицинска експертиза за установяване на непосредствената причина за смъртта.  \r\nКато обвиняем е привлечен братът на пострадалия, мъж на 65 години от гр. Троян. С постановление на наблюдаващия прокурор, обвиняемият е задържан за срок от 72 часа. Назначена е съдебно-психиатрична експертиза за освидетелстване на извършителя.", "date": "2019.11.11", "title": "Окръжна прокуратура – Ловеч води разследване за убийство в Троян"}
{"url": "http://www.focus-news.net/news/2019/11/11/2718414/lyubomir-yanev-gdbop-imame-nabelyazani-pone-20-choveka-koito-sa-bili-potarpevshi-ot-grupata-za-lihvarstvo.html", "text": "Към настоящия момент имаме набелязани поне 20 човека, които са били потърпевши от групата. Това каза зам.-директорът на ГДБОП Любомир Янев, предаде репортер на  Агенция „Фокус“ . „ГДБОП започна работа по въпросната престъпна група в края на 2018 година. След като събрахме достатъчно данни, подготвихме доклад към Специализираната прокуратура. На база на този доклад беше образувано досъдебно производство през месец май 2019 година“, уточни той. „Въпросната група са изключително конспиративни, въпреки че се подвизават в град Павликени. Тримата са криминално проявени за извършени престъпления, кражби и грабежи, документни престъпления и за изнудване“, каза още Янев. „Към настоящия момент имаме набелязани поне 20 човека, които са били потърпевши от групата. Голяма част са силно притеснени да говорят за участниците от групата, поради това, че градът е малък, лицата са добре известни. Това, което е основна задача в момента, е да намерим и други лица, които са били потърпевши от действията им“, допълни Янев.  \r\nТеодора ПАТРОНОВА", "date": "2019.11.11", "title": "Любомир Янев, ГДБОП: Имаме набелязани поне 20 човека, които са били потърпевши от групата за лихварство"}
{"url": "http://www.focus-news.net/news/2019/11/11/2718411/657-sa-imennitsite-v-kyustendil-na-praznika-na-sveti-velikomachenik-mina.html", "text": "657 са именниците в Кюстендил на празника на свети великомъченик Мина. Това съобщиха за  Радио „Фокус” – Кюстендил  от Община Кюстендил. Името Мина носят шестима души, а Минка – четирима. Четирима жители на общината са наречени с името Минка. 341 души носят името Виктор, а 300 дами са наречени с името Виктория. На 11 ноември православната църква почита свети великомъченик Мина Воин, покровител на семейството, сираците и бездомните, пазител на пътуващите на дълъг път, воините и лечителите. На този ден се почитат и светците мъченици Виктор, Стефанида и Викентий и преп. Теодор Студит. Имен ден празнуват всички с имената: Виктор, Виктория, Мина, Минка и Минчо.  \r\nВенцеслав ИЛЧЕВ", "date": "2019.11.11", "title": "657 са именниците в Кюстендил на празника на свети великомъченик Мина"}
{"url": "http://www.focus-news.net/news/2019/11/11/2718417/angel-blagov-pchelar-praskaneto-s-neonikotinoidni-preparati-za-rastitelna-zashtita-e-edin-ot-nay-serioznite-problemi-za-pchelnata-populatsiya.html", "text": "Пръскането с препарати за растителна защита нанасят сериозни вреди на пчелната популация, затова през последната година бе забранен един от тези химикали. Това каза за  Радио „Фокус“ – Пазарджик  Ангел Благов, председател на Регионалния съюз на пчеларите в област Пазарджик. По думите му става въпрос за неоникотиноиди, които до миналата година се употребяваха в Северна и Южна България. „Те са най-опасни, защото проникват в семената чрез стъблото и отиват в плода и в прашеца. Пчелите събират тази отрова и хранят личинките, като загива цяло поколение. Освен това тези отрови отиват в слънчогледа, житото, хляба, месото на животните, които се хранят с тези фуражи. Това е един опасен затворен цикъл“, уточни Благов. Пчеларят коментира също, че все още има арендатори, които нерегламентирано използват тези препарати. Той допълни, че трябва да се ограничи пръскането с летателна техника. „В момента тя е разрешена до 10.00 часа, като има изискване пчеларите да бъдат предварително уведомявани, за да не се отварят кошерите“, каза също Благов. \r\nАлбена ЖИЛЕКОВА", "date": "2019.11.11", "title": "Ангел Благов, пчелар: Пръскането с неоникотиноидни препарати за растителна защита е един от най-сериозните проблеми за пчелната популация"}
{"url": "http://www.focus-news.net/news/2019/11/11/2718410/emil-yanev-pchelarsko-sdruzhenie-burgas-v-momenta-ima-bezmiten-vnos-na-med-ot-ukrayna-vsledstvie-na-koyto-se-sriva-renometo-na-balgarskiya-med.html", "text": "В момента има безмитен внос на мед от Украйна, вследствие на който се срива реномето на българския мед. Това каза за  Радио „Фокус“ – Бургас  Емил Янев, член на управителния съвет на Пчеларско сдружение - Бургас. „Съгласен съм, че няма полезни пестициди, аз съм човек, който е пострадал два пъти от отравяния и съм наясно с проблема. Когато се спазват наредбите и се третира както трябва, за нас проблеми няма“, заяви Янев. По думите му в райони, в които има 6 - 7 арендатора липсва координация, пчеларите не биват предупреждавани. Той добави, че проблемът не е в самото пръскане, а в начина му на изпълнение. „Аз съм съгласен, че на фона на тези цени, които са в момента на продукцията, ако държавата не се намеси с някакво по-сериозно субсидиране, секторът е обречен. Тук не говорим за крави или овце, при които грижите са целогодишни и постоянни, за разлика от пчеларството, с което си ангажиран около 5 - 6 месеца в годината. И ако субсидирането стане факт, секторът ще се напълни с хора, които са в него само заради субсидията“, допълни Емил Янев.  \r\nТой посочи, че основният проблем в сектора е вносът на чужд мед, защото България е членка на Европейския съюз (ЕС) и в момента той казва, че има безмитен внос, който е от Украйна. „Цели се Украйна да се дистанцира от руските пазари, но цената на меда в Украйна е 1 долар и 60 цента, като всичко това влиза в България, след това се хомогенизира с наш мед и се изнася като български такъв навънка“, каза още Емил Янев. Според него по този начин се срива реномето на българския мед, който и стои непродаден и е приравнен дори под нивото на меда в Украйна. „Масово се отказват колеги, разпродават се пчелини, имам и познати, които емигрират и работят като пчелари в Норвегия, Финландия, САЩ, защото не могат да оцелеят“, допълни Емил Янев.  \r\nМария КУРТЕВА", "date": "2019.11.11", "title": "Емил Янев, Пчеларско сдружение - Бургас: В момента има безмитен внос на мед от Украйна, вследствие на който се срива реномето на българския мед"}
{"url": "http://www.focus-news.net/news/2019/11/11/2718406/afp-liderat-na-siudadanos-si-podade-ostavkata-sled-katastrofalniya-rezultat-na-izborite-v-ispaniya.html", "text": "Лидерът на испанската партия „Сиудаданос“ (Гражданите) Алберто Ривера си подаде оставката един ден след катастрофалния резултат на дясноцентристката фракция на парламентарните избори в неделя, предава  AFP . \r\n„Сиудаданос“, която бе разтърсена от вътрешни разделения относно стратегията, спечели само 10 кресла в 350-местния парламент, докато на изборите през април имаше 57. \r\n \r\nПревод и редакция:", "date": "2019.11.11", "title": "AFP: Лидерът на „Сиудаданос“ си подаде оставката след катастрофалния резултат на изборите в Испания"}
{"url": "http://www.focus-news.net/news/2019/11/11/2718419/mzhg-prez-2020-g-shte-startirat-priemi-po-11-merki-i-podmerki-ot-prsr-2014-2020-g-s-byudzhet-blizo-114-mln-evro.html", "text": "През 2020 г. ще стартират приеми по 11 мерки и подмерки от Програмата за развитие на селските райони (ПРСР) 2014-2020 г. с бюджет близо 114 млн. евро. Това стана ясно по време на заседание на Комитета за наблюдение на ПРСР 2014 - 2020 г., съобщиха от пресцентъра на   Министерството на земеделието, храните и горите . Управляващият орган представи на заинтересованите страни предложение за изменение на Програмата. То включва преразпределние на средства във връзка с рамката за изпълнение и предложение за прехвърляне на средства от нестартирали мерки.  \r\nПо време на заседанието бе прието да бъдат преразпределени 77 млн. евро от Европейският земеделски фонд за развитие на селските райони (ЕЗФРСР) към подмярка 6.1 „Стартова помощ за млади земеделски производители“, мярка 11 „Биологично земеделие“ и подмярка 4.1 „Инвестиции в земеделски стопанства“. Преразпределението на средства има за цел да спомогне за ефективното разходване на средства в заключителния етап на изпълнение на ПРСР. \r\nУправляващият орган на Програмата одобри и прехвърляне на допълнителни средства в размер на 70 млн. евро от нестартирали мерки и подмерки. Със средствата ще бъде осигурена възможност за разработване и стартиране на мярка 5 „Възстановяване на селскостопански производствен потенциал, претърпял щети в резултат на природни бедствия, и въвеждане на подходящи превантивни мерки“. По този начин ще се осигури възможност за подпомагане на инвестиции в превантивни действия за повишаване на биосигурността в животновъдните стопанства. Във връзка с усложнената епизоотична обстановка по мярката ще могат да бъдат закупувани и животни. \r\nС преразпределението на средствата се предвижда да бъде стартиран финансов инструмент чрез средства от ЕЗФРСР, поемане на нови ангажименти по мярка 11 „Биологично земеделие“ в рамките на кампания 2019/2020 г. и стартиране на прием на проектни предложения по подмярка 4.1 „Инвестиции в земеделски стопанства“, насочен към животновъдни стопанства през пролетта на 2020 г. Поемането на нови ангажименти по мярка 11 ще бъде възможно единствено при положителни резултати относно прилагането на биологично земеделие и системите за контрол в страната. Те ще бъдат обект на проверка на предстоящия одит от страна на службите на Европейската комисия. \r\nВ началото на 2020 г. ще стартира целеви прием по подмярка 6.3, насочен към животновъдни стопанства отглеждащи свине, птици и дребни преживни животни (кози и овце). Целевият прием ще бъде насочен към малки земеделски стопанства, като една от целите в техните проекти ще бъде свързана с повишаване на биосигурността, което е от изключителна важност за здравословното състояние на животните. Ще се предостави възможност на малките свиневъдни, птицевъдни, козевъдни и овцевъдни стопанства да преодолеят неблагоприятните икономически последиците. Чрез осигурената подкрепа те ще могат запазят конкурентните си предимства спрямо по-големите земеделски стопанства, в условията на модернизирани животновъдни обекти с повишена превенция от епизоотии. \r\nПрез 2020 г. за първи път ще стартира и подмярка 8.1 „Залесяване и поддръжка“. По нея ще се подпомагат дейности за залесяване и създаване на горски масиви чрез почвоподготовка, закупуване на залесителен материал, ограждане на залесените територии и др., като ще се насърчи и създаването на медоносни видове. \r\nВажен акцент в индикативната годишната работна програма (ИГРП) е предстоящият прием по подмярка 4.1 „Инвестиции в земеделски стопанства“, който се планира в периода март-април 2020 г. Приемът ще бъде насочен изцяло към проектни предложения в сектор „Животновъдство“. Приоритет отново ще бъде даден на животновъди, които предвиждат инвестиции с цел повишаване на биосигурността в стопанствата им. \r\nКомитетът за наблюдение одобри УО на ПРСР 2014-2020 г. да разработи финансов инструмент за кредитиране на по-ниски лихвени проценти за земеделски стопани, млади фермери, микропредприятия, както и за ползватели на финансова помощ по отделни мерки от ПРСР. \r\nПовече информация за предстоящите приеми по мерките от ПРСР може да намерите тук.", "date": "2019.11.11", "title": "МЗХГ: През 2020 г. ще стартират приеми по 11 мерки и подмерки от ПРСР 2014-2020 г. с бюджет близо 114 млн. евро"}
{"url": "http://www.focus-news.net/news/2019/11/11/2718420/tass-v-istanbul-otkriha-tyaloto-na-osnovatelya-na-belite-kaski.html", "text": "Тялото на основателя на организацията „Белите каски“, бившият британски военен Джеймс Льо Мезюрие, е открито в понеделник на една от улиците в Истанбул, предава  TACC , като се позовава на информация от турския телевизионен канал  NTV . \r\nТялото e открито в квартал Бейоглу от местни жители, които са се отправяли към близка джамия за молитва. Извършен е оглед, при който е било установена самоличността на починалия. Уточнява се, че при тялото не са открити документи. \r\nПолицията разпита вдовицата на Льо Мезюрие, с която той е живеел в Истанбул.Съгласно думите й, той приемал хапчета за сън. Полицията е прегледала записите от камерите за наблюдение и е установила, че през нощта в сградата не са влизали непознати. \r\nДруг телевизионен канал -  CNN  съобщава, че по лицето и тялото на Льо Мезюрие са намерени прорези, констатирани са и фрактури на крайниците. Към момента разследването се придържа към версията, че смъртта е настъпила в резултат на падане от голяма височина, от прозорец или от балкона на апартамента му. \r\nОрганизацията „Бели каски\" (официалното й име е „Сирийска гражданска защита\") е създадена в Сирия през 2014 г. Тя стана известна с публикуването в интернет на снимки и видеа за предполагаеми химически атаки на правителството на президента Башар Асад. В същото време организацията беше многократно обвинена за „постановъчен характер“ на представяните от нея материали, припомня ТАСС. \r\n \r\n Тереза Герова", "date": "2019.11.11", "title": "ТАСС: В Истанбул откриха тялото на основателя на „Белите каски“"}
{"url": "http://www.focus-news.net/news/2019/11/11/2718422/premierat-boyko-borisov-predstoi-vizita-na-prezidenta-aleksandar-vuchich-v-balgariya-za-da-vidi-napredaka-po-stroitelstvoto-na-balkanski-potok.html", "text": "Предстои визита на президента Александър Вучич в България, за да види напредъка по строителството на \"Балкански поток\". Това написа премиерът Бойко Борисов в профила си във  \"Фейсбук\" . \"В събота по време на посещението ми в Сърбия за откриването на магистралата от българската граница до Ниш дадох интервю на Йована Йоксимович от Първа сръбска телевизия. Предстои визита на президента Вучич в България, за да види напредъка по строителството на „Балкански поток“. Работим по идеята балканските държави да си уеднаквим толсистемите, за да може цените на километър да са еднакви в различните държави – това много ще улесни бизнеса. Нашите ГКПП са строени навремето така, че по тях да не преминават хора, а сега работим по разширяване на „Калотина“. С президента Вучич обсъждаме идеята там да направим бързи ленти, за да може транзитният трафик лесно да минава\", пише още премиерът.", "date": "2019.11.11", "title": "Премиерът Бойко Борисов: Предстои визита на президента Александър Вучич в България, за да види напредъка по строителството на \"Балкански поток\""}
{"url": "http://www.focus-news.net/news/2019/11/11/2718421/prishtina-oproverga-dachich-gana-ne-e-otmenyala-priznanieto-si-ima-akreditiran-poslanik-v-kosovo.html", "text": "Министерството на външните работи на Косово опроверга новината, която бе разпространена по-рано през деня от сръбския външен министър Ивица Дачич, че Гана уж е отменила признанието си за независимостта на Косово, като я обяви за „още една от поредицата лъжи“ на сръбската дипломация, предава скопското електронно издание  „Локално“ . \r\nКакто предава кореспондентът на МИА от Атина, съветникът на външния министър в оставка Беджет Пацоли Джетлир Зиберай е заявил пред „Газета Експрес“, че Гана има акредитиран посланик и почетен консул в Косово. \r\n„Това е просто още една от поредицата лъжи. Това е постоянна пропагандна и мръсна кампания на Ивица Дачич и няма нужда да си губите времето с нея. Гана има акредитиран посланик в Косово. Тя има почетен консул, който я представлява. Министър Пацоли наскоро се срещна с министъра на външните работи на Гана (Ширли Айоркор Бохуар) в сградата на ООН в Ню Йорк“, заяви Зиберай. \r\nСръбският външен министър Дачич заяви пред базираната в Белград Първа телевизия тази сутрин, че Република Гана е шестнадесетата държава, която оттегля признаването на независимостта на Косово. \r\n \r\nПревод и редакция:", "date": "2019.11.11", "title": "Прищина опроверга Дачич: Гана не е отменяла признанието си, има акредитиран посланик в Косово"}
{"url": "http://www.focus-news.net/news/2019/11/11/2718425/novoizbranite-obshtinski-savetnitsi-v-dupnitsa-polozhiha-kletva.html", "text": "Новоизбраните общински съветници в Дупница положиха клетва. Това съобщиха за  Радио „Фокус” – Кюстендил  от Община Дупница. Клетва положиха новоизбраните за общински съветници, кметът на Община Дупница инж. Методи Чимев и кметове на кметства в общината. Областният управител Виктор Янев откри заседанието и призова бъдещите съветници да работят съвестно и качествено за благото на града. Заседанието бе водено от най-възрастния общински съветник Йордан Йорданов, а официални гости бяха заместник областният управител Матей Попниколов и народният представител Радослава Чеканска.  \r\nЗа председател на Общински съвет – Дупница постъпиха 3 предложения - Костадин Костадинов от СДС, Станислав Павлов от БСП и инж. Леонид Хаздай от „Глас Народен“. След проведено тайно гласуване със 17 гласа за председател на ОбС бе избран Костадин Костадинов.  \r\nВенцеслав ИЛЧЕВ", "date": "2019.11.11", "title": "Новоизбраните общински съветници в Дупница положиха клетва"}
{"url": "http://www.focus-news.net/news/2019/11/11/2718424/journal-of-exposure-science-environmental-epidemiology-staynite-rasteniya-sa-loshi-prechistvateli-na-vazduha-pokazva-izsledvane.html", "text": "Преобладаващото мнение, че растенията почистват въздуха в нашите домове, се оказва погрешно - данните, на които се основават тези заключения, са получени в изолирани помещения, далеч от реалния живот. Този извод на американски учени е довел до преразглеждане на изследванията по въпроса и провеждането на нови, чиито резултати са публикувани от научното издание  Journal of Exposure Science & Environmental Epidemiology. \r\nАвторите на статията са проучили 12 изследвания по темата, публикувани през последните 30 години. В резултат са стигнали до извода, че митът за пречистващата сила на растенията се появява през 1989 г. Тогава е проведен експеримент, чиято цел е била да се намерят начини за защита на живота на обитателите на Международната космическа станция. Оказало се, че растенията перфектно отстраняват радиоактивните елементи от въздуха, които могат да причинят рак. \r\nТези експерименти обаче са проведени в изолирани лаборатории, средата на които е много различна от обикновените къщи и апартаменти. Следователно, според учените, резултатите от тези експерименти не са подходящи за „земни\" условия. \r\nСпоред авторите на статията не растенията, а обикновената вентилация е по-подходяща за пречистване на въздуха. За да може полезният ефект на растенията да бъде съпоставим с този на вентилацията, трябва да се поставят от 100 до 10 хиляди цветя на квадратен метър в апартамент. \r\n \r\n Тереза Герова", "date": "2019.11.11", "title": "Journal of Exposure Science & Environmental Epidemiology: Стайните растения сa лоши пречистватели на въздуха, показва изследване"}
{"url": "http://www.focus-news.net/news/2019/11/11/2718423/ottsepen-e-rayonat-okolo-dzhamiyata-v-tsentara-na-sofiya.html", "text": "Към 14:05 часа е подаден сигнал за изоставен сак в района на джамията в центъра на София. Това потвърдиха от СДВР за  Агенция \"Фокус\" . На място има екипи на полицията, които работят по случая. Извършва се проверка. Екипите са ангажирани да обезопасят района, за да осигурят безопасността на гражданите. \r\nБояна МАРКОВА", "date": "2019.11.11", "title": "Отцепен е районът около джамията в центъра на София"}
{"url": "http://www.focus-news.net/news/2019/11/11/2718427/natsionalniyat-savet-za-tristranno-satrudnichestvo-shte-provede-zasedanie-na-12-noemvri.html", "text": "Националният съвет за тристранно сътрудничество ще проведе заседание на 12 ноември 2019 г. от 14.00 часа в Гранитна зала в сградата на Министерския съвет. Това съобщиха от  правителствената информационна служба . Ще бъде обсъден проект на Национална програма за развитие „България 2030“, внесен от министъра на финансите Владислав Горанов.", "date": "2019.11.11", "title": "Националният съвет за тристранно сътрудничество ще проведе заседание на 12 ноември"}
{"url": "http://www.focus-news.net/news/2019/11/11/2718430/sport-tsska-s-devet-natsionali.html", "text": "Девет футболисти на ЦСКА-София получиха повиквателни за своите национални отбори по време на паузата в първенството. Селекционерът на представителния тим на България Георги Дерменджиев ще разчита на Петър Занев и Кристиян Малинов за контролата срещу Параграй и евроквалификацията срещу Чехия. И двата мача са в София. Вратарят Витаутас Черниаускас е на лагер с Литва. В младежкия национален отбор на България Александър Димитров повика Валентин Антов и Иван Турицов. Лъвчетата приемат Полша в петък (15 ноември) в мач от квалификациите за Европейското първенство. Четирима таланти пък са в състава на България под 19 години за евроквалификациите в Анталия, Турция. Това са Йоан Бауренски, Християн Петров, Христо Панчев и Асен Дончев. Страната ни е в група с домакините, Черна гора и Армения.", "date": "2019.11.11", "title": "Спорт: ЦСКА с девет национали"}
{"url": "http://www.focus-news.net/news/2019/11/11/2718429/komisar-mariya-gabriel-v-haskovo-novite-tehnologii-oznachavat-novi-vazmozhnosti-za-moderno-obrazovanie-mariya-gabriel-spodeli-idei-za-sledvashtiya-resor-v-ek.html", "text": "Българският еврокомисар за цифровата икономика и общество Мария Габриел посети днес своите дългогодишни партньори и приятели от компютърна школа „Вале“ в Хасково с ръководител Людмила Стайкова, съобщиха от  Представителството на ЕК в България . В своеобразен Ден на дигиталните знания и умения под надслов „Програмираме и творим заедно“, организиран от школата, комисарят и младите таланти работиха заедно с нови цифрови инструменти и програми. Децата демонстрираха познания как се сглобяват отделните части на компютъра. Те впечатлиха Мария Габриел и с уменията си да работят с 3D PEN – писалка, която е като ръчен 3D принтер и буквално позволява да се рисува триизмерно.  Любопитна беше и демонстрацията на проекти на анимации и игри, създадени с езика за програмиране Scratch, който днес е особено популярен сред интересуващите се от програмиране младежи. Децата от школата показаха, че неслучайно са носители на множество национални и международни награди от състезания по нови технологии. За първи път именно пред българския еврокомисар те представиха и техники на рисуване с ISKN Slate 2+ - ново поколение таблети. Интересното при тях е, че се рисува на хартия, а творбата оживява и на екрана. „Това, което ми демонстрирахте днес, впечатлява. Радвам се, че виждам колкото момчета, толкова и момичета, интересуващи се от новите технологии. Вие ни показвате, че технологиите са тук, за да служат на хората. Показвате още, че не сте просто потребители на съдържание, а създатели. Новите технологии означават творчество, отношение към природата, културата, отвореност към нови светове. Поздравявам тези, които специално наблегнаха на грижата към околната среда. Това ще бъде една от темите, по които ще работя в следващия мандат като комисар за образованието, иновациите, научните изследвания. Искам да създам специален „зелен“ компонент в програма Еразъм+, защото емоцията от грижата за заобикалящия свят ни кара да бъдем по-отговорни и предприемчиви.“, сподели с младите таланти Мария Габриел. Тя наблегна и на другата своя идея за даване възможност за мобилност на цели класове с техните учители по Еразъм+, а не само индивидуална мобилност. Възнамерява също да бъде създадена виртуална мобилност, което ще позволи например на школа „Вале“ да прави виртуален обмен с други подобни школи в държавите от ЕС. Комисарят наблегна също на важната роля на учителите, като сподели идеята за създаване на Европейска учителска академия. В нея учители и експерти могат да разработват модули с новите технологии, които да бъдат внедрени в училище. Мария Габриел насърчи също така учениците и техните учители да дадат свои идеи какво още трябва да се включи в Плана за действие за цифрово образование, който смята да актуализира след първата му година. „Новите технологии се развиват много бързо и трябва да ги следваме. С тематичните си проекти днес ни показахте, че с тях можем да творим добро, да трупаме знания, да развиваме таланта си. Гордея се истински с всеки един от вас. Имате моята подкрепа и занапред“, заключи емоционално обръщението си към младите програмисти Мария Габриел.", "date": "2019.11.11", "title": "Комисар Мария Габриел в Хасково: Новите технологии означават нови възможности за модерно образование  Мария Габриел сподели идеи за следващия ресор в ЕК"}
{"url": "http://www.focus-news.net/news/2019/11/11/2718426/ea-daily-premierat-na-polsha-chuvstva-topliya-dah-na-ruskata-mechka.html", "text": "Премиерът на Полша Матеуш Моравецки разкритикува лидера на Франция Еманюел Макрон, като обяви заявлението му за „мозъчната смърт на НАТО“ за „безотговорно“. По думите му френският президент разсъждава така, защото не чувства „топлия дъх на руската мечка“, предава  EA Daily . \r\nВ интервю пред Financial Times Моравецки заяви, че НАТО е „основен източник на сигурност“ за Полша, като отхвърли идеята за сближаване с Русия. \r\n„Решително подкрепяме сътрудничеството с мирна и демократична Русия, но Русия не е мирна, а е доста агресивна. Европа не може да се преструва, че не се случва нищо в Украйна, Беларус или Грузия. Президентът Макрон е в друга ситуация, защото не чувства топлия дъх на руската мечка в своя врат. Вярвам, че солидарността на ЕС трябва да бъде толкова важна за всички лидери на ЕС, че не трябва да пренебрегваме резервите на други партньори от ЕС по отношение на Русия “, каза Моравецки. \r\nПремиерът на Полша смята, че съмненията на президента Макрон относно точката за взаимна отбрана в НАТО могат да доведат до това, някои други съюзници да си зададат въпроса дали Франция би я изпълнила. \r\nОсвен това в интервюто за Financial Times Моравецки традиционно се нахвърли с критики срещу проекта „Северен поток 2“. Като пример за липсата на последователни действия от страна на държавите ЕС, министър-председателят посочи участието на френския бизнес в газовия проект по дъното на Балтийско море. \r\n„Както някои казват без заобикалки , със „Северен поток-2“ се плаща за руските оръжия с нашите европейски пари. Ето защо мисля, че това е наистина разочарование, когато виждаме, че подобен проект се радва на подкрепата на ключови държави-членки на ЕС“, заяви Матеуш Моравецки. \r\n \r\nПревод и редакция:", "date": "2019.11.11", "title": "EA Daily: Премиерът на Полша чувства „топлия дъх на руската мечка“"}
{"url": "http://www.focus-news.net/news/2019/11/11/2718431/tass-putin-i-merkel-shte-provedat-telefonen-razgovor-temite-sa-ukrayna-siriya-i-libiya.html", "text": "Руският президент Владимир Путин и германският канцлер Ангела Меркел ще проведат телефонен разговор в  следобедните часове на деня. Това обяви пред репортери съветникът на държавния глава на страната Юрий Ушаков, предава  TACC .  \r\n„Днес", "date": "2019.11.11", "title": "ТАСС: Путин и Меркел ще проведат телефонен разговор, темите са Украйна, Сирия и Либия"}
{"url": "http://www.focus-news.net/news/2019/11/11/2718434/24-tata-natsionalna-konferentsiya-balgariya-v-svetovnata-istoriya-i-tsivilizatsii-shte-se-provede-vav-varna.html", "text": "За 24-ти път в предпоследната седмица на ноември Варна отново ще е домакин на Националната конференция „България в световната история и цивилизации“. Събитието ще се проведе на 22-ри, 23-ти и 24-ти ноември, съобщават организаторите от  Сдружение „България – дух и култура“ . Началото ще бъде поставено от 18 часа на 22-ри ноември в Артсалона на Радио Варна. Там ще бъде представена книгата на Мариана Мелнишка и Александър Геров „Къщите още говорят“. Това е продължение на книгата им „Къщите говорят“, която беше повод за срещата на Пролетната конференция през 2017 г. при голям интерес на варненската аудитория. Още 360 забележителни къщи в 18 града на България, включително и Варна, разказват историите на своите създатели и обитатели във втория том. Срещата ще бъде водена от популярния изследовател на архитектурното наследство Християн Облаков, едно от лицата на нашата конференция. Форумът се открива на 23-ти ноември в 9.30 ч. в Пленарната зала на Общината. Акценти в програмата тази година са няколко теми, свързани с кръгли годишнини на важни събития и личности от българската история. Сред тях са 140 години от създаването на Военноморския флот, 140 години от основаването на дипломатическата дейност след Освобождението, 100 години от Ньойския договор, кръгли годишнини от рождението на братя Шкорпил и др. Докладите, посветени на Варненския некропол представят нови проучвания и идейни проекти за социализация на археологическия обект и превръщането му в туристическа дестинация. В края на съботния ден ще бъде показан новият документален филм „Тутраканската епопея“ от поредицата филми на Военния телевизионен канал за участието на България в Първата световна война. Програмата включва широка хронологична и тематична палитра от доклади в областта на археологията, историографията, етнологията. Повечето автори са утвърдени изследователи, спечелили интереса и доверието на варненската аудитория. Сред тях са д-р Владимир Славчев, Светлозар Попов, д-р Росен Гацин, Славян Стоянов от Варна, Петко Атанасов, проф. Борис Атанасов, д-р Веселина Вачкова, Стоян Райчевски от София, Спас Мавров от Казанлък, Страхил Гювийски от Рила планина, Петко Добрев от Силистра и други. Включват се и нови участници – историци от музеи и архиви, докторанти и студенти.", "date": "2019.11.11", "title": "24-тата Национална конференция „България в световната история и цивилизации“ ще се проведе във Варна"}
{"url": "http://www.focus-news.net/news/2019/11/11/2718435/uvelichenie-na-bezrabotitsata-otchitat-v-svishtovsko.html", "text": "Увеличение на лицата, търсещи работа, отчита Дирекция „Бюро по труда“ – Свищов. Данните от края на септември сочат, че регистрираните безработни са с 52-ма повече, спрямо края на лятото или общо 672 човека. Това съобщи за  Радио „Фокус“ – Велико Търново  младши експертът Вера Алексиева. Тя обобщи, че равнището на безработица нараства с 0,3 пункта и в края на месеца е 4,3% при 5,3 % за страната. И през септември, както и през август, относителния дял на жените е бил по-висок от този на мъжете. Дамите са 53%  от общия брой безработни, а господата - 47%. „По възрастова характеристика най-голям процент заемат лицата от 30 до 49 години – 49%. На второ място е делът на лицата над 50 години – 39%, а младежите до 29 години са с най-нисък относителен дял - 11 %. По образователна характеристика преобладават лицата със средно образование – 50 %. След тях се нареждат висшистите – 26 %. Регистрираните с основно образование са 16 %, а с начално и по-ниско образование са 8 %“, поясни още Вера Алексиева. Тя допълни и, че по професионална характеристика най- многобройни и този месец са специалистите. Следва групата на лицата без специалност и квалификация, а последно място за месеца заемат регистрираните с работническа професия. \r\nЛуиза ТРАНЧЕВА", "date": "2019.11.11", "title": "Увеличение на безработицата отчитат в Свищовско"}
{"url": "http://www.focus-news.net/news/2019/11/11/2718432/originalat-na-panagyurskoto-zlatno-sakrovishte-pristigna-v-rodniya-si-grad.html", "text": "В Панагюрище продължава творческият проект „Изкуство с панагюрски дъх – творчество от общността за общността“, съобщиха от  общинската администрация . Днес в Исторически музей – Панагюрище посрещнаха оригинала на Панагюрското златно съкровище. Тази година се навършват 70 години от откриването му, по този повод уникалните 9 златни съда ще бъдат изложени до 16 декември 2019 година в специално изградената за целта и официално открита през 2012 година зала трезор в Исторически музей – Панагюрище. На 12 ноември от 17:30 часа в Исторически музей – Панагюрище ще бъде представена книгата \"Панагюрище - начало на промени 1989-1991\" на д-р Ясен Христов. На 14 ноември от 18:30 часа в Народно читалище „Виделина-1865“, театрален салон, ВГ „Радеан” ще представи своя концерт-спектакъл „Оперетата - музика, песен, живот\".", "date": "2019.11.11", "title": "Оригиналът на Панагюрското златно съкровище пристигна в родния си град"}
{"url": "http://www.focus-news.net/news/2019/11/11/2718436/ministar-mladen-marinov-izvarshitelite-i-na-dvete-ubiystva-v-oblast-kyustendil-sa-zadarzhani.html", "text": "Извършителите и на двете убийства, извършени в област Кюстендил, са задържани. Това каза пред журналисти министърът на вътрешните работи Младен Маринов, предаде репортер на  Радио „Фокус“ - Пирин . По думите му ясни са и мотивите за престъпленията. Младен Маринов коментира, че става дума за битови убийства, свързани с междуличностни отношения. „Те са продиктувани от нарушени междуличностни отношения. Наистина в един ден две убийства е сериозно нещо, но те нямат свързаност по между си . Хубавото и в двата случая е, че са задържани извършителите и са ясни мотивите за тяхното извършване“, каза още министър Маринов.  \r\n \r\n  „Фокус“ припомня:    \r\nПървият случай е от 9 ноември. При него 62-годишен мъж от село Мламолово бе открит мъртъв в дома му. Трупът е открит от приятел на мъжът, който е подал сигнал в Полицията. Тялото е било транспортирано до болницата в Кюстендил за аутопсия. Работи се по установяване на причините за смъртта. По случая е образувано досъдебно производство. Уведомен е прокурор от Окръжна прокуратура – Кюстендил. \r\nВторият случай е от 10 ноември. По първоначални данни около 24.20 часа е възникнал конфликт между двама мъже в кв. „Герена“ в Кюстендил на възраст 45 и 47 години. 45-годишният е закаран в болница с прободна рана, където екип на спешния център е установил смъртта му. По случая е започнато досъдебно производство по чл. 115 от НК, уведомен е дежурен прокурор. Задържани са трима души – 47-годишният, който е нанесъл прободната рана, 38-годишна жена и 19-годишен младеж. Изяснява се съпричастността им към инцидента. \r\nЛивия НИНОВА", "date": "2019.11.11", "title": "Министър Младен Маринов: Извършителите и на двете убийства в област Кюстендил са задържани"}
{"url": "http://www.focus-news.net/news/2019/11/11/2718433/yubileyna-izlozhba-na-hudozhnika-ivan-yotov-shte-bade-otkrita-v-hudozhestvenata-galeriya-v-dobrich.html", "text": "Юбилейна изложба на художника Иван Йотов ще бъде открита в Художествената галерия в Добрич, предаде кореспондентът на  Радио „Фокус” – Варна . В изложбата, съвместно със своите синове Николай и Златил Йотови, авторът представя дървопластика, скулптура и живопис. Изложбата е посветена на 70-годишнината на Иван Йотов. Официалното откриване е на 14 ноември от 17,30 часа. \r\nЖулиета НИКОЛОВА", "date": "2019.11.11", "title": "Юбилейна изложба на художника Иван Йотов ще бъде открита в Художествената галерия в Добрич"}
{"url": "http://www.focus-news.net/news/2019/11/11/2718428/reuters-isrp-obeshta-barzo-sastavyane-na-pravitelstvo.html", "text": "Испанската социалистическа работническа партия (ИСРП) обеща в понеделник да действа бързо, за да състави правителство, след като нейният председател и действащ премиер на страната Педро Санчес заложи на повторни избори, за да затвърди властта си. Вместо това обаче неделният вот не излъчи ясен победител, а показа скок в резултатите на крайната десница, отбелязва  Reuters . \r\n„Ще се опитаме да спазим обещанието си да съставим правителство възможно най-бързо, защото страната се нуждае от това“, заяви Хосе Луис Абалос ИСРП в изявление за местно радио. На въпрос дали може да бъдат насрочени нови избори Абалос отговори: „Напълно го изключвам. Това би било институционален провал\". \r\nБалансът на властта между традиционните идеологически блокове се промени след изборите през април, но разбиването на гласовете за консервативните партии той се измести значително. Съгласно разпространените към момента данни, ИСРП печели 120 от 350 места в парламента, или три по-малко спрямо гласуването през април. \r\nКонсервативната Народна партия (НП) спечели 88 места, повече спрямо последните избори. Тежък удар понесе партията „Граждани“, която падна от 57 на едва 10 места в парламента. Така партията бе изместена като трета политическа сила в страната от крайнодясната „Вокс“, която спечели 52 депутатски кресла. \r\nСанчес изключи създаването на широка коалиция с НП, но и не успя по-рано през годината да се договори с „Унидас Подемос“ за коалиция. За да бъде назначен на премиерския пост обаче, той ще се нуждае поне от мълчаливата подкрепа на другу партии в парламента.   \r\n \r\n Тереза Герова", "date": "2019.11.11", "title": "Reuters: ИСРП обеща бързо съставяне на правителство"}
{"url": "http://www.focus-news.net/news/2019/11/11/2718439/nova-makedoniya-makedoniya-i-malkata-cherna-gora-vliza-v-nadprevarata-vav-vaorazhavaneto-sklyuchen-e-dogovor-sas-sasht-za-dostavka-na-bronirani-avtomobili.html", "text": "Черна гора сключи договор със САЩ за доставката на 67 бронирани автомобила модел „Хамър“ на стойност 36 млн. долара, съобщава електронното издание на първия вестник в югозападната ни съседка -  „Нова Македония“ . \r\nТова е първата покупка на военни превозни средства за черногорската армия за последните 40 години. Очаква се първата партида на „Хамър“-ите да бъде доставена през следващата година. Според редакцията Черна гора ще бъде първата държава в Европа, чиято армия разполага с подобни машини. Те ще бъдат закупени на кредит, стана ясно от публикации в медиите.  \r\nСпоред средствата за масова информация САЩ са одобрили отпускането на 110 млн. долара помощ за четири страни в региона като част от програма за замяна на бойни системи от съветско време с оръжие от западен произход. Пентагонът ще плати за закупуване на изтребители за армиите на Хърватия и Северна Македония, и за хеликоптери за военните на Босна и Херцеговина и Албания. Инвестициите в модернизацията на черногорските военни обаче са скромни в сравнение с това, което правят съседните страни през последните години, коментира изданието. Сърбия и Хърватия инвестират стотици милиони в нови самолети, хеликоптери и други оръжия.  \r\nСлед влизането си в НАТО военният бюджет на Черна гора непрекъснато се увеличава и ще продължи да нараства, докато не бъде изпълнено изискването за отделянето на 2% от БВП на страната за нуждите на отбраната. Очаква се това да бъде постигнато през 2024 г. \r\n \r\n . \r\n \r\n Тереза Герова", "date": "2019.11.11", "title": "„Нова Македония“ (Македония): И малката Черна гора влиза в надпреварата във въоръжаването – сключен е договор със САЩ за доставка на бронирани автомобили"}
{"url": "http://www.focus-news.net/news/2019/11/11/2718438/kandidatite-za-kmetove-ot-bsp-na-stolichnite-rayoni-iskar-lyulin-i-krasna-polyana-depoziraha-zhalbi-sreshtu-izbora-na-kmetove-na-tezi-rayoni.html", "text": "Кандидатите за кметове на столичните райони „Искър“, „Люлин“ и „Красна поляна“ Борис Цветков, Мая Александрова и Георги Миланов от БСП депозираха жалби срещу избора на кметове на тези райони, предаде репортер на  Агенция „Фокус“ . Жалба за касиране на избора за кмет на София внесе Мая Манолова.  \r\nТеодора ПАТРОНОВА", "date": "2019.11.11", "title": "Кандидатите за кметове от БСП на столичните райони „Искър“, „Люлин“ и „Красна поляна“  депозираха жалби срещу избора на кметове на тези райони"}
{"url": "http://www.focus-news.net/news/2019/11/11/2718415/reuters-partiya-brekzit-nyama-da-izdiga-kandidati-sreshtu-konservativnata-partiya.html", "text": "Лидерът на „Партия Брекзит“ на Найджъл Фараж заяви, че фракцията му няма да издига кандидати в 317-те избирателни района, които Консервативната партия спечели на изборите през 2017-та година, но ще се състезава за всички останали, предава  Reuters . \r\nВ значителен тласък за премиера Борис Джонсън преди изборите на 12 декември, Фараж заяви, че не иска партиите, които се обявяват срещу Брекзит, да спечелят изборите, така че оттегля кандидатите си за 317 от 650-те места за разпределяне. \r\n„Партията Брекзит няма да оспорва 317 места, които консерваторите спечелиха на последните избори“, увери политикът. „Това, което ще направим, е да концентрираме общите си усилия върху всички места, заети от Лейбъристката партия, които напълно нарушиха манифеста си от 2017-та“. \r\n„Нашите действия ще предотвратят провеждането на втори референдум“, заяви Фараж. „Също така ще се изправим срещу останалите партии, които искат оставане в ЕС“. \r\n \r\nПревод и редакция:", "date": "2019.11.11", "title": "Reuters: „Партия Брекзит“ няма да издига кандидати срещу Консервативната партия"}
{"url": "http://www.focus-news.net/news/2019/11/11/2718440/publichniyat-modul-isun-2020-stava-po-dostapen-i-prozrachen-za-potrebitelite.html", "text": "Вицепремиерът Томислав Дончев заедно с представители от Централното координационно звено към Министерския съвет ще представят обновения публичен модул ИСУН 2020. Това съобщиха от  правителствената информационна служба . Събитието ще се проведе от 15,30 часа на 12 ноември 2019 г. в заседателната зала на третия етаж в Министерския съвет. С цел прозрачност и информираност на широката общественост е извършено надграждане на публичния модул  ИСУН 2020, което гарантира по-добра проследимост на управлението на фондовете и предоставя възможност за извършване на повече и по-детайлни справки.", "date": "2019.11.11", "title": "Публичният модул ИСУН 2020 става по-достъпен и прозрачен за потребителите"}
{"url": "http://www.focus-news.net/news/2019/11/11/2718441/gabrovo-dade-start-na-karnavalnoto-vreme.html", "text": "Всяка година на 11 ноември точно в 11 часа и 11 минути се случва астрономически феномен - започва петото годишно време – Карнавалното.  Като града, персонално отговорен за хумора, сатирата и забавлението в България, Габрово приема изключително сериозно настъпването на този период и винаги го отбелязва по уникален начин.  Тази година точно в 11 часа и 11 минути на 11 ноември Черната котка - символ на града - официално стартира обратното броене до началото на карнавала през 2020 година. Това съобщават от  пресцентъра на Общината . Събитието не мина и без пиперлив акцент, напълно в духа на габровци. Столицата на хумора, която през септември отбеляза 100 години организиран футбол в града, се зарече да вкара отбора си „Янтра” в А група и за целта предложи „свой човек“ в управата на БФС.   \r\nСдружението на Местни Ентусиасти Шеговито Настроени Относно Нещата Естествата Щенията и Обобщенията (СМЕШНОНЕЩО) - Габрово, предложи символа на града за президент на БФС.  \r\nЧерната котка притежава неоспорими качества: \r\n1. Като за начало - козината ѝ е истинска, а не фалшива! Понеже фалшива коса – фалшив футбол, и съответно: истинска козина – истински футбол! \r\n2. Пие само вода и мляко. \r\n3. Заради габровския си произход ще наложи страхотна финансова дисциплина в БФС – нещо, което липсва толкова много години. \r\n4. Ще унищожи „мишките“ в българския футбол. \r\n5.  Ще покаже на света, че въпреки всичко не сме расисти, защото самата тя – като бъдещо лице на футбола в България – е с черна козина. \r\n6. Е, котката президент ще си позволи и една волност – да прехвърли „Янтра“ от В група директно в Шампионската лига...  \r\n \r\nТова не е първият път, в който сдружението се опитва да повлияе на гражданския ред в страната. През 2017 г. то организира референдум, с който предложи един лев от годишната държавна субсидия на политическите партии и коалиции да бъде превеждан в сметката на карнавала. За огромно съжаление, решението не беше прието, въпреки че беше подкрепено с пръстовите отпечатъци на хиляди граждани, сред които местни политици, общественици и лидери.  \r\nТози път обаче габровци са убедени в успеха на идеите си и вярват, че след като си имат вицепремиер, заслужават и другия най-важен пост в държавата – този на президента на Българския футболен съюз.", "date": "2019.11.11", "title": "Габрово даде старт на карнавалното време"}
{"url": "http://www.focus-news.net/news/2019/11/11/2718442/okrazhna-prokuratura-pazardzhik-se-samosezira-i-obrazuva-prepiska-za-izvarsheni-narusheniya-pri-izdavane-na-resheniya-na-telk.html", "text": "Окръжна прокуратура-Пазарджик се самосезира и образува преписка във връзка с излъчено предаване по Нова телевизия на 10 ноември 2019 г., в което са изнесени данни за нарушения при издаване на решения от ТЕЛК към МБАЛ-Пазарджик, съобщиха от пресцентъра на Апелативна прокуратура-Пловдив. За да се изяснят фактите и обстоятелствата по случая, предстои да бъде изискана медицинска документация, снети обяснения от лекари и медицински работници, както и друг действия, които да установят дали са налице данни за извършено престъпление по Наказателния кодекс. Проверката ще приключи в най-кратки срокове.", "date": "2019.11.11", "title": "Окръжна прокуратура-Пазарджик се самосезира и образува преписка за извършени нарушения при издаване на решения на ТЕЛК"}
{"url": "http://www.focus-news.net/news/2019/11/11/2718437/kathimerini-es-priema-mehanizam-za-nalagane-na-sanktsii-na-turtsiya-zaradi-gazovite-deynosti-kray-kipar.html", "text": "Европейският съюз разкри система за налагане на санцкии на Турция заради дейностите й за проучване и добиване на газ във водите на Средиземно море край остров Кипър, но все още не са обявени имена на турски компании или официални лица, които ще бъдат засегнати от ограничителните мерки, пише електронното издание на вестник  Kathimerini . \r\nВъншните министри на страните-членки на ЕС приеха механизъм в понеделник, който позволява „да се налагат санкции на лица и компании, отговорни за, или замесени в, неразрешени сондажни дейности за въглеводороди“. \r\nСега страните-членки на Съюза ще могат да посочват имена на тези, които смятат, че трябва да влязат в санкционните списъци. \r\nОграничителните мерки ще включват забрана за пътуване на територията на ЕС и замразяване на активи на лица и компании или организации. На европейските граждани и компании ще бъде забранено да осигуряват средства на попадналите под санкциите. \r\nТурция не признава Кипър за държава и казва, че действа за защита на своите енергийни интереси и тези на турците киприоти, живеещи в северната част на разделения остров. \r\n \r\nПревод и редакция:", "date": "2019.11.11", "title": "Kathimerini: ЕС приема механизъм за налагане на санкции на Турция заради газовите дейности край Кипър"}
{"url": "http://www.focus-news.net/news/2019/11/11/2718444/vitseprezidentat-iliyana-yotova-shte-otkrie-izlozhba-s-fotografii-i-detski-risunki-ot-fonda-na-zname-na-mira.html", "text": "На 12 ноември в 17.30 часа в галерия „Сезони“ (Дом на културата „Средец“, ул. „Кракра“ №2 А) вицепрезидентът Илияна Йотова ще открие изложба с фотографии и детски рисунки от фонда на международната асамблея „Знаме на мира“. Това съобщиха от  прессекретариата на държавния глава . Изложбата е посветена на 40-годишнината от провеждането на първата асамблея. Вицепрезидентът е патрон на юбилейните чествания.", "date": "2019.11.11", "title": "Вицепрезидентът Илияна Йотова ще открие изложба с фотографии и детски рисунки от фонда на „Знаме на мира“"}
{"url": "http://www.focus-news.net/news/2019/11/11/2718443/bmchk-pleven-organizirat-esenna-kravodaritelska-kampaniya-dari-krav-spasi-zhivot.html", "text": "БМЧК - Плевен организират есенна кръводарителска кампания ,,Дари кръв - спаси живот”, предаде кореспондент на  Радио   „Фокус“  . Областният координатор  Габриела Хитова поясни, че акцията протича от 11  до 22 ноември. ,,Ако се чувствате здрави и сте на възраст между 18 и 65 години и можете да отделите около 30 минути и желаете да дарите кръв, можете да посетите Районен център по трансфузионална хематология Плевен”, каза Габриела Хитова. Тя допълни, че центърът се намира на адрес бул ,,Русе” 36 и е отворен между 7.30 и 19.00 часа.  \r\nВиолета КРЪСТЕВА", "date": "2019.11.11", "title": "БМЧК - Плевен организират есенна кръводарителска кампания ,,Дари кръв - спаси живот”"}
{"url": "http://www.focus-news.net/news/2019/11/11/2718446/okrazhen-sad-varna-ne-odobri-sporazumenie-s-mazh-obvinen-v-narkorazprostranenie.html", "text": "Варненският окръжен съд не одобри споразумение,  постигнато от Окръжна прокуратура- Варна и 38-годишния Александър С., с което той се признаваше за виновен в това, че без да има разрешително държал с цел разпространение, високорискови наркотични вещества – марихуана. Това съобщават от пресслужбата на ВОС. На 17-ти юли тази година във Варна, в Александър били открити общо 2 714.12 грама марихуана с различно съдържание на активно действащия компонент тетрахидроканабинол на обща стойност 16 284.72 лева. Обвиняемият е от село Гроздьово, област Варна, български гражданин, със средно образование, неженен, неосъждан /реабилитиран/. В предложеното споразумението, Александър С. приемаше да изтърпи наказание „лишаване от свобода“ за срок от 1 година и 11 месеца, което да бъде отложено с изпитателен срок от 3г. и 3 месеца., като наказание глоба не се предвиждаше. Съдебният състав, след като изслуша страните и се запозна със споразумението и материалите от досъдебното производство предложи промяна, тъй като намери, че определеното наказание е изключително занижено с оглед данните по делото. Според Варненския окръжен съд от една страна откритото в Александър С. количество наркотик е немалко, а от друга се касае за лице с лоши характеристични данни. Не на последно място съдът е преценил, че по делото има данни за подпомагащи престъплението, но разследването е било спряно с оглед сключване на споразумение. Поради изложените съображения съдът даде възможност на страните да обсъдят промени в споразумението. Обвиняемият обаче не прие да търпи завишаване на наказание в размер на три години „лишаване от свобода“, което да бъде отложено с 5 години изпитателен срок и налагане на глоба в размер на 5 000лв. Ето защо съдът не одобри внесеното споразумение, прекрати делото и върна материалите по него на Окръжна прокуратура- Варна.  Определението на Окръжен съд – Варна е окончателно.", "date": "2019.11.11", "title": "Окръжен съд – Варна не одобри споразумение с мъж, обвинен в наркоразпространение"}
{"url": "http://www.focus-news.net/news/2019/11/11/2718445/ministar-mladen-marinov-ekspertizi-shte-ustanovyat-dali-pozharat-v-avtomobilite-svarzani-sas-semeystvoto-na-direktorat-na-agentsiya-mitnitsi-georgi-kostov-e-umishlen.html", "text": "Експертизи ще установят дали пожарът в автомобилите, свързани със семейството на директорът на Агенция „Митници“ Георги Костов, е умишлен. Това каза пред журналисти министърът на вътрешните работи Младен Маринов, предаде репортер на  Радио „Фокус“ - Пирин . „Огънят е тръгнал от единият автомобил, който е собственост на дъщерята на Костов. Колегите още чакат експертизите, за да се види дали става въпрос за късо съединение и самозапалване или палеж. Другият автомобил,който е засегнат, просто е бил в близост и така да се каже е опушен, но не е изгорял“, каза още министър Маринов.  \r\n  „Фокус“ припомня:  \r\nПожарът възникна на 9 ноември в сутрешните часове на деня. Няма данни на място да са били открити следи от запалителни средства.  \r\nЛивия НИНОВА", "date": "2019.11.11", "title": "Министър Младен Маринов: Експертизи ще установят дали пожарът в автомобилите, свързани със семейството на директорът на Агенция „Митници“ Георги Костов, е умишлен"}
{"url": "http://www.focus-news.net/news/2019/11/11/2718449/uchenitsi-ot-profesionalna-gimnaziya-v-dobrich-shte-posetyat-stopanstvo-v-s-slaveevo-v-ramkite-na-kampaniya-super-fermer.html", "text": "Ученици от Професионалната гимназия по аграрно стопанство в град Добрич ще посетят стопанство в с. Славеево, съобщиха от пресцентъра на  Областна администрация - Добрич . Посещението е част от кампанията на Министерство на земеделието, храните и горите в партньорство с Министерство на образованието и науката (МОН), която ще се проведе под надслов: „Супер фермер“. Инициативата е насочена към учениците от професионалните гимназии по селско стопанство, които на този етап от живота си правият своя избор на професионално развитие. Целта е да се подкрепят младите хора, като им се даде възможност да се срещнат с успели фермери в нашата страна, както и да се осъществи връзка между учениците и бизнеса. Кампанията съвпада и с политиката на МОН за насърчаване на дуалното обучение, което дава възможност за подобряване капацитета на образователните институции и на работодателите за организиране и създаване на устойчиви партньорства за гарантиране на качеството на обучението. Събитията, ще се провеждат на територията на цялата страна, под формата на „Дни на отворените врати“. Учениците ще посещават стопанства на земеделски производители, бенефициенти по Програмата за развитие на \r\nселските райони (2014-2020 г.), като те ще се запознаят отблизо с дейността им. Събитието е утре – 12 ноември, от 10,00 часа.", "date": "2019.11.11", "title": "Ученици от професионална гимназия в Добрич ще посетят стопанство в с. Славеево в рамките на кампания „Супер фермер“"}
{"url": "http://www.focus-news.net/news/2019/11/11/2718450/zaradi-remont-na-vik-ot-utre-zatvaryat-za-dve-sedmitsi-chast-ot-ul-gurko.html", "text": "Във връзка с извършване на ремонтни дейности по ВиК мрежата, спират за две седмици автомобилното движение по ул. \"Гурко\", в участъка от ул. \"Трайко Китанчев\" до ул. \"Цар Симеон I\". Това съобщиха от пресцентъра на  Община Бургас  .  \r\nЗабраната влиза в сила от 10.00 ч. на 12.11.2019 г. и ще продължи до 19.00 ч. на 26.11.2019 г. Движението на МПС ще се извършва съгласно създадената временна организация.", "date": "2019.11.11", "title": "Заради ремонт на ВиК, от утре затварят за две седмици част от ул. „Гурко“"}
{"url": "http://www.focus-news.net/news/2019/11/11/2718452/s-nay-efektivnite-metodi-za-pestene-na-energiya-shte-badat-zapoznati-burgaskite-uchenitsi.html", "text": "В периода 11 - 14 ноември 2019 г. в град Бургас в ЕК \" Флора\" се провежда обучение на учители от 15 училища в Бургас за въвеждане на знания по климатични промени и енергийна ефективност в училище, подкрепено от Федералното министерство на околната среда на Република Германия в рамките на Европейската инициатива за климата (EUKI) на темата \"Климат и пестене на енергия\". Това съобщиха от пресцентъра на  Община Бургас . Учители от други 4 бургаски училища и една детска градина участваха в същото обучение в София през юни тази година. Във всички тези училища ще бъдат създадени форми на извънкласни занимания, в които учениците под ръководството на своите учители ще се грижат за пестенето на електрическата и топлинната енергия и ще предадат своите знания и умения на своите съученици и родители. За реалните си постижения ще информират редовно гражданите на Бургас. Организатори на обучението са Община Бургас, РУО Бургас, ЦПЛР - Бургас и Националния доверителен екофонд. Преподавателите в обучението са лектори от Независимия институт по околна среда в Берлин - Тилман Абрех, Кристина Класен и доц. Снежана Томова от Софийския университет. Използваме случая да изразим удовлетворението си от възможността за сътрудничество между Националния доверителен екофонд, трите институции от Бургас и Националния център за повишаване квалификацията на педагогическите специалисти към МОН.", "date": "2019.11.11", "title": "С най-eфективните методи за пестене на енергия ще бъдат запознати бургаските ученици"}
{"url": "http://www.focus-news.net/news/2019/11/11/2718447/gerb-sofiya-shte-dade-brifing.html", "text": "ГЕРБ-София ще даде брифинг в Централата на партията (пл. „България“ 1, НДК, Административна сграда, ет.17). Събитието ще се проведе днес от 16.30 ч. Това съобщиха от пресцентъра на  ПП ГЕРБ .", "date": "2019.11.11", "title": "ГЕРБ-София ще даде брифинг"}
{"url": "http://www.focus-news.net/news/2019/11/11/2718448/tass-chetirima-dushi-sa-postradali-pri-zemetresenie-v-yuzhna-frantsiya.html", "text": "Трима жители на департамента Ардеш и един жител на департамента на Дром са пострадали при земетресение с магнитуд 5,4 в Южна Франция, предава  TACC . \r\n\"Регистрирано е земетресение в района на Монтелимар-Валенс в департамента Ардеш. Трима души бяха леко ранени. Молим жителите на Льо Тей да останат на улицата и да не влизат в домовете си\", се казва в изявлението. От своя страна телевизионният канал BFM уточнява, че и тримата са били пострадали в резултат на паниката, възникнала заради труса. \r\nСпоред изявлението на кмета на Льо Тей, цитиран от радио France Bleu, около 200 къщи са били повредени, на стълбите на кметството са се появили пукнатини. Пострадали са и конструкции, които поддържат камбаните в две църкви. Местните жители в социалните мрежи публикуват снимки на напукани подове и стени на домовете си. \r\n\"Все още не са регистрирани големи щети,\" каза на свой ред префектурата на департамента Дром. \"Сегашната ситуация не изисква специални предпазни мерки, с изключение на отделни решения на местните власти.\" В същото време заместник-префектът съобщи, че най-малко един човек е ранен при срутването на скеле в Монтелимар. \r\nВластите призовават всеки, който се почувства неразположен или е ранен при земетресението, да потърси медицинска помощ незабавно. Вероятно е броят на пострадалите през деня да се увеличи. \r\nВ понеделник сутринта Централното сеизмологично бюро на Франция съобщи за земетресение с магнитуд 5,4, станало в югоизточната част на департамента Дром в 11:52 местно време (12:52 българско време), близо до град Монтелимар, разположен на границата с департамента Ардеш. Бюрото определи труса като \"силен\" и предупреди за възможни вторични трусове в близко бъдеще. Земетресението е усетено от жителите на Монпелие, Лион, Сент-Етиен, Гренобъл, Авиньон и Марсилия. \r\n \r\n  Юлиян Марков", "date": "2019.11.11", "title": "ТАСС: Четирима души са пострадали при земетресение в Южна Франция"}
{"url": "http://www.focus-news.net/news/2019/11/11/2718453/nalozhiha-efektivno-nakazanie-ot-6-mesetsa-lishavane-ot-svoboda-na-mazh-podsadim-za-upravlyavane-na-mps-s-kontsentratsiya-na-alkohol-v-kravta-ot-247-promila.html", "text": "Наложиха ефективно наказание от 6 месеца „лишаване от свобода“ спрямо Илия И. Той е признал вината си за това, че на 28.10.2019 г. в гр. Ямбол, по ул. „Матей Вълев“ в посока ул. „Янко Сакъзов“ в управлявал лек автомобил с концентрация на алкохол в кръвта си над 0.5 на 1000, а именно 2.47 на 1000, установено по надлежния ред, след като вече е бил осъждан (през 2017 г.) с влязла в законна сила осъдителна присъда, постановена са същото престъпно деяние – престъпление по чл.343б, ал.2, вр. чл.1, вр. чл.55, ал.1, т.1 от НК. \r\nНа Илия И. е наложено и наказание „лишаване от право да управлява МПС“ за срок от 2 години. Това съобщиха от  Районна прокуратура - Ямбол . \r\nСпоразумението, което е одобрено от Районен съд – Ямбол, е окончателно и има сила на влязла в законна сила осъдителна присъда.", "date": "2019.11.11", "title": "Наложиха ефективно наказание от 6 месеца „лишаване от свобода“ на мъж, подсъдим за управляване на МПС с концентрация на алкохол в кръвта от 2.47 промила"}
{"url": "http://www.focus-news.net/news/2019/11/11/2718454/", "text": "3897 е броят на имениците, празнуващи в деня на свети Мина, на територията на област Бургас. Това съобщиха за  Радио \"Фокус\" - Бургас  от Териториална дирекция \"Гражданска регистрация и административно обслужване\" към Община Бургас. В днешния ден, когато православната църква почита свети Мина - покровител на семейството, имен ден празнуват, носещите имената Мина, Минчо, Минко, Минка, Миньо, Виктор и Виктория. Общият брой на празнуващите в днешния ден на територията на град Бургас е 2007 души, като най-много - 826, са дамите, кръстени Виктория (1298 е броят им в областта). Мъжкият вариант на името -  Виктор,  носят 611 души в град Бургас (970 в областта). С името Минка са наречени 314 дами в града (1086 в цялата област Бургас),  а имената Минчо, Минко, Миньо носят 193 души в града (522 в областта). Най-малко са кръстените с име Мина - 63 в град Бургас (111 в цялата област).  \r\nМария ПОПЧЕВА", "date": "2019.11.11", "title": "3897 е броят на имениците, празнуващи в деня на свети Мина, на територията на област Бургас"}
{"url": "http://www.focus-news.net/news/2019/11/11/2718451/rayonna-prokuratura-yambol-predade-na-sad-dvama-mazhe-obvineni-za-kupuvane-na-glasove.html", "text": "Районна прокуратура – Ямбол предаде на съд Тако З. и Йордан Я., обвинени за купуване на гласове. Това съобщиха от  прокуратурата . Тако З. е обвинен за това, че на 25.10.2019 г. на два адреса в гр. Ямбол, действайки при условията на продължавано престъпление, предложил на две лица от град Ямбол, имотна облага – сума от по 50 лева за всеки от тях, с цел да ги склони да упражнят избирателното си право при провеждане на изборите за общински съветници и кмет на община Ямбол, насрочени за 27.10.2019 г., в полза на определена политическа сила с определен номер в интегралната бюлетина – престъпление по чл.167, ал.2, пр.1, вр. чл.26, ал.1 от НК. \r\nЙордан Я. е обвинен за това, че в периода от около 10.00 часа на 02.11.2019 г. до около 10.30 часа на 03.11.2019 г. в град Ямбол, действайки в условията на продължавано престъпление предложил на четири лица от град Ямбол имотна облага – парична сума в размер на 20 лева за всеки един от тях, с цел да ги склони да упражнят избирателното си право при провеждане на втори тур на изборите за кмет на община Ямбол, насрочени на 03.11.2019 г., в полза на определен кандидат – престъпление по чл.167, ал.2, пр.1, вр. чл.26, ал.1 от НК. \r\nПредстои Районен съд – Ямбол да насрочи дата и час на заседанието си.", "date": "2019.11.11", "title": "Районна прокуратура - Ямбол предаде на съд двама мъже, обвинени за купуване на гласове"}
{"url": "http://www.focus-news.net/news/2019/11/11/2718455/po-iskane-na-rayonna-prokuratura-yambol-sadat-ostavi-v-aresta-mazh-obvinen-v-zakana-s-ubiystvo-otpravena-kam-mayka-si.html", "text": "По искане на Районна прокуратура – Ямбол, съдът задържа под стража Иван С. Той е обвинен за това, че на 05.11.2019 г. в с. Бояджик, обл. Ямбол, се е заканил с убийството на своята майка с думите „Сега ще те заколя“, като опрял нож в областта на сърцето на пострадалата и това заканване е могло да възбуди основателен страх у жената – престъпление по чл.144, ал.3, вр. ал.1 от НК. Това съобщиха от  прокуратурата .Според прокурора, налице е обосновано предположение за това, че Иван С. в извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление. \r\nСъдът прие мотивите на прокурора и задържа под стража Иван С. \r\nОпределението на Районен съд – Ямбол подлежи на обжалване пред Окръжния съд в града.", "date": "2019.11.11", "title": "По искане на Районна прокуратура – Ямбол, съдът остави в ареста мъж, обвинен в закана с убийство, отправена към майка си"}
{"url": "http://www.focus-news.net/news/2019/11/11/2718459/360-metra-mrezhi-postaveni-v-rabotno-polozhenie-byaha-otkriti-sled-proverka-na-iara-vav-vodite-na-yazovir-mandra.html", "text": "360 метра мрежи, поставени в работно положение, бяха открити след проверка на ИАРА във водите на язовир \"Мандра\". Това съобщиха от  Изпълнителна агенция \"Рибарство и аквакултури\"(ИАРА) . На 7 ноември т.г. служители на сектор „Рибарство и контрол“ - Бургас извършиха проверка на язовир \"Мандра\".  При проверката е установено наличието на близо 360 метра мрежи, поставени в работно положение във водите на язовира. Мрежите са извадени от водата и иззети с констативен протокол срещу неизвестен извършител, а рибата –  около 40 кг. сребриста каракуда и платика, е дарена на Социален патронаж гр. Бургас.", "date": "2019.11.11", "title": "360 метра мрежи, поставени в работно положение, бяха открити след проверка на ИАРА във водите на язовир \"Мандра\""}
{"url": "http://www.focus-news.net/news/2019/11/11/2718458/ruse-obrazuvat-delo-po-zhalba-osporvashta-izbora-na-kmet-na-selo-katselovo-obshtina-dve-mogili.html", "text": "Във връзка с постъпила жалба от Гина Стефанова (ПП ГЕРБ), кандидат за кмет на село Кацелово, община Две могили, в Административен съд – Русе е образувано дело срещу Решение  на Общинска избирателна комисия – Две могили, с което е обявен за избран на първи тур за кмет на кметство село Кацелово Владимир Витанов (ПП СДС). Това съобщават от  пресцентъра на Административен съд – Русе . В жалбата си Гина Стефанова сочи множество нарушения, сред които лошо организационно-техническо обезпечаване на изборния процес и недостоверно отчитане, отразяване и манипулиране на резултатите от вота. С тези мотиви жалбоподателят оспорва законосъобразността на Решението на ОИК – Две могили и настоява за неговата отмяна, а обявеният избор за кмет – за недействителен. \r\nДелото ще се гледа в открито съдебно заседание в четвъртък /14 ноември/ от 13.30 часа, в съдебна зала № 1 (ет. 1).", "date": "2019.11.11", "title": "Русе: Образуват дело по жалба, оспорваща избора на кмет на село Кацелово, община Две могили"}
{"url": "http://www.focus-news.net/news/2019/11/11/2718462/sedmitsa-na-bashtata-organizira-za-peta-poredna-godina-sdruzhenie-badeshte-za-detsata-v-kazanlak.html", "text": "Сдружение „Бъдеще за децата“ организира за пета поредна година инициативата „Седмицата на бащата“, каза за  Радио „Фокус“  директорът на сдружението Мария Гинева. Тя подчерта, че тази година организаторите отправят послание за истинската връзка между децата и техните родители чрез четенето заедно: „Да четеш заедно със своето дете му вдъхва самоувереност, помагайки му да се справи в трудни ситуации, сближава те с него по неповторим начин  и започва големия разговор за ценностите и важните неща в живота.“  \r\nВ инициативите могат да се включат освен бащите и майките,дядовци, чичовци, вуйчовци, батковци и други важни за децата мъже, на които отново ще бъде обърнато специално внимание през Седмицата на бащата. \r\nСдружение „Бъдеще за децата“ ще проведе две инициативи в рамките на кампанията, които ще дадат възможност на всички участници да прекарат щастливи мигове със семейството си, с другите бащи и с приятелите на детето си. \r\nПървата е под надслов „Играй с Приказки без край“. Инициативата ще се проведе на 12-ти ноември в сградата на Комплекса за социални услуги за деца и семейства в града, с потребители на услугите и на 14-ти ноември в Детска градина „Еделвайс“ в Казанлък.   \r\nВтората инициатива е Фейсбук игра „Любимите приказки на татко и батко“, която е предназначена за приятелите и последователите на страницата на Сдружение „Бъдеще за децата“ в социалната мрежа.  \r\nПод публикацията със старта на играта всеки може да се включи с коментар, коя е неговата любима приказка от дете, коя приказка най-много обича да четете у дома с децата. В края на кампанията „Седмица на бащата“ екипът на Сдружението ще изтегли един, който ще получи подарък от организаторите. \r\n„ „Да бъдеш баща“ е национална кампания, целяща да фокусира вниманието на обществото върху значимостта на бащината роля за пълноценното развитие на детето.  \r\n \r\nСлавяна ГАЙДАРОВА", "date": "2019.11.11", "title": "„Седмица на бащата“ организира за пета поредна година Сдружение „Бъдеще за децата“ в Казанлък"}
{"url": "http://www.focus-news.net/news/2019/11/11/2718460/20-detsa-posetiha-zhivotnovadnoto-stopanstvo-na-zppk-napredak-batak-v-s-batak.html", "text": "Днес 20 деца от XI и XII клас на Професионална гимназия по аграрни технологии „Цанко Церковски“, гр. Павликени посетиха стопанството на Земеделска производствена потребителска кооперация  (ЗППК) “Напредък-Батак”, с. Батак, Община Павликени.Това съобщиха от пресцентъра на  МЗХГ . Те учат в направлението „Механизация на селското стопанство“. Събитието е част от кампанията на Министерство на земеделието, храните и горите, в партньорство с Министерство на образованието и науката (МОН) – „Супер фермер“. Собственикът на стопанството е бенефициент по подмярка 4,1 „Инвестиции в земеделски стопанства“ от Програмата за развитие на селските райони (2014-2020 г.). Неговата инвестиция е за технологична модернизация в животновъдното стопанство, като стойността на субсидията, която е получил е в размер на 411 389 лв. Кооперацията развива дейност в областта на овцевъдството, зърнопроизводството и производството на пелети за изхранване на животните. Фермерът Петър Димитров запозна учениците с основните дейности по отглеждане на овцете – хранене и доене, показа им машинния парк на стопанството, включващ плугове, сеялки и др., както и производствения цех за пелети. Инициативата има за цел да подкрепи младите хора, като им  се даде възможност да се срещнат с успели фермери в нашата страна и да осъществи връзка между учениците и бизнеса. Кампанията съвпада с политиката на МОН за насърчаване на дуалното обучение, което дава възможност за подобряване капацитета на образователните институции и на работодателите за организиране и създаване на устойчиви партньорства за гарантиране на качеството на обучението.", "date": "2019.11.11", "title": "20 деца посетиха животновъдното стопанство на ЗППК “Напредък-Батак” в  с. Батак"}
{"url": "http://www.focus-news.net/news/2019/11/11/2718457/d-r-vladimir-vladimirov-kmet-na-obshtina-kula-neka-vsichki-zaedno-da-rabotim-za-edna-oshte-po-hubava-obshtina-za-privlichane-na-investitsii-za-razkrivane-na-novi-rabotni-mesta.html", "text": "Нека всички заедно да работим за една още по-хубава община, за привличане на инвестиции, за разкриване на нови работни места, това заяви д-р Владимир Владимиров, кмет на Община Кула след  полагането на клетва на тържественото заседание на Общинския съвет. Това съобщи за  Радио „Фокус“ – Видин  д-р Владимиров. Той посочи, че през  следващите 4 години отново ще се стреми да бъде кмет на всички граждани на общината, независимо от тяхната партийна принадлежност. „През предстоящия мандат ще разчитам на вас, жителите на Кула, ще разчитам на новоизбраните общински съветници, ще разчитам на помощта на правителството. Нека всички заедно да работим, за да можем след 4 години да се поздравим с постигнати успехи“, каза д-р Владимир Владимиров.  11 общински съветници също положиха клетва на тържественото заседание. За председател на местния Общински съвет бе преизбран Димитър Цанков.  \r\nОбластният управител Албена Георгиева, която ръководи тържественото заседание в Кула посочи, че след полагането на клетва, кметът и общинските съветници са  встъпили в своите нови правомощия и отговорности. „През следващите 4 години ще имате онази сила, от която зависи развитието и просперитета на вашата община. Защото във ваши ръце е бъдещето й, и отговорността за това как ще живеят хората и в каква посока ще се развива Кула“, каза Албена Георгиева. На тържественото заседание присъстваха народните представители Владимир Тошев от ГЕРБ и д-р Цветан Топчиев от БСП .  \r\nАнна ЛОЗАНОВА", "date": "2019.11.11", "title": "Д-р Владимир Владимиров, кмет на Община Кула: Нека всички заедно да работим за една още по-хубава община, за привличане на инвестиции, за разкриване на нови работни места"}
{"url": "http://www.focus-news.net/news/2019/11/11/2718456/ministar-mladen-marinov-sluchaite-s-kashtite-za-gosti-byaha-primer-kak-sredstva-otpusnati-za-razvitieto-na-daden-region-mogat-da-se-izpolzvat-po-prestapen-nachin.html", "text": "Случаите с къщите за гости бяха пример - как средства, отпуснати за развитието на даден регион, могат да се използват по престъпен начин. Това каза пред журналисти министърът на вътрешните работи Младен Маринов, предаде репортер на  Радио „Фокус“ - Пирин . По думите му при тях се е получила компилация от добра възможност да се развиват определени региони и престъпното използване на тази възможност. Във връзка с проверките, които се извършиха в Държавен фонд „Земеделие“, министър Маринов коментира, че правят всичко възможно – там, където има проблеми и където са диагностицирани такива да се наместват. „По-важното е след това да си правят съответните анализи, да се промени законодателството и нормативната уредба, за да не се дава такава възможност“, каза още министър Маринов. По отношение цялостната борба с корупцията в България, министър Маринов припомни, че в докладите по Механизма за сътрудничество и проверка (МСП) на Европейската комисия, темата е била водеща. „Борбата на МВР с вътрешната корупция бе акцент в докладите, като бе посочена като положителна практика, така, че ние продължаваме надграждането ѝ. Знаете, че бе създаден и нов орган, който приоритетно да разследва корупцията по високите етажи от лицата, заемащи висша държавна длъжност. В тази връзка ние си взаимодействаме с Комисията за противодействие на корупцията и отнемане на незаконно придобитото имущество (КПКОНПИ), Специализираната прокуратура и  главния прокурор на Р България, тъй като всеки един такъв случай е под контрола на Върховната касационна прокуратура. Резултатите ги виждаме всички“, добави министър Маринов. Според него всеки случай, който е разкрит за корупция по високите етажи е важен с оглед противодействие на това престъпление и най-вече с оглед на генералната превенция.  \r\nЛивия НИНОВА", "date": "2019.11.11", "title": "Министър Младен Маринов: Случаите с къщите за гости бяха пример - как средства, отпуснати за развитието на даден регион, могат да се използват по престъпен начин"}
{"url": "http://www.focus-news.net/news/2019/11/11/2718463/zlaten-vek-za-maestra-krasimira-stoyanova-prof-milcho-vasilev-i-tsenko-minkin.html", "text": "Министърът на културата Боил Банов връчи най-високото отличие „Златен век” на оперната прима Красимира Стоянова, ректора на Академията за музикално и танцово изкуство в Пловдив проф. Милчо Василев и композитора, музикант и общественик Ценко Минкин. Изявените творци бяха отличени за приноса си към развитието и популяризирането на българската култура и изкуство и по повод Деня на народните будители – 1 ноември. Те получиха наградите си на тържествена церемония в Министерството на културата днес, тъй като не бяха в страната при връчването на отличията в галерия „Средец” миналата седмица. Гости на днешното събитие бяха талантливи студенти от Майсторския клас на Красимира Стоянова и преподаватели от НМА „Проф. Панчо Владигеров”. Това съобщиха от пресцентъра на  Министерство на културата . \r\nКрасимира Стоянова благодари за голямата чест - да получи най-стойностния знак в сферата на културата. „Смятам, че културата не е само нещо, което е много важно и задължително за развитието на едно общество, това е нещото, което отличава една нация от друга“, каза Маестра Стоянова при получаването на „Златен век” – огърлие и грамота. „Аз съм щастлива, че мога да бъда просто една малка прашинка от цялата тази история, от културата, от нашата нация, от всичко, което толкова велики хора са правили и продължават да правят”, допълни оперната прима. Тя благодари на Вокалния факултет на Националната музикална академия в лицето на проф. Нико Исаков, както и на младите певци, които участват в Майсторския клас. На младите тя пожела успех в живота. „Не целта е важна, важен е пътят към целта”, подчерта голяма ни оперна прима.  \r\n„Аз съм изключително развълнуван и сега си мисля, че наистина си е заслужавало толкова години да се трудиш, да работиш, за да преодолееш всички трудности”, каза ректорът на Академията за музикално и танцово изкуство в Пловдив проф. Милчо Василев при получаването на отличието Златен век” – огърлие и грамота.  \r\nКомпозиторът, музикант и общественик Ценко Минкин благодари за високото отличие и заяви, че приема наградата „Златен век“ – звезда и грамота и от името на всички български композитори и творци, „работещи на духовната нива на България”. „Наградата е и за всички онези хора, които всеки ден вдигат духа на нашия прекрасен народ”, допълни г-н Минкин.", "date": "2019.11.11", "title": "\"Златен век\" за Маестра Красимира Стоянова, проф. Милчо Василев и Ценко Минкин"}
{"url": "http://www.focus-news.net/news/2019/11/11/2718466/veliko-tarnovo-gotov-e-noviyat-trotoar-v-zapadnata-chast-na-bulevard-nikola-gabrovski.html", "text": "Завърши изграждането на новия тротоар в западната част на булевард „Никола Габровски“ в старата столица. Това съобщават от  пресцентъра на Община Велико Търново . Пешеходната алея свързва двете автобусни спирки в района между предприятието „Елмот“ АД и автогара „Запад“. \r\nНовият тротоар е с площ над 550 квадратни метра. Средствата са осигурени по инвестиционната програма на Общината.  \r\nНа финал е реконструкцията на още една пешеходна отсечка – по ул. „Рафаил Попов“. Основният ремонт обхваща източния тротоар.", "date": "2019.11.11", "title": "Велико Търново: Готов е новият тротоар в западната част на булевард „Никола Габровски“"}
{"url": "http://www.focus-news.net/news/2019/11/11/2718465/politsay-predstavi-detski-knizhki-pred-starozagorski-uchenitsi.html", "text": "Романът „Лятото на киселите краставички“ и стихосбирката „Патешка математика“ представи днес в Стара Загора авторът Гочо Гочев. На премиерата, организирана от Община Стара Загора, в залата на библиотека „Захарий Княжески“  се събраха ученици от старозагорски училища, които с интерес изслушаха автора  му зададоха безброй въпроси.Това съобщиха от пресцентъра на  Община Стара Загора . \r\nГочо Гочев е роден през 1980 г. в Димитровград. Завършва Ветеринарния техникум в Стара Загора, а след това Академия на МВР.  В момента учи „Право“ във Великотърновския университет „Св. Св. Кирил и Методий“. Работи като полицаи в Районно управление „Полиция“ в Гълъбово. Освен това е и треньор по джудо и  джу-джицу  в клуб „Бугари“, в Димитровград, в който тренират деца от всички възрасти.  \r\n„Прекрасен човек е, научи ни да бъдем борбени, затова много го обичаме“, сподели неговата състезателка Симона. \r\nСтихосбирката „Патешка математика“ съдържа 30 стихотворения за деца, чрез които всяко може да се научи да смята или да пише правилно чрез забавно поднесени правила. Тя е богато илюстрирана с рисунки от Йордан Йорданов. \r\nГолям интерес предизвика романът „Лятото на киселите краставички“ . Това е дебютен роман на автора, който обхваща взаимоотношенията и приключенията на група деца от провинциален град по време на лятната ваканция. Гочев разказа, че много обичал да чете книги, синът му, който е петокласник се оплакал, че няма какво интересно да чете. Тогава решил да напише романа. Главен герой е петокласничката Зорница Благоева. Тя храни бездомни кучета близо до блока, в който живее. Един ден те изчезват и момичето прави разследване, за да разбере къде са. В него се включват новите и приятели, с които заедно изяждат буркан кисели краставички в кварталния магазин. Малките детективи се впускат в различни приключения и вършат много добри дела. \r\nДецата поискаха да знаят, защо е такова заглавието на романа, ще има ли продължение. Питаха и за колко време го е написал, как е измислил приключенията, имат ли прототипи героите в реалния живот, дори и дали авторът обича кисели краставички. \r\nГочо Гочев отговори на всички въпроси и обеща продължението да бъде готово до зимата.", "date": "2019.11.11", "title": "Полицай представи детски книжки пред старозагорски ученици"}
{"url": "http://www.focus-news.net/news/2019/11/11/2718467/ombudsmanat-diana-kovacheva-koruptsiyata-razrushava-osnovnite-choveshki-prava-bez-ostatak.html", "text": "„Корупцията нарушава основните права на човека – и голямата, и малката корупция нарушават всички права – икономически, социални, културни, граждански и политически и ги разрушава без остатък”. Това заяви омбудсманът доц. Диана Ковачева по време на Националната научно-практическа конференция „Системно-структурни подходи за противодействие на корупцията“, организирана от правно-историческия факултет на Югозападния университет „Неофит Рилски“. Това съобщиха от пресцентъра на  омбудсмана . \r\nВъв форума участваха председателят на Конституционния съд проф. Борис Велчев, избраният от ВСС за главен прокурор Иван Гешев, министърът на вътрешните работи Младен Маринов, министърът на образованието Красимир Вълчев, председателката на Комисията по дискриминация Ана Джумалиева, зам.-министърката на правосъдието Десислава Ахладова, председателят на антикорупционната комисия в парламента Емил Димитров и др.  \r\n„Към омбудсманът често се обръщат граждани, които сигнализират за конфликт на интереси, за решения, взети в ущърб на обществото, за непрозрачно и безотчетно разходване на публични средства, с искане за сезиране на Конституционния съд или за промяна на нормативни актове. Открояват примери за лоша администрация, която отдавна вече не се свързва само с проявите на грубо и нелюбезно отношение, а която създава усещане за непрозрачност, непредсказуемост, безотчетност – среда и условия за разгръщане на корупция”, посочи доц. Ковачева. \r\nТя допълни, че за първите 10 месеца през тази година в институцията на Омбудсмана са постъпили близо 9 000 жалби, като в топ 5 при сигналите са жалбите за правото на добра администрация – 559, което е над 7% от общия им брой. Още по-тревожен по думите й е фактът, че 30% са получените сигнали на потребители на обществени услуги, които основно се жалват срещу монополите в държавата, чиито действия гражданите свързват с усещане за почтеност.  \r\n„От лошата администрация до реализирането на корупционни практики пътят е кратък, липсата на прозрачност и предсказуемост са благоприятна среда за тях. Именно реализацията на принципите на добро управление гарантира създаването на ефективна антикорупционна институционална среда, което е и възможност за осъществяване на превенция срещу корупционни практики”, подчерта още омбудсманът. \r\n„Борбата срещу корупцията не е само законодателство, макар, разбира се, това да е условие без което не може, тя не е само въпрос на преследване и наказване на извършителите на корупционни престъпления. Тя трябва да бъде част от цялостна последователна антикорупционна държавна политика, включваща превенция и обучение, както и повишаване на чувствителността и нетърпимостта на обществото към проявата на корупция. Защото подкупът винаги има две страни. И в сърцевината на такава политика би следвало да стои устойчивата и почтена институционална среда. Всяка държава трябва да изгради своята национална система за почтеност и да гарантира еднакво високо ниво на почтеност на всяка институция в нея”, заключи доц. Диана Ковачева.", "date": "2019.11.11", "title": "Омбудсманът Диана Ковачева: Корупцията разрушава основните човешки права без остатък"}
{"url": "http://www.focus-news.net/news/2019/11/11/2718468/tass-tri-silni-eksplozii-sa-stanali-v-siriyskiya-grad-kamishli.html", "text": "Три силни експлозии са станали в град Камишли, разположен в североизточната част на Сирия, на границата с Турция, съобщи сирийската държавна агенция SANA, цитирана от  TACC . \r\nСпоред информацията почти едновременно са били взривени три автомобила. Два от тях са били разположени на улица „Ал-Вахда“, почти в самия център на Камишли, а третият е избухнал пред хотел „Ал-Амин“. \r\nЗасега не се привеждат информации за пострадали хора и нанесени материални щети. \r\n \r\n  Юлиян Марков", "date": "2019.11.11", "title": "ТАСС: Три силни експлозии са станали в сирийския град Камишли"}
{"url": "http://www.focus-news.net/news/2019/11/11/2718464/zam-glavniyat-prokuror-ivan-geshev-v-rezultat-na-rabotata-mi-mnogo-hora-se-pritesnyavat-ot-tova-che-prokuraturata-aktivno-osashtestvyava-svoite-pravomoshtiya-za-protivodeystvie-na-prestapnostta.html", "text": "Не се притеснявам от предстоящата процедура в четвъртък. Това каза в Благоевград заместник главният прокурор Иван Гешев във връзка с това, че на заседанието си в четвъртък Висшият съдебен съвет (ВСС) ще обсъди указа на президента Румен Радев с който върна предложението за назначаването му за главен прокурор, предаде репортер на  Радио „Фокус“ - Пирин . Той допълни, че на 10-часовото му изслушване не е имал причини да се притеснява. „Всеки българин може да си създаде впечатление за мен и работата ми. Прецедент е, че изслушването ми беше излъчвано на живо, което не се прави в нито една европейска държава“, каза още Гешев. По отношение на това, защо се създаде напрежение около изборът му, той заяви, че в резултат на работата му през последните години много хора се притесняват от това, че прокуратурата активно осъществява своите правомощия за противодействие на престъпността. „И това, че засегнахме много сериозни икономически интереси за милиарди. Бяха повдигнати обвинения на хора, които медиите и хората наричате олигарси, някои от тях още са в ареста. Комисията за противодействие на корупцията и отнемане на незаконно придобитото имущество (КПКОНПИ) замрази огромни финансови активи, логично е да се засегнат много финансови, политически и икономически интереси. Някой хора просто се страхуват от закона, за щастие това е малък кръг от хора, които нямат практиката да го спазват“, допълни Гешев. Той отказа да коментира решението на президентът Румен Радев. „Той спази конституцията, произнесе се в обозрим срок с мотиви, обоснова се какви са причините за да върне указа, така че процедурата продължава. Аз му благодаря за това, че спази Конституцията. Дали тези аргументи ще бъдат приети, или не, ще видим“, заяви Гешев.  \r\nЛивия НИНОВА", "date": "2019.11.11", "title": "Зам. главният прокурор Иван Гешев: В резултат на работата ми много хора се притесняват от това, че прокуратурата активно осъществява своите правомощия за противодействие на престъпността"}
{"url": "http://www.focus-news.net/news/2019/11/11/2718469/boris-tsvetkov-bsp-sofiya-vnesohme-18-zapisa-ot-videokamera-na-koito-se-vizhda-moyat-oponent-v-rayon-iskar-da-se-dogovarya-s-romski-tartor-i-kriminalno-proyaveni-hora-s-prisadi.html", "text": "Внесохме в Министерски съвети и  до МВР 18 записа от видеокамера, на които се вижда кандидатът за кмет, моя опонент в район Искър, през целия изборен ден на 3-ти  се договаря с ромски тартор и криминално проявени хора с присъди. Това каза Борис Цветков, кандидат за кмет на район Искър от БСП, предаде репортер на  Агенция „Фокус“ . „Те са случайно направени, защото кметът не е преценил, че в заведението пред заведението, където се договаря има и Т-Маркет, и като в камерата са попаднали тези кадри.  Това е само едно от основанията, във всички тези протоколи, които предоставяме сигнализираме за много нарушения. Още в самата изборна кампания, използване на общински ресурси, бази. В самият изборен ден имаме поне три драстични протокола“, допълни той.   \r\nТеодора ПАТРОНОВА", "date": "2019.11.11", "title": "Борис Цветков, БСП – София: Внесохме 18 записа от видеокамера, на които се вижда моят опонент в район Искър да се договаря с ромски тартор и криминално проявени хора с присъди"}
{"url": "http://www.focus-news.net/news/2019/11/11/2718461/romania-insider-klaus-yohanis-i-viorika-danchila-otivat-na-balotazh.html", "text": "Настоящият президент на Румъния спечели първия тур на президентските избори на 10 ноември, с общ резултат от 37,8%, според частичните резултати след преброяването на 99,7% от бюлетините. Бившият премиер Виорика Данчила, ръководител на Социалдемократическата партия (СДП), остана на второ място с резултат 22,3%. Двамата отиват на балотаж на 24 ноември. Дан Барна, лидерът на Съюза „Спасете Румъния, е трети, с 14,9%, пише румънското англоезично издание  Romania Insider . \r\nБлизо до 9,36 милиона румънци са гласували на първия тур на президентските избори, от които 8,38 милиона са гласували в страната (47,66% от хората, регистрирани в избирателните списъци), а 675 000 са гласували в чужбина - рекорд за всички времена. \r\nСъществуват значителни разлики между резултатите, получени от първите трима кандидати в страната и чужбина. Йоханис е на първо място, но резултатът му в диаспората е значително по-висок - 52,9%, в сравнение с 36,7% в страната. Междувременно Виорика Данчила от СДП получава едва 2,7% от гласовете на диаспората, като се класира едва на пето място в чужбина, докато нейният резултат в страната е 23,8%. Дан Барна от „Спасете Румъния“ е на второ място в диаспората, с резултат от 27.6%, двойно повече от резултата му в страната - 14%. \r\n \r\n  Юлиян Марков", "date": "2019.11.11", "title": "Romania Insider: Клаус Йоханис и Виорика Дънчила отиват на балотаж"}
{"url": "http://www.focus-news.net/news/2019/11/11/2718471/afp-ispaniya-razkritikuva-rolyata-na-armiyata-i-politsiyata-v-ostavkata-na-boliviyskiya-prezident.html", "text": "Испания разкритикува ролята на полицията и армията на Боливия в оставката на президента Ево Моралес след продължили три седмици протести заради оспорваното му преизбиране, предава  AFP . \r\n\"Тази интервенция ни връща към моменти от миналата история на Латинска Америка\", се казва в изявление на външното министерство в  Мадрид. \r\nИспания, бившият колониален владетел на Боливия, също така призова \"всички участници да избягват да прибягват до насилие\" и \"гарантират безопасността на всички боливийци ... включително на самия бивш президент Моралес, неговите роднини и членовете на неговата администрация\". \r\nИспанското правителство заяви, че провеждането на нови избори „възможно най-скоро“ ще бъде най-добрият начин „за излизане от настоящата криза“. \r\nМоралес, който стана първият президент на Боливия, произлизащ от коренното население на страната, през 2006 г., подаде оставка в неделя, след като загуби подкрепата на ръководителите на полицията и въоръжените сили. \r\n \r\n  Юлиян Марков", "date": "2019.11.11", "title": "AFP: Испания разкритикува ролята на армията и полицията в оставката на боливийския президент"}
{"url": "http://www.focus-news.net/news/2019/11/11/2718472/irena-sokolova-pozdravi-noviya-direktor-na-rdpbzn-pernik.html", "text": "Областният управител се срещна с временно преназначения на длъжността Директор на Регионална дирекция \"Пожарна безопасност и защита на населението\" комисар Борис Борисов, съобщиха от  областната администрация . От 1 ноември 2019 г. той изпълнява функциите на своя предшественик комисар Емил Марков след неговото пенсиониране.„Уверена съм, че като доказан професионалист с безспорни качества, ще изпълнявате задачите си на ръководител в поверената Ви дирекция в Перник с необходимата оперативност, отговорност, подготвеност и запазване на добрите практики досега. Надявам се, че бъдещото ни съвместно сътрудничество ще бъде успешно, в името на хората и обществена безопасност.”, сподели на неформалната среща Ирена Соколова. Комисар Борисов е роден на 30.07.1983 г. В системата на МВР е от 2004 година. Преминал е през всички изпълнителски и ръководни позиции в структурата на пожарната. Последната изпълнявана от него длъжност е Началник на РСПБЗН – Трън след спечелен конкурс.Завършил е бакалавърска степен по «Пожарна и аварийна безопасност» в Академията на МВР и образователно-квалификационна степен «Магистър» по специалността «Инженерна безопасност» в Минно-геоложки университет - София.", "date": "2019.11.11", "title": "Ирена Соколова поздрави новия директор на РДПБЗН – Перник"}
{"url": "http://www.focus-news.net/news/2019/11/11/2718492/remont-na-dovezhdasht-vodoprovod-ostavya-bez-voda-stotitsi-abonati-vav-varna-za-polovin-denonoshtie.html", "text": "За половин денонощие стотици абонати във Варна ще останат без вода утре. Причината за неудобството е извършване на ремонт на довеждащ водопровод. Това съобщиха за  Радио „Фокус“ – Варна  от ВиК дружеството в града. Без вода на 12 ноември, от 9 до около 21 часа ще бъде част от местност „Пчелина“ и абонатите по ул. „Прилеп“ (местност „Кокарджа“).  С нарушения във водоподаването до 24 часа тази вечер се очаква да бъдат и части от три квартала и две местности в града. Става въпрос за Цветния квартал, части от кварталите „Левски“ и „Чайка“, както и за местностите „Св. Никола“, „Салтанат“ и около хотели в района на „Почивка“. \r\n \r\nДиана СТОЕВА", "date": "2019.11.11", "title": "Ремонт на довеждащ водопровод оставя без вода стотици абонати във Варна за половин денонощие"}
{"url": "http://www.focus-news.net/news/2019/11/11/2718490/ostava-ogranicheno-dvizhenieto-po-tretoklasen-pat-109-am-struma-lozenitsa-zaradi-rehabilitatsiya-na-patnoto-tyalo.html", "text": "Остава ограничено движението по път IІІ-109 АМ „Струма“ – Лозеница, заради рехабилитация на пътното тяло. Това съобщиха за  Радио „Фокус“ - Пирин  от Областно пътно управление – Благоевград. До края на годината движението от км 0+000 до км 10+754 е ограничено за всички МПС. Преминаването се извършва по обходен маршрут, а именно автомагистрала „Струма“ – п.в. „Ново Кономлади” – по общински път през селата Ново Кономлади – Капатово – Кромидово –  Хърсово – Виногради – път ІІІ-109 Лозеница – Мелник и обратно. В региона няма въведени други ограничения по републиканската пътна мрежа. Трафик е натоварен по главен път Е-79 в платното в посока София, както и по автомагистрала „Струма“ и второкласен път – 19 Симитли – Гоце Делчев. Пътните настилки са частично мокри и хлъзгави. Няма регистрирани тежки пътни инциденти. Целогодишно повишена опасност от падащи камъни има в Кресненското дефиле и в района на прохода Предел.  \r\nЛивия НИНОВА", "date": "2019.11.11", "title": "Остава ограничено движението по третокласен път -109 АМ „Струма“ – Лозеница, заради рехабилитация на пътното тяло"}
{"url": "http://www.focus-news.net/news/2019/11/11/2718473/boris-tsvetkov-bsp-sofiya-ako-az-sam-na-myastoto-na-segashniya-kmet-bih-poiskal-otvaryane-na-dokumentite-i-broene-na-byuletinite.html", "text": "Борис Цветков, БСП – София: Аз ако съм на мястото на сегашния кмет, който претендира за трети мандат, той самия да поиска отваряне на документите и броене на бюлетините , защото аз не бих могъл да управлявам с такива облаци на съмнения върху моя избор \r\nАз ако съм на мястото на сегашния кмет, който претендира за трети мандат, той самия да поиска отваряне на документите и броене на бюлетините , защото аз не бих могъл да управлявам с такива облаци на съмнения върху моя избор. Това каза Борис Цветков, кандидат за кмет на район Искър от БСП, предаде репортер на  Агенция „Фокус“ . „В тези протоколи са 40 секции с нарушения. Много недействителни бюлетини, много грешки в самото описване. Аз ако съм на мястото на сегашния кмет, който претендира за трети мандат, той самия да поиска отваряне на документите и броене на бюлетините , защото тогава тръгваш да си трети мандат кмет с така разделен район, с такива проблеми в самото отчитане, с гигантски административен натиск от хората, които имат жилища, с  вече депозираните записи до МВР, прокуратурата и Министерски съвет, аз не бих могъл да управлявам с такива облаци на съмнения върху моя избор“, подчерта той. „Призовавам да е също съгласен с едно такова повторно преброяване. Сега официално ще внесем жалба от мен като кандидат, подписана пълномощно от Калоян Паргов.  Надявам се институциите, безпристрастно, честно да си свършат работата, да установят има ли такъв административен и корпоративен, купен вот и други нарушения, които да са достатъчни точен резултат. Ако вече  е невъзможно да бъдат касирани и изборите и да бъдат нови в тези три райони на София“, каза още Цветков.  \r\nТеодора ПАТРОНОВА", "date": "2019.11.11", "title": "Борис Цветков, БСП - София: Ако аз съм на мястото на сегашния кмет, бих поискал отваряне на документите и броене на бюлетините"}
{"url": "http://www.focus-news.net/news/2019/11/11/2718470/ministar-mladen-marinov-signalite-za-kupuvane-na-glasove-na-mestnite-izbori-tazi-godina-byaha-po-malko-ot-tezi-prez-2015-godina.html", "text": "Анализът, който направихме след изборите, показва, че сигналите за купуване на гласове не са повече от тези през 2015 година. Това каза пред журналисти министърът на вътрешните работи Младен Маринов, предаде репортер на  Радио „Фокус“ - Пирин . По думите му на изборите тази година техният брой е 1 500 – 1 600, а през 2015 година са били 2 500. „Досъдебните производства тази година са по-малко от тези, които имахме на миналите избори за местна власт“, каза още Маринов. Той добави, че според последните данни на тези избори броят им е 102 срещу 127 на предходните. „Така, че като анализ и съпоставка не може да кажем, че тези избори са по-проблемни. Имаше много емоция, много сигнали, които са във фокуса на обществото. Всеки един от тях дава своето отражение“, коментира министър Маринов. Той отбеляза, че сигнали е имало от всички и срещу всички политически партии, които са участвали в изборите. „Някои от сигналите бяха по-конкретни – с посочени имена, места, автомобили, а други не толкова. По всички тях се работи. Всички са докладвани на Прокуратурата. Извършени са съответните действия“, отбеляза министър Маринов. Той посочи, че единственият показател, който е бил по-висок на тези избори е за издадените предупредителни протоколи. „След като бъде проверен сигнала и няма достатъчно данни за извършено престъпление, ние съставяме предупредителен протокол. Местните избори винаги са свързани с много емоции. На места борбата е дори за един глас“, уточни министър Маринов.  \r\nЛивия НИНОВА", "date": "2019.11.11", "title": "Министър Младен Маринов: Сигналите за купуване на гласове на местните избори тази година бяха по-малко от тези през 2015 година"}
{"url": "http://www.focus-news.net/news/2019/11/11/2718498/tass-parlamentat-na-moldova-shte-razgleda-vota-na-nedoverie-sreshtu-pravitelstvoto-vav-vtornik.html", "text": "Парламентът на Молдова ще разгледа искането на Партията на социалистите на Република Молдова (ПСРМ) да се гласува вот на недоверие на правителството на Мая Санду на пленарно заседание във вторник, 12 ноември, заяви прессекретарят на парламента Лилия Ангел, цитирана от  TACC . \r\n\"Вот на недоверие ще бъде обсъден във вторник. Заседанието е насрочено за 10:00 часа (времето съвпада с българското)\", каза тя. \r\nКонфликтът възникна около избора на нов главен прокурор, който, според властите, ще има ключова роля в реформата на правосъдната система и демонтирането на системата, изградена от олигарха и бивш лидер на Демократическата партия Владимир Плахотнюк. Премиерът реши лично да избере кандидатите за тази позиция, но ПСРМ се противопостави. От социалистическата партия обясниха, че инициативата на Санду не е обсъждана в коалицията и също така противоречи на конституцията. Според основния закон на страната Висшият прокурорски съвет предлага кандидат за главен прокурор за одобрение от президента. \r\n \r\n  Юлиян Марков", "date": "2019.11.11", "title": "ТАСС: Парламентът на Молдова ще разгледа вота на недоверие срещу правителството във вторник"}
{"url": "http://www.focus-news.net/news/2019/11/11/2718495/sport-blez-matyuidi-nyama-da-mozhe-da-igrae-za-frantsiya-v-predstoyashtite-kvalifikatsii.html", "text": "Футбол: Полузащитникът на Ювентус Блез Матюиди отпадна от състава на Франция за последните две евроквалификации срещу Молдова и Албания тази седмица. 32-годишният футболист е получил контузия на ребрата по време на мача срещу Милан. \r\nОт Френската футболна федерация потвърдиха новината, като заявиха, че направените изследвания са изяснили, че футболистът няма да вземе участие в предстоящите мачове.", "date": "2019.11.11", "title": "Спорт: Блез Матюиди няма да може да играе за Франция в предстоящите квалификации"}
{"url": "http://www.focus-news.net/news/2019/11/11/2718499/vremenno-dvizhenieto-na-patya-bozhurishte-slivnitsa-v-posoka-dragoman-se-osashtestvyava-v-ednata-lenta-poradi-katastrofa.html", "text": "Временно движението при км 34 на път I-8 Божурище - Сливница в посока Драгоман се осъществява в една лента поради пътнотранспортно произшествие. Това съобщиха от  Агенция \"Пътна инфраструктура\" . \r\nШофьорите е необходимо да се движат с повишено внимание и съобразена скорост, като спазват указанията на \"Пътна полиция\".", "date": "2019.11.11", "title": "Временно движението на пътя Божурище - Сливница в посока Драгоман се осъществява в едната лента поради катастрофа"}
{"url": "http://www.focus-news.net/news/2019/11/11/2718474/natsionalna-konferentsiya-svarzana-s-protivodeystvieto-na-koruptsionnite-prestapleniya-v-balgariya-se-provezhda-v-blagoevgrad.html", "text": "Национална конференция, свързана с противодействието на корупционните престъпления в България се провежда в Благоевград, предаде репортер на  Радио „Фокус“ – Пирин.   Научно-практическа конференция е на тема „Системно-структурни подходи за подобряване на противодействието срещу корупционни престъпления в Република България“. Тя се провежда под патронажа на главния прокурор на Република България Сотир Цацаров, който не успя да присъства на събитието, заради неотложни служебни ангажименти, но в Благоевград пристигна заместник главният прокурор Иван Гешев, председателят на Конституционния съд на Р България проф. дюн Борис Велчев, както и министърът на вътрешните работи Младен Маринов и министъра на образованието и науката Красимир Вълчев. Форумът е с продължителност два дни и е посветен на проблемите на борбата с корупцията и корупционните престъпления. Основната му цел е да ангажира вниманието на научната общност и представителите на органите на съдебната власт. Акцентът е поставен върху дискутирането на предложения за изменение и допълнение на действащото законодателство и на възможни механизми за подобряване на взаимодействието между всички компетентни органи. Като резултат от обсъжданията и дискусиите ще бъде изготвен и отпечатан сборник с представените доклади от участниците в събитието. \r\nРекторът на ЮЗУ „Неофит Рилски“ проф. д-р Борислав Юруков приветства присъстващите като заяви, че за него е изключително приятно да са домакини на такъв престижен форум. „Формулировката на темата на конференцията предполага едно разглеждане на съществуващото законодателство в Р България и търсенето на възможни предложения и нови решения за подобряване на борбата с корупцията и осигуряване правата на гражданите. Искам да отбележа, че в нашият университет, в специалностите „Право“ и „Национална сигурност“, съгласно учебните планове и програми, магистрите и бакалаврите задълбочено изучават въпросите, свързани с превенцията и противодействието на корупцията“, каза още проф. д-р Юруков. Той коментира, че в Правно-историческият факултет работят хора, които има изграден авторитет.  \r\nЛивия НИНОВА", "date": "2019.11.11", "title": "Национална конференция, свързана с противодействието на корупционните престъпления в България се провежда в Благоевград"}
{"url": "http://www.focus-news.net/news/2019/11/11/2718497/tsvetomir-paunov-gerb-pp-gerb-nyama-da-dopusne-da-bade-postoyanno-obekt-na-tvardeniya-i-vnusheniya-koito-ne-otgovaryat-na-istinata.html", "text": "Изборите свършиха, но за съжаление езикът на омразата, манипулативните внушения и опитите за дискредитиране на опонента никога няма да напуснат някои от кандидатите в местните избори и няма да излязат от някаква друга форма на нормална политическа комуникация. Ние като отговорна политическа партия няма да допуснем да бъде постоянно обект на твърдения и внушения, които не отговарят на истината. Това каза председателят на Националния предизборен щаб на ГЕРБ и областен координатор на партията в София Цветомир Паунов по време на брифинг на партията, предаде репортер на  Агенция „Фокус“ . „Ако г-жа Манолова, която постоянно „сапунисва“ своя имидж и търси оправдания за загубата си на изборите, продължава в този план, не я очаква нищо добро в нейни бъдещи политически проекти“, заяви той. По думите му по време на предизборната кампания е имало какви ли не безпочвени обвинения към кмета на район „Искър“ г-н Ивайло Цеков. „Той беше наричан по всякакъв начин и се правеха опити да бъде дискредитиран по всякакъв начин“, каза още Пауонов. Той е на мнение, че когато загубиш избори, трябва да го приемеш нормално и да продължиш напред и допълни, че  това напрежение не може да продължава така в политическия живот. „БСП отсега нататък ще създава само хаос. Ние имаме документирано как в някои райони е имало готови бюлетини, напечатани с гласа за Мая Манолова – нещо, в което обвинява ГЕРБ самата тя“, подчерта Паунов.  \r\nЗорница КОСТАДИНОВА", "date": "2019.11.11", "title": "Цветомир Паунов, ГЕРБ: ПП ГЕРБ няма да допусне да бъде постоянно обект на твърдения и внушения, които не отговарят на истината"}
{"url": "http://www.focus-news.net/news/2019/11/11/2718496/izticha-srokat-za-obshtestveno-obsazhdane-na-proekta-na-naredba-za-prilagane-na-novata-trigodishna-natsionalna-programa-po-pchelarstvo-za-perioda-2020-2022-g.html", "text": "Днес изтича срокът за обществено обсъждане на Проекта на Наредба за прилагане на новата тригодишна Национална програма по пчеларство 2020-2022 г. След отразяване на постъпилите бележки, тя ще бъде публикувана в Държавен вестник. Веднага след това ще бъде отворен и приемът на заявления за подпомагане по Програмата. Финансовите средства за 2020 г. в размер на 6 399 405 лева, от които 50% са от националния бюджет. Бюджетът по програмата за тригодишния периода 2020-2022 г. е с 35 % повече от този за предходния период - общо 19 199 412 лева. Към момента са изплатени 3 677 335 лева за 2019 г., което е 77% от определения годишен бюджет. Това съобщиха от пресцентъра на  МЗХГ . \r\nНаредбата поставя акцент на пчеларските сдружения и организации на производители на пчелен мед и пчелни продукти, с цел преодоляване на раздробеността и съществуващото разединение в сектора към настоящия момент. Тези неправителствени организации ще бъдат ползватели на помощта. По голямата част от мерките и дейностите в нея са свързани с обучение на пчелари за прилагане на добри практики при отглеждане на пчелните семейства. Тя има за цел да промотира произведените пчелни продукти, достигайки директно до крайния потребител чрез организиране на базари. Те ще могат да кандидатстват и за доказване на резистентност към причинителя на заболяването вароатоза, което нанася най-големи щети в сектора. За първи път в проектонаредбата е предвидено финансиране за изследване разпространението на нозематозата, както и за наличие на остатъчни количества пестициди в хранителните запаси на пчелните семейства. \r\nПрез 2019 г. на земеделските стопани (ЗС), отглеждащи пчели, беше предоставено трикратно подпомагане под формата на държавна помощ от типа de minimis, като осигурените финансови средства са в размер на 8 600 000 лв. По две от подпомаганията, право да получат финансова помощ имаха всички регистрирани земеделските стопани, притежаващи 20 и повече пчелни семейства, реализирали на пазара качествен пчелен мед. Общият размер на подпомагане за едно пчелно семейство бе в размер на 13,47 лв.  За първи път беше предоставена финансова помощ от 118 лв. за компенсиране на разходи при подмор на пчелни семейства, в следствие на проведени нерегламентирани растителнозащитни мероприятия.  \r\nМЗХГ създаде и Консултативен съвет по пчеларство, в който участват представители на всички регистрирани неправителствени организации в сектора. За ограничаване отравянията на пчелните семейства се предприе и промяна на Наредба №13 от 2016 г. за мерките за опазването на пчелите и пчелните семейства от отравяне и начините за провеждане на растителнозащитни, дезинфекционни и дезинсекционни дейности, като е създадена работна група. Министерството на земеделието, храните и горите предприе засилени мерки за контрол по повод въведена ограничена употреба на неоникотиноиди. Беше облекчена и регистрацията на биопестициди и щадящи пчелите Продукти за растителна защита (ПРЗ). \r\nС цел по-добрата информираност на земеделските стопани на интернет страницата на БАБХ са публикувани Регистър на издадените разрешения за прилагане на продукти за растителна защита чрез въздушно пръскане и Списък на разрешените за употреба инсектициди, като тези опасни за пчелите са със знак SPe8. \r\nЗа по-добра и навременна информираност на пчеларите, за провеждане на растителнозащитни мероприятия се работи по изграждане на електронна оповестителна система. За подобряване на контрола от 15 март 2020 г. ще стартират дежурства на инспектори от ОДБХ, включително и в почивните дни, които ще са на разположение при сигнали за нерегламентирани третирания с ПРЗ. За подобряване на пчелната паша през следващата година се предвижда залесяване на над 20 хил. дка с медоносна растителност.", "date": "2019.11.11", "title": "Изтича срокът за обществено обсъждане на Проекта на Наредба за прилагане на новата тригодишна Национална програма по пчеларство за периода 2020-2022 г."}
{"url": "http://www.focus-news.net/news/2019/11/11/2718491/sedmitsa-na-bashtata-otbelyazvat-v-detska-gradina-zdravets-v-kazanlak.html", "text": "С поредица от инициативи в Детска градина „Здравец“ бе отбелязана националната инициатива „Седмица на бащата“, каза за  Радио „Фокус“  директорът на детското заведение Митра Николова. Тя поясни, че са реализирани различни дейности като „ Сготвих с татко”, изложба със снимки „ Бащи и деца” , футболен  турнир между отборите на бащите и децата съвместно с Детски футболен клуб „Филипов 2014”. „Проведоха се три футболни срещи на новото футболно игрище в двора на детската градина, като децата на четири, пет и шестгодишна възраст се оказаха по-добри от своите родители“, подчерта Митра Николова.  \r\nСлавяна ГАЙДАРОВА", "date": "2019.11.11", "title": "„Седмица на бащата“ отбелязват в Детска градина „Здравец“ в Казанлък"}
{"url": "http://www.focus-news.net/news/2019/11/11/2718502/afp-shestima-dushi-sa-zaginali-pri-eksploziite-v-siriyskiya-grad-kamishli.html", "text": "Три едновременни атентата предизвикаха смъртта на най-малко шестима цивилни, a повече от 20 души са ранени в града с преобладаващо кюрдското население Камишли в Североизточна Сирия в понеделник, съобщи кюрдски източник, цитиран от  AFP . \r\nНикой не пое първоначално отговорност за взривовете, но те са станали малко след като „Ислямска държава“ заяви, че е отговорна за убийството в същия ден на католически свещеник от същия град. \r\nВ Камишли кореспондент на AFP e видял овъглени автомобили и дим да се издигат от мястото на взривовете. \r\nСирийската обсерватория за човешки права, базирана в Лондон, която разчита на собствени източници вътре в Сирия, заяви, че две коли-бомби и мотоциклет, пълен  с експлозиви, са се взривили на пазар и близо до училище в града. \r\nПовече от 20 души са ранени при едновременните атаки, заяви Обсерваторията. \r\n \r\n  Юлиян Марков", "date": "2019.11.11", "title": "AFP: Шестима души са загинали при експлозиите в сирийския град Камишли"}
{"url": "http://www.focus-news.net/news/2019/11/11/2718500/zhena-e-pochinala-sled-kato-e-samokatastrofirala-v-kraypatno-darvo-na-patya-bozhurishte-slivnitsa.html", "text": "Лек автомобил е самокатострафирал  в крайпътно дърво на пътя Божурище – Сливница в посока Драгоман. На място е починала жената, управлявала автомобила. Това съобщиха за  Агенция „Фокус“  от ОДМВР – София област. На място се извършва оглед и движението се регулира от \"Пътна полиция\". \r\nРени ТОМОВИЧ", "date": "2019.11.11", "title": "Жена е починала, след като е самокатастрофирала в крайпътно дърво на пътя Божурище – Сливница"}
{"url": "http://www.focus-news.net/news/2019/11/11/2718503/lorita-radeva-gerb-v-rayon-iskar-prez-tseliya-predizboren-protses-ne-spryaha-nito-lazhite-nito-manipulatsiite-i-obvineniyata-kam-partiyata.html", "text": "Потвърждавам, че в район „Искър“ така, както се случи на национално ниво, през целия предизборен процес не спряха нито лъжите, нито манипулациите, нито нападките и обвиненията. Това каза общинският съветник от ГЕРБ Лорита Радева по време на брифинг на партията, предаде репортер на  Агенция „Фокус“ . „Сблъскахме се със ситуации на неизпълнение на изборното законодателство и неговото нарушаване с поставяне на рекламни материали на непозволени места. В 78 секционни комисии в район „Искър“ са представени всички парламентарно представени политически сили“, посочи тя. Радева определи като недостоверни всякакви опити на Борис Цветков от БСП да се твърди, че представители на ГЕРБ са манипулирали изборните резултати. „Ние не възразяваме срещу всякакви проверки, които могат да бъдат извършени. За мен не е изненада поведението на г-н Цветков. Той е човекът, който като общински съветник в мандата си от 2003 до 2007 г. стана проводник на онзи общински съвет, който се разпореди и унищожи едно от детските заведения в района“, допълни тя. По думите ѝ със своите обвинения Цветков иска да извлече дивиденти и да прикрие фактите, че не е свършил никаква работа. \r\nЗорница КОСТАДИНОВА", "date": "2019.11.11", "title": "Лорита Радева, ГЕРБ: В район „Искър“ през целия предизборен процес не спряха нито лъжите, нито манипулациите и обвиненията към партията"}
{"url": "http://www.focus-news.net/news/2019/11/11/2718505/nyama-vavedeni-ogranicheniya-po-patishtata-v-sliven-i-oblastta.html", "text": "Няма въведени ограничения по пътищата в Сливен и областта. Трафикът е интензивен,  но без задръствания, съобщиха от  Областно пътно управление - Сливен. Пътните настилки са сухи и нормално проходими. \r\n \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\n \r\nВременно са въведени следните ограничения за движение на МПС : \r\n \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.", "date": "2019.11.11", "title": "Няма въведени ограничения по пътищата в Сливен и областта"}
{"url": "http://www.focus-news.net/news/2019/11/11/2718501/aktsenti-v-sutreshniya-blok-dobro-utro-balgariya-po-radio-fokus-na-12-noemvri.html", "text": "Комисията по бюджет и финанси прие бюджета на НЗОК за 2020 г. на първо четене. Парите за здраве на Касата ще бъдат разгледани на извънредно заседание от пленарна зала във вторник. Опозицията обаче не одобри разчетите за догодина. Ще се намери ли решение на притеснителните моменти? Отговорите търсим с д-р Нигяр Джафев, народен представител от ПГ на ДПС и член на комисията по здравеопазване в НС. Повече от 15 дни след местните избори, вотът продължава да бъде актуална тема. Настоявания за касиране на вота в различни райони на страната, включително и столицата. Кой печели от този законов механизъм и как изглежда той у нас? По темата разговаряме с Борислав Цеков от Института за модерна политика. Ще ви върнем и към първите проучвания на хълма „Трапезица“ във Велико Търново до днес. Какво ангажира вниманието на археолозите през този сезон? Отговорите ще даде материалът, подготвен от Рени Атанасова от Радио „Фокус“-Велико Търново. В минутите след 9 часа Тони Михайлов от Радио „Фокус“-Пловдив ще насочи вниманието ни към доброволчеството и шестите годишни номинации „Донка Пашкова”.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.11.11", "title": "Акценти в сутрешния блок „Добро утро, България“ по Радио „Фокус“ на 12 ноември"}
{"url": "http://www.focus-news.net/news/2019/11/11/2718504/pregled-na-mezhdunarodnite-novini-do-18-chasa-agentsiya-fokus.html", "text": "Съвместните военни учения на Русия и Сърбия ще станат ежегодни. Това заяви в ефира на радио „Ехото на Москва“ командващият войските за ПВО-ПРО Юрий Грехов, предава  РИА Новости . \r\n„Планираме да провеждаме ученията ежегодно, по ред – една година в Русия, една година в Сърбия... За следващата година планираме да проведем учения не само със зенитни оръжия по наземни цели, но и със зенитно-управляеми ракетни по реални мишени, които ще донесем със себе си“, заяви Грехов. \r\nРуско-сръбските учения за ПВО „Славянски щит 2019“ се състояха за първи път и имаха два етапа. Първият се проведе през септември тази години на база на Центъра за бойна подготовка на Въздушно-космическите сили (ВКС) на Русия в Астраханска област. Вторият етап се проведе от 23 до 29 откомври 2019 година на авиобазата „Байтаница“ и военния полигон „Пасулянски ливади“ в Сърбия. \r\n*** \r\n \r\n  Министър-председателят на южната ни съседка Кириакос Мицотакис приветства китайския президент Си Дзинпин в Гърция, като изрази надежда, че официалното посещение ще доведе до по-широко сътрудничество между двете страни. Очаква се в рамките на официалната визита двете страни да подпишат 16 споразумения, съобщава електронното издание на атинския ежедневник  Kathimerini . \r\n„Неотдавнашното ми посещение в Шанхай и Вашето днес откриват нова ера в отношенията ни. Надявам се това посещение да бъде крайъгълен камък в по-нататъшното задълбочаване на нашите двустранни отношения“, цитира изданието думите на гръцкия премиер. \r\n„Както видяхте в Шанхай, Китай се ангажира с икономическо отваряне. Вярвам, че нашето сътрудничество може да доведе до комбинация от нашите възможности“, отговори на свой ред Си Дзинпин. \r\nОчакват се двамата лидери да подпишат 16 споразумения. Те също така ще посетят пристанището на Пирея, най-голямото и мажоритарно притежание на китайския пристанищен оператор Cosco. То също така е и най-голямата китайска инвестиция в Гърция. Наскоро Cosco получи одобрение за нов инвестиционен план, който включва изграждането на нов товарен терминал.Си Дзинпин също ще присъства на откриването на първия клон на Китайската банка в страната.  \r\nКитайският президент започна официалното си посещение с обичайно полагане на венец пред Паметника на Неизвестния войник на площад „Синтагма“, където към него се присъедини министърът на външните работи на Гърция Никос Дендиас. След това той бе посрещнат  от гръцкия си колега Прокопис Павлопулос, който посети Китай миналия май и отбеляза, че посещението на Си „поставя печат“ на двустранните отношения. \r\n„Ние ще изпълним нашата част да отворим пътя на Китай към ЕС“, увери Павлопулос, а Си Дзинпин отговори, че има „високи очаквания“ за бъдещето на гръцко-китайските отношения. \r\n*** \r\n \r\n  Лидерът на испанската партия „Сиудаданос“ (Гражданите) Алберто Ривера си подаде оставката един ден след катастрофалния резултат на дясноцентристката фракция на парламентарните избори в неделя, предава  AFP . \r\n„Сиудаданос“, която бе разтърсена от вътрешни разделения относно стратегията, спечели само 10 кресла в 350-местния парламент, докато на изборите през април имаше 57. \r\n*** \r\n \r\n  Министерството на отбраната на Черна гора е получило донация от Турция на стойност 15 милиона евро, които ще бъдат използвани за закупуването на 80 превозни средства, предава македонската информационна агенция  „Макфакс“ , като се позовава на материал от  Sputnik . \r\nСъответното е договорено в рамките на посещението на черногорския министър на отбраната Предраг Бошкович в Турция за среща с колегата му Хулуси Акар в началото на октомври. Тогава е било подписано споразумение за военно-финансова подкрепа за Черна гора от страна на Турция. \r\nСпоразумението предвижда дарение от 100 млн. турски лири (15 млн. евро) и оборудване от турски производители в отбранителна промишленост, съобщават медиите в Подгорица, позовавайки се на източници в черногорското военно министерство. \r\n„Прогнозите са, че парите ще бъдат достатъчни за осигуряване на 80 превозни средства. Проектът ще бъде поетапно изпълнен през следващите пет години, а темпът на закупуване на машините ще зависи от одобрения годишен фонд от Турция\", поясняват представители на военното ведомство в Подгорица. \r\nЗасега няма точна информация за това какви превозни средства ще бъдат доставяни, но според портала Balkan Security Network може да става въпрос за машини от турската фирма BMC. Черна гора очаква също дарение от 30 автоматични пушки, произведени от Турция, 15 MPT-55 с и 15 MPT-76 на стойност 38 477 евро. \r\n*** \r\n \r\n  Лидерът на „Партия Брекзит“ на Найджъл Фараж заяви, че фракцията му няма да издига кандидати в 317-те избирателни района, които Консервативната партия спечели на изборите през 2017-та година, но ще се състезава за всички останали, предава  Reuters . \r\nВ значителен тласък за премиера Борис Джонсън преди изборите на 12 декември, Фараж заяви, че не иска партиите, които се обявяват срещу Брекзит, да спечелят изборите, така че оттегля кандидатите си за 317 от 650-те места за разпределяне. \r\n„Партията Брекзит няма да оспорва 317 места, които консерваторите спечелиха на последните избори“, увери политикът. „Това, което ще направим, е да концентрираме общите си усилия върху всички места, заети от Лейбъристката партия, които напълно нарушиха манифеста си от 2017-та“. \r\n„Нашите действия ще предотвратят провеждането на втори референдум“, заяви Фараж. „Също така ще се изправим срещу останалите партии, които искат оставане в ЕС“. \r\n*** \r\n \r\n  Тялото на основателя на организацията „Белите каски“, бившият британски военен Джеймс Льо Мезюрие, е открито в понеделник на една от улиците в Истанбул, предава  TACC , като се позовава на информация от турския телевизионен канал  NTV . \r\nТялото e открито в квартал Бейоглу от местни жители, които са се отправяли към близка джамия за молитва. Извършен е оглед, при който е било установена самоличността на починалия. Уточнява се, че при тялото не са открити документи. \r\nПолицията разпита вдовицата на Льо Мезюрие, с която той е живеел в Истанбул.Съгласно думите й, той приемал хапчета за сън. Полицията е прегледала записите от камерите за наблюдение и е установила, че през нощта в сградата не са влизали непознати. \r\nДруг телевизионен канал -  CNN  съобщава, че по лицето и тялото на Льо Мезюрие са намерени прорези, констатирани са и фрактури на крайниците. Към момента разследването се придържа към версията, че смъртта е настъпила в резултат на падане от голяма височина, от прозорец или от балкона на апартамента му. \r\nОрганизацията „Бели каски\" (официалното й име е „Сирийска гражданска защита\") е създадена в Сирия през 2014 г. Тя стана известна с публикуването в интернет на снимки и видеа за предполагаеми химически атаки на правителството на президента Башар Асад. В същото време организацията беше многократно обвинена за „постановъчен характер“ на представяните от нея материали, припомня ТАСС. \r\n*** \r\n \r\n  Испанската социалистическа работническа партия (ИСРП) обеща в понеделник да действа бързо, за да състави правителство, след като нейният председател и действащ премиер на страната Педро Санчес заложи на повторни избори, за да затвърди властта си. Вместо това обаче неделният вот не излъчи ясен победител, а показа скок в резултатите на крайната десница, отбелязва  Reuters . \r\n„Ще се опитаме да спазим обещанието си да съставим правителство възможно най-бързо, защото страната се нуждае от това“, заяви Хосе Луис Абалос ИСРП в изявление за местно радио. На въпрос дали може да бъдат насрочени нови избори Абалос отговори: „Напълно го изключвам. Това би било институционален провал\". \r\nБалансът на властта между традиционните идеологически блокове се промени след изборите през април, но разбиването на гласовете за консервативните партии той се измести значително. Съгласно разпространените към момента данни, ИСРП печели 120 от 350 места в парламента, или три по-малко спрямо гласуването през април. \r\nКонсервативната Народна партия (НП) спечели 88 места, повече спрямо последните избори. Тежък удар понесе партията „Граждани“, която падна от 57 на едва 10 места в парламента. Така партията бе изместена като трета политическа сила в страната от крайнодясната „Вокс“, която спечели 52 депутатски кресла. \r\nСанчес изключи създаването на широка коалиция с НП, но и не успя по-рано през годината да се договори с „Унидас Подемос“ за коалиция. За да бъде назначен на премиерския пост обаче, той ще се нуждае поне от мълчаливата подкрепа на другу партии в парламента.   \r\n*** \r\n \r\n Европейският съюз разкри система за налагане на санцкии на Турция заради дейностите й за проучване и добиване на газ във водите на Средиземно море край остров Кипър, но все още не са обявени имена на турски компании или официални лица, които ще бъдат засегнати от ограничителните мерки, пише електронното издание на вестник  Kathimerini . \r\nВъншните министри на страните-членки на ЕС приеха механизъм в понеделник, който позволява „да се налагат санкции на лица и компании, отговорни за, или замесени в, неразрешени сондажни дейности за въглеводороди“. \r\nСега страните-членки на Съюза ще могат да посочват имена на тези, които смятат, че трябва да влязат в санкционните списъци. \r\nОграничителните мерки ще включват забрана за пътуване на територията на ЕС и замразяване на активи на лица и компании или организации. На европейските граждани и компании ще бъде забранено да осигуряват средства на попадналите под санкциите. \r\nТурция не признава Кипър за държава и казва, че действа за защита на своите енергийни интереси и тези на турците киприоти, живеещи в северната част на разделения остров. \r\n*** \r\n \r\n  Черна гора сключи договор със САЩ за доставката на 67 бронирани автомобила модел „Хамър“ на стойност 36 млн. долара, съобщава електронното издание на първия вестник в югозападната ни съседка -  „Нова Македония“ . \r\nТова е първата покупка на военни превозни средства за черногорската армия за последните 40 години. Очаква се първата партида на „Хамър“-ите да бъде доставена през следващата година. Според редакцията Черна гора ще бъде първата държава в Европа, чиято армия разполага с подобни машини. Те ще бъдат закупени на кредит, стана ясно от публикации в медиите.  \r\nСпоред средствата за масова информация САЩ са одобрили отпускането на 110 млн. долара помощ за четири страни в региона като част от програма за замяна на бойни системи от съветско време с оръжие от западен произход. Пентагонът ще плати за закупуване на изтребители за армиите на Хърватия и Северна Македония, и за хеликоптери за военните на Босна и Херцеговина и Албания. Инвестициите в модернизацията на черногорските военни обаче са скромни в сравнение с това, което правят съседните страни през последните години, коментира изданието. Сърбия и Хърватия инвестират стотици милиони в нови самолети, хеликоптери и други оръжия.  \r\nСлед влизането си в НАТО военният бюджет на Черна гора непрекъснато се увеличава и ще продължи да нараства, докато не бъде изпълнено изискването за отделянето на 2% от БВП на страната за нуждите на отбраната. Очаква се това да бъде постигнато през 2024 г. \r\n*** \r\n \r\n Трима жители на департамента Ардеш и един жител на департамента на Дром са пострадали при земетресение с магнитуд 5,4 в Южна Франция, предава  TACC . \r\n\"Регистрирано е земетресение в района на Монтелимар-Валенс в департамента Ардеш. Трима души бяха леко ранени. Молим жителите на Льо Тей да останат на улицата и да не влизат в домовете си\", се казва в изявлението. От своя страна телевизионният канал BFM уточнява, че и тримата са били пострадали в резултат на паниката, възникнала заради труса. \r\nСпоред изявлението на кмета на Льо Тей, цитиран от радио France Bleu, около 200 къщи са били повредени, на стълбите на кметството са се появили пукнатини. Пострадали са и конструкции, които поддържат камбаните в две църкви. Местните жители в социалните мрежи публикуват снимки на напукани подове и стени на домовете си. \r\n\"Все още не са регистрирани големи щети,\" каза на свой ред префектурата на департамента Дром. \"Сегашната ситуация не изисква специални предпазни мерки, с изключение на отделни решения на местните власти.\" В същото време заместник-префектът съобщи, че най-малко един човек е ранен при срутването на скеле в Монтелимар. \r\nВластите призовават всеки, който се почувства неразположен или е ранен при земетресението, да потърси медицинска помощ незабавно. Вероятно е броят на пострадалите през деня да се увеличи. \r\nВ понеделник сутринта Централното сеизмологично бюро на Франция съобщи за земетресение с магнитуд 5,4, станало в югоизточната част на департамента Дром в 11:52 местно време (12:52 българско време), близо до град Монтелимар, разположен на границата с департамента Ардеш. Бюрото определи труса като \"силен\" и предупреди за възможни вторични трусове в близко бъдеще. Земетресението е усетено от жителите на Монпелие, Лион, Сент-Етиен, Гренобъл, Авиньон и Марсилия. \r\n*** \r\n \r\n Настоящият президент на Румъния спечели първия тур на президентските избори на 10 ноември, с общ резултат от 37,8%, според частичните резултати след преброяването на 99,7% от бюлетините. Бившият премиер Виорика Данчила, ръководител на Социалдемократическата партия (СДП), остана на второ място с резултат 22,3%. Двамата отиват на балотаж на 24 ноември. Дан Барна, лидерът на Съюза „Спасете Румъния, е трети, с 14,9%, пише румънското англоезично издание  Romania Insider . \r\nБлизо до 9,36 милиона румънци са гласували на първия тур на президентските избори, от които 8,38 милиона са гласували в страната (47,66% от хората, регистрирани в избирателните списъци), а 675 000 са гласували в чужбина - рекорд за всички времена. \r\nСъществуват значителни разлики между резултатите, получени от първите трима кандидати в страната и чужбина. Йоханис е на първо място, но резултатът му в диаспората е значително по-висок - 52,9%, в сравнение с 36,7% в страната. Междувременно Виорика Данчила от СДП получава едва 2,7% от гласовете на диаспората, като се класира едва на пето място в чужбина, докато нейният резултат в страната е 23,8%. Дан Барна от „Спасете Румъния“ е на второ място в диаспората, с резултат от 27.6%, двойно повече от резултата му в страната - 14%. \r\n*** \r\n \r\n Испания разкритикува ролята на полицията и армията на Боливия в оставката на президента Ево Моралес след продължили три седмици протести заради оспорваното му преизбиране, предава  AFP . \r\n\"Тази интервенция ни връща към моменти от миналата история на Латинска Америка\", се казва в изявление на външното министерство в  Мадрид. \r\nИспания, бившият колониален владетел на Боливия, също така призова \"всички участници да избягват да прибягват до насилие\" и \"гарантират безопасността на всички боливийци ... включително на самия бивш президент Моралес, неговите роднини и членовете на неговата администрация\". \r\nИспанското правителство заяви, че провеждането на нови избори „възможно най-скоро“ ще бъде най-добрият начин „за излизане от настоящата криза“. \r\nМоралес, който стана първият президент на Боливия, произлизащ от коренното население на страната, през 2006 г., подаде оставка в неделя, след като загуби подкрепата на ръководителите на полицията и въоръжените сили. \r\n*** \r\n \r\n Газът ще започне да тече по газопровода „Турски поток“ от България към Сърбия до май 2020 г., съобщи пред сръбския канал TV Prva българският премиер Бойко Борисов, цитиран от  TACC . \r\n\"Газът през газопровода ще преминава през България до Сърбия (най-късно) до май 2020 г.\", каза Борисов, като отбеляза, че всеки ден се полагат пет километра от газопровода \"Турски поток\". \"Когато ние изпълним нашата част, а Сърбия направи своето, с нашите газопроводи, магистрали и с железниците ще подпомогнем бизнеса, от което и двете страни ще получават приходи.\" \r\nБорисов отбеляза и голямото икономическо значение на транспортния коридор за Сърбия и България. \"Този път нас ни води на Запад, а Вас Ви свързва с Изтока, нашите пристанища и по-нататък към Турция. Ще обновим и железопътния транспорт, а стоките ще пристигат с влакове със скорост от 180 км / ч\", каза българският премиер. \r\n*** \r\n \r\n За първи път от няколко десетилетия Молдова не трябва да се страхува, че през зимата страната ще остане без газ. Има няколко причини за това. Това заяви на среща с президента на страната Игор Додон председателят на Административния съвет на „Молдовагаз“ Вадим Чебан, цитиран от молдовската редакция на руския вестник  “Комсомолская правда“ . \r\nОсновното е, че „Молдовагаз“ и „Газпром“ са постигнали споразумение и са готови да подпишат анекси към сегашния Договор за доставка и Договора за транспортиране на природен газ в близко бъдеще. В момента експертите на двете страни координират заявленията за удължаване на съществуващия договор за период от три години. \r\nВ същото време Молдова не бива да се страхува от „студена зима през 2020 г.“ дори и в случай че транзитът на газ през Украйна спре. Към момента договорът за транспортиране на природен газ през територията на Украйна беше изпратен от Газпром до неговите съседи - да го подпишат и това е в техен интерес. \r\nНо ако това не се случи, тогава ще действа споразумението между „Молдовагаз“ и „Газпром“ за удължаване на съществуващия договор за 2020-2022 година. Текстът на договора предвижда условията за доставка на природен газ за потребителите в Република Молдова по три алтернативни начина: \r\n- от границата на Руската федерация с Украйна; \r\n- от границата на Румъния с Украйна; \r\n- в други пунктове за влизане в газовата система на Украйна през Трансбалканския коридор, на западната граница със страните от ЕС по реверсен път. \r\nНа 12 ноември, представители на „Молдовагаз” заедно с представители на Министерството на икономиката и инфраструктурата на Република Молдова, ще отидат в тези точки, за да се срещнат с румънските и украинските си колеги. \r\nРумънската и украинската страна вече официално потвърдиха приключването на цялата подготвителна работа. \r\n*** \r\n \r\n Три едновременни атентата предизвикаха смъртта на най-малко шестима цивилни, повече от 20 души са ранени в града с преобладаващо кюрдското население Камишли в Североизточна Сирия в понеделник, съобщи кюрдски източник, цитиран от  AFP . \r\nНикой не пое първоначално отговорност за взривовете, но те са станали малко след като „Ислямска държава“ заяви, че е отговорна за убийството в същия ден на католически свещеник от същия град. \r\nВ Камишли кореспондент на AFP e видял овъглени автомобили и дим да се издигат от мястото на взривовете. \r\nСирийската обсерватория за човешки права, базирана в Лондон, която разчита на собствени източници вътре в Сирия, заяви, че две коли-бомби и мотоциклет, пълен  с експлозиви, са се взривили на пазар и близо до училище в града. \r\nПовече от 20 души са ранени при едновременните атаки, заяви Обсерваторията.", "date": "2019.11.11", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/11/11/2718506/desetki-pchelari-se-sabraha-pred-ministerstvo-na-zemederieto-na-protest-pod-nadslov-stop-na-genotsida-nad-balgarskiya-narod.html", "text": "Десетки пчелари се събраха пред Министерството на земеделието на протест под наслов ,,Стоп на геноцида над българския народ\". За  Агенция \"Фокус\"  председателят на ,,Български свободни пчелари\" Ясен Янев коментира,  че целта на този протест е да се направи така,  че  да се обърне внимание на проблемите в пчеларството в целия свят. ,,Проблемите са наистина много и ако кажа , че са един или два, няма да има смисъл. Проблемът в сектора на  пчеларството са пръскането с пестициди. Няма средства за пчеларите и те наистина изнемогват, има ниска цена на меда и ние нямаме бъдеще просто\", коментира още Янев. \r\n\"Когато изчезне пчеларството всичко ще изчезне. Ние сме като хората с бели престилки за обществото и виждаме, когато има проблеми в природата, а промените в природата са осезаеми вече. Моето послание е да се обясни, че има проблем с пръскането на отровни препарати и има алтернатива на тези препарати. Както и да се обърне внимание на цената на меда и да не е толкова престъпно ниска\", допълни още Янев. \r\nБояна МАРКОВА", "date": "2019.11.11", "title": "Десетки пчелари се събраха пред Министерство на земеделието на протест под надслов \"Стоп на геноцида над българския народ\""}
{"url": "http://www.focus-news.net/news/2019/11/11/2718493/komsomolskaya-pravda-gazprom-obeshta-che-moldova-nyama-da-ostane-bez-gaz-prez-zimata.html", "text": "За първи път от няколко десетилетия Молдова не трябва да се страхува, че през зимата страната ще остане без газ. Има няколко причини за това. Това заяви на среща с президента на страната Игор Додон председателят на Административния съвет на „Молдовагаз“ Вадим Чебан, цитиран от молдовската редакция на руския вестник  “Комсомолская правда“ . \r\nОсновното е, че „Молдовагаз“ и „Газпром“ са постигнали споразумение и са готови да подпишат анекси към сегашния Договор за доставка и Договора за транспортиране на природен газ в близко бъдеще. В момента експертите на двете страни координират заявленията за удължаване на съществуващия договор за период от три години. \r\nВ същото време Молдова не бива да се страхува от „студена зима през 2020 г.“ дори и в случай че транзитът на газ през Украйна спре. Към момента договорът за транспортиране на природен газ през територията на Украйна беше изпратен от Газпром до неговите съседи - да го подпишат и това е в техен интерес. \r\nНо ако това не се случи, тогава ще действа споразумението между „Молдовагаз“ и „Газпром“ за удължаване на съществуващия договор за 2020-2022 година. Текстът на договора предвижда условията за доставка на природен газ за потребителите в Република Молдова по три алтернативни начина: \r\n- от границата на Руската федерация с Украйна; \r\n- от границата на Румъния с Украйна; \r\n- в други пунктове за влизане в газовата система на Украйна през Трансбалканския коридор, на западната граница със страните от ЕС по реверсен път. \r\nНа 12 ноември, представители на „Молдовагаз” заедно с представители на Министерството на икономиката и инфраструктурата на Република Молдова, ще отидат в тези точки, за да се срещнат с румънските и украинските си колеги. \r\nРумънската и украинската страна вече официално потвърдиха приключването на цялата подготвителна работа. \r\n \r\n  Юлиян Марков", "date": "2019.11.11", "title": "„Комсомолская правда“: „Газпром“ обеща , че Молдова няма да остане без газ през зимата"}
{"url": "http://www.focus-news.net/news/2019/11/11/2718507/vidinskiyat-obshtinski-savet-izbra-otnovo-genadi-velkov-za-svoy-predsedatel.html", "text": "Видинският Общински съвет избра отново Генади Велков за свой председател, предаде репортер на  Радио „Фокус – Видин . Той е представител на МК СДС. Първото заседание на новия Общински съвет се ръководеше от най-стария съветник – Николай Цветков от групата на ГЕРБ.  За избор на председател на Общинския съвет бе избрана тричленна комисия, в която влязоха представители на трите големи групи в Общинския съвет – ГЕРБ, МК СДС и БСП. Изборът се състоя с таен вот. Заседанието бе ръководена от Николай Цветков - най-възрастния общински съветник. След проведеното гласуване за председател на Общински съвет беше избран с 18 гласа Генади Велков от МК СДС. Той бе председател на Общинския съвет в мандата 2015 – 2019 г.  Втори по брой гласове бе кандидатът на БСП - адвокат Борислав Василев с 8 гласа, а трети остана бившият кмет и настоящ общински съветник от ГЕРБ Огнян Ценков. С това дневният ред на първото заседание на новия Общински съвет във Видин.  \r\nАнна ЛОЗАНОВА", "date": "2019.11.11", "title": "Видинският Общински съвет избра отново Генади Велков за свой председател"}
{"url": "http://www.focus-news.net/news/2019/11/11/2718508/mayk-pompeo-sasht-i-rusiya-tryabva-da-tarsyat-oblasti-na-vzaimni-interesi.html", "text": "Съединените щати и Русия трябва да търсят области от взаимен интерес за сътрудничество и сред тях може да бъде борбата с тероризма, заяви държавният секретар на САЩ Майк Помпео, изказвайки се в град Чарлстън (Южна Каролина). Речта му беше излъчена на уебсайта на Държавния департамент и цитирана от  TACC . \r\nПомпео подчерта, че и двете страни трябва да „търсят области, в които могат да си сътрудничат“. \"Когато бях директор на ЦРУ (2017-2018 - ТАСС), работих в тясно сътрудничество с колегата си от руското разузнаване. Заедно осуетихме терористичната конспирация в Санкт Петербург и спасихме живота на руснаци и американци. Сътрудничихме в борбата срещу тероризма, опитвайки се да спасим живота на хората там, където е възможно “, каза той, докато критикува външната политика на Русия. \r\n \r\n  Юлиян Марков", "date": "2019.11.11", "title": "Майк Помпео: САЩ и Русия трябва да търсят области на взаимни интереси"}
{"url": "http://www.focus-news.net/news/2019/11/11/2718510/podsadim-predstavil-neverni-svedeniya-za-poluchavane-na-evropeysko-finansirane-s-nalozhena-globa-ot-sada.html", "text": "Съдът е одобрил предложение на Окръжна прокуратура – Монтана за налагане на административно наказание по чл. 78а от Наказателния кодекс спрямо Д.Т., обвинен за извършено от него престъпление по чл. 248а, ал. 2, вр. ал. 1 от НК. Това съобщиха от пресцентъра на  Прокуратурата . \r\nПодсъдимият Т. представил неверни сведения пред Областна дирекция на ДФЗ – Монтана с цел получаване неправомерно финансиране от Европейския земеделски фонд за развитие на селските райони и Националния бюджет на Република България. Той депозирал справка-декларация за доходи от земеделска продукция и годишна данъчна декларация, в която посочил получаване на доходи за предходна стопанска година, в размер на най-малко 33 на сто от общите си приходи. В действителност обаче той нито извършвал такава дейност, нито реализирал приходи от произведена земеделска продукция.  \r\nПо този начин Д.Т. целял да докаже, че е изпълнил условията на съответната наредба за получаване на финансиране в размер на 15 000 евро. От деянието му не са настъпили имуществени вреди, тъй като измамата е била осуетена.  \r\nПодсъдимият е признат за виновен, като съдът му е наложил административно наказание – глоба в размер на 1000 лева.", "date": "2019.11.11", "title": "Подсъдим, представил неверни сведения за получаване на европейско финансиране, с наложена глоба от съда"}
{"url": "http://www.focus-news.net/news/2019/11/11/2718511/moldpres-moldova-premierat-maya-sandu-predlozhi-izhod-ot-politicheskata-kriza.html", "text": "Премиерът Мая Санду предложи решение за сегашната ситуация в Република Молдова, която тя нарече „политическа безизходица“, предава  Moldpres . \r\nРъководителят на кабинета каза, че проектът, за който правителството пое отговорност, ще бъде изпратен на експертизата на Венецианската комисия, а кратък списък с кандидати за поста на главния прокурор ще бъде представен само след получаване на становището на комисията. \r\n„Ние сме в политическа задънена улица. За да продължим реформите, инициирани от правителството, считаме за важно настоящият кабинет да остане на поста си. Ако изявленията на Партията на социалистите на Република Молдова (ПСРМ) за желанието да се поддържа парламентарно мнозинство и това правителство са верни, тогава предлагам решение за прекратяване на тази безизходица. След влизането на закона в сила, за да активираме новия механизъм за предварителен подбор на кандидатите и оттегляне на вота на недоверие, ще изпратим закона, за който поехме отговорност за проверка от Венецианската комисия. Поемам обществен ангажимент да не изпращам кратък списък с кандидати за поста на главния прокурор, докато не получа становището на Венецианската комисия по този закон. По този начин правителството ще може да продължи своята работа “, каза Мая Санду. \r\nПСРМ все още не е отговорила на предложението на Мая Санду. \r\n \r\n  Юлиян Марков", "date": "2019.11.11", "title": "Moldpres (Молдова): Премиерът Мая Санду предложи изход от политическата криза"}
{"url": "http://www.focus-news.net/news/2019/11/11/2718509/kmetat-na-rayon-iskar-ivaylo-tsekov-chuvstvam-se-omerzen-ot-obvineniyata-kam-men-za-kupuvane-na-glasove.html", "text": "Обвиненията към мен са за купуване на гласове. Чувствам се омерзен от тези нападки. През цялата кампания сме свидетели на хиляди манипулации и обвинения. Това каза новоизбраният кмет на район „Искър“ Ивайло Цеков по време на брифинг на ПП ГЕРБ, предаде репортер на  Агенция „Фокус“ . „Пускаха през сайтове и групи в социалните мрежи манипулативни твърдения за мен. Нито съм уговарял, нито съм участвал в каквито и да било организации за купуване и продаване на гласове за местните избори“, категоричен е той. По думите му ГЕРБ има основания да търси правата си по всякакъв начин срещу обвиненията за купуването на гласове. Цеков отрече на записите от камери в столично заведение в изборния ден да е водил разговори за купуване на гласове. \r\nПо-рано днес Борис Цветков от БСП, който бе кандидат за кмет на района, но загуби, съобщи, че Цеков е записан от камера на хранителен магазин в района как говори с ромски лидери за купуване на гласове. \r\nЗорница КОСТАДИНОВА", "date": "2019.11.11", "title": "Кметът на район „Искър“ Ивайло Цеков: Чувствам се омерзен от обвиненията към мен за купуване на гласове"}
{"url": "http://www.focus-news.net/news/2019/11/11/2718512/sluzhitel-v-rudnik-oranovo-e-predaden-na-sad-za-prichinyavane-na-smart-na-kolega-po-vreme-na-rabota.html", "text": "Окръжна прокуратура – Благоевград е внесла за разглеждане в съда обвинителен акт срещу С.Б. за извършено от него престъпление по чл. чл. 123, ал. 1, пр. 2 от НК. Това съобщиха от пресцентъра на  Прокуратурата . \r\nОбвиняемият Б. работел като машинист локомотив мини в рудник „Ораново“ в гр.Симитли. Съгласно длъжностна характеристика той отговарял за изправността на локомотива и линейния състав, за точното спазване на всички инструкции по техническата експлоатация, поддържане на влаковия състав, сигнализация и отговорност за безопасността на движението.  \r\nНа 14.11.2017 г. С.Б. бил определен за работа втора смяна, от 16 ч. до 23 ч., със задача - да извършва маневрени работи с рудничен вагон на горната стъпка на уклон 002 (хоризонтален участък). Около 16:30 ч. той осъществявал такива, свързани с преместване на празен вагон за освобождаване на релсовия път. След като откачил въжето на хаспела (просто подемно устройство) от вагона, започнал да го дърпа в посока „пълен гараж“ на горна стъпка на уклон 002. При това машинистът не спуснал бариерите и не поставил спирачката на релсите. Усилията му били недостатъчни сам да преодолее съпротивлението при движение на вагонетката, заради кривина на релсовия път и наклона. Поради тази причина тя се върнала обратно, а впоследствие излязла извън релсите и продължила да се движи безконтролно надолу със силна скорост. Търкаляла се и се блъскала в укрепленията.  \r\nВ същото време по стълбите на уклона вървели работници от рудника. Виждайки случващото се, трима от тях успели да се отдръпнат встрани и избегнали съприкосновение с вагонетката. Обаче последният от тях – С.С., бил застигнат и ударен от нея. Тежко пострадалият бил транспортиран по спешност до болнично заведение, където по-късно починал. Смъртта му се дължи на остра кръвозагуба, вследствие на закрити счупвания в горната част на бедрените кости, довели до разкъсване на голямокалибрени кръвоносни съдове.", "date": "2019.11.11", "title": "Служител в рудник „Ораново“ е предаден на съд за причиняване на смърт на колега по време на работа"}
{"url": "http://www.focus-news.net/news/2019/11/11/2718513/predstoyashti-mezhdunarodni-sabitiya-za-12-noemvri-agentsiya-fokus.html", "text": "*** \r\n  Парижки мирен форум с участието на френския президент и срещи в кулоарите с президентите на Македония и Сърбия \r\n \r\n*** \r\n  Гласуване на вот на недоверие на правителството на Мая Санду \r\n \r\n*** \r\n  Първо заседание на новоизбрания парламент \r\n \r\n*** \r\n  Визита на президента на Беларус \r\n \r\n*** \r\n  Среща на министрите на отбраната на ЕС \r\n \r\n*** \r\n  Решение на парламентарните комисии за евентуален конфликт на интереси на бъдещите еврокомисари \r\n \r\n*** \r\n  40-та световна конференция на ЮНЕСКО \r\n \r\n*** \r\n  Визита на испанското кралско семейство по случай 500-годишнината на град Хавана", "date": "2019.11.11", "title": "Предстоящи международни събития за 12 ноември (Агенция \"Фокус\")"}
{"url": "http://www.focus-news.net/news/2019/11/11/2718515/ravnosmetka-mestni-izbori-sofiya-2019g-upravlenieto-v-stolichna-obshtina-beshe-fino-prenastroeno.html", "text": "Местните избори в София трябваше да отговорят на въпроса – възможна ли е смяна на управлението в столицата и желана ли е тя? \r\nПрез 2003г. кандидатът за кмет на Столична Община, издигнат от БСП, Стоян Александров успява да спечели 109 699 гласа на първи тур. През 2007. Бриго Аспарухов от БСП събира малко над 58 хил. гласа; през 2011г. Георги Кадиев е подкрепен от 103 244 избиратели, а през 2015г. Михаил Мирчев получи малко над 33 хил. гласа. Изборът на кмет е мажоритарен и по тази причина, освен партийната принадлежност, е важен образът на кандидата. От тази гледна точка решението на БСП да застане зад кандидатурата на Мая Манолова излезе печелившо, защото на първи тур тя успя да събере 123 714 гласа. Вземайки предвид резултатите от предходните избори достигането до втори тур само по себе си е постижение, защото последният такъв в столицата беше през 2003г. между Стоян Александров и Стефан Софиянски.  \r\nПровеждането на балотаж между Мая Манолова и кандидатът на ГЕРБ(СДС) Йорданка Фандъкова и подкрепата за кандидата на Демократична България Борислав Игнатов и независимия Борис Бонев показват желанието на избирателите в столицата за промяна. Фандъкова си гарантира още 4 години начело на изпълнителната власт в София, но картината в Столичния общински съвет(СОС) значително се различава спрямо 2015г. Тогава ГЕРБ  имат 30 съветници, Реформаторски блок, част от който е ДСБ, е с 11, БСП – 7, ВМРО – 3, а АТАКА – 2.  „Местният парламент“ се състоеше от 9 политически сили. В новият СОС влизат 5 партии или коалиции. ГЕРБ(СДС) печелят 27 общински съветници, втори се нареждат БСП с 15, Демократична България с 12, ВМРО с 4 и АТАКА с 2. Независимият кандидат Борис Бонев също е избран за общински съветник. Кандидатурите на Йорданка Фандъкова, Мая Манолова, Борислав Игнатов, Ангел Джамбазки и Волен Сидеров за общински кмет успяха да постигнат заложените им цели за изборни резултати, защото от тяхното представяне през кампанията зависи разпределението на местата в „местния парламент“. ГЕРБ запазват водеща позиция в общинския съвет с близък брой съветници спрямо 2015г. АТАКА също запазва броя си общински съветници. От своя страна БСП увеличава присъствието си двойно. ВМРО вкарва с един общински съветник повече.  \r\nРешаващият фактор за подредбата в СОС се оказа „ефектът Бонев“, който предизвика изненади заради резултатите си като кандидат за общински кмет и общински съветник. Всъщност ако той бе сформирал политическа партия, с която се бе явил на изборите, тези 42 759 гласа, които получи, щяха да се равняват на 8 общински съветници. В този случай ГЕРБ (СДС) щяха да имат 24 съветници, БСП – 13, Демократична България – 11, ВМРО 4, а АТАКА един. Неговите гласове не участваха в разпределянето на мандатите в съвета, което направи услуга на всички останали партии. Местните избори в София потвърдиха, че основното съревнование между партиите беше за баланса в Столичния общински съвет. Макар и с близки позиции спрямо 2015г., в следващите 4 години ГЕРБ (СДС) ще трябва да търсят подкрепа от друга политическа сила в съвета. Желанието на избирателите за промяна се потвърди след окончателните резултати от местните избори, но тя беше различна от прогнозираната. Столичани искаха фина пренастройка на начина на вземане на решения в СОС и на изпълнението им.  \r\nСлав Механджийски", "date": "2019.11.11", "title": "Равносметка Местни избори София 2019г: Управлението в Столична Община беше фино пренастроено"}
{"url": "http://www.focus-news.net/news/2019/11/11/2718514/noimd-moldova-moldovskiyat-sad-potvardi-izbiraneto-na-yon-cheban-za-kmet-na-kishinev.html", "text": "Мандатът на кмета на община Кишинев, спечелен от кандидата от Партията на социалистите Йон Чебан на  втория тур на местните избори на 3 ноември, бе одобрен днес от съда, предава молдовският информационен портал   Noi.md. \r\nЙон Чебан спечели местните избори в Кишинев с резултат от над 52%. Във втория тур той победи кандидата от блока АКУМ Андрей Настасе.  \r\nЙон Чебан заяви, че след одобряването на мандата му, най-вероятно, той ще отиде утре в кметството и ще започне работа от първия ден, независимо дали ще има или не коалиция с АКУМ на местно ниво.  \r\n„Ще работя с всеки съветник поотделно и обещавам, че ще имаме функционален съвет“, подчерта Йон Чебан. Мандатът на кмета Йон Чебан започва от момента на одобряване на резултатите от местните избори. Йон Чебан ще бъде кмет на Кишинев през следващите четири години. \r\n \r\n  Юлиян Марков", "date": "2019.11.11", "title": "Noi.md (Молдова): Молдовският съд потвърди избирането на Йон Чебан за кмет на Кишинев"}
{"url": "http://www.focus-news.net/news/2019/11/11/2718517/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-na-gkpp-ruse-dunav-most-i-gkpp-vidin-dunav-most.html", "text": "Интензивен е трафикът на изход за товарни автомобили на границата ни с Република Турция ГКПП \"Капитан Андреево\" и на границата с Република Румъния на ГКПП \"Русе - Дунав мост\" и ГКПП \"Видин - Дунав мост\". Това съобщиха от  ГД \"Гранична полиция\" . Информацията за трафика е към 18.00 часа. На границата с Република Сърбия, Република Северна Македония и Република Гърция трафикът е нормален на всички гранични контролно-пропускателни пунктове.", "date": "2019.11.11", "title": "ГД \"Гранична полиция\": Интензивен е трафикът на изход за товарни автомобили на ГКПП \"Капитан Андреево\" и на ГКПП \"Русе - Дунав мост\" и ГКПП \"Видин - Дунав мост\""}
{"url": "http://www.focus-news.net/news/2019/11/11/2718516/sport-stefanos-tsitsipas-pobedi-daniil-medvedev-v-london.html", "text": "Тенис: Стефанос Циципас постигна първата си победа над Даниил Медведев от шестия път на  Финалите на АТП в Лондон. Шестият в ранглистата Циципас победи играча с най-много успехи този сезон – общо 59, със 7:6, 6:4 за един час и 43 минути в група \"Андре Агаси\". \r\nПо късно от 22:00 часа играят Рафаел Надал и Александър Зверев.", "date": "2019.11.11", "title": "Спорт: Стефанос Циципас победи Даниил Медведев в Лондон"}
{"url": "http://www.focus-news.net/news/2019/11/11/2718519/ministarat-na-vatreshnite-raboti-mladen-marinov-shte-otkrie-renoviranata-sgrada-na-ru-lovech.html", "text": "Министърът на вътрешните работи ще открие реновираната сграда на РУ-Ловеч, съобщиха от пресцентъра на  МВР . Събитието ще се състои от 10.30 часа на 12 ноември.", "date": "2019.11.11", "title": "Министърът на вътрешните работи Младен Маринов ще открие реновираната сграда на РУ - Ловеч"}
{"url": "http://www.focus-news.net/news/2019/11/11/2718521/predstoyashti-sabitiya-v-stranata-za-12-noemvri-agentsiya-fokus.html", "text": "*** \r\n \r\nОт 13:00 часа Народното събрание ще проведе извънредно заседание.  \r\n \r\n*** \r\n \r\nОт 10:00 часа ще се проведе заседание на Столичен общински съвет. \r\n \r\n*** \r\n \r\nОт 08:30 часа в зала 1 на АККК „Сердика“, Регионален исторически музей организира Национална научна конференция „100 години Ньойски договор: Национални измерения и отражението им върху София и Софийско“. \r\n \r\n*** \r\n \r\nВ зала „Тържествена“ на Военна академия „Г. С. Раковски“ министърът на отбраната Красимир Каракачанов ще открие международната научна конференция „Дългосрочни предизвикателства за развитие на средата на сигурност и изграждане на способности на Въоръжените сили“.  \r\n \r\n*** \r\n \r\nОт 10:00 часа в зала „Рубин“ на хотел „Рамада“, МТСП организира кръгла маса за представяне на законодателни предложения за усъвършенстване на изплащането на пенсии от втория стълб. \r\n \r\n*** \r\n \r\nОт 11.00 часа в зала „Запад“ на Народното събрание, БСП инициира дебат за подобряване на изборното законодателство. \r\n \r\n*** \r\n \r\nОт 11.00 часа ръководството на СДС ще даде пресконференция на ул. \"Г.С.Раковски\" 134, за да коментира Бюджет 2020 и да представи предложенията на партията. \r\n \r\n*** \r\n \r\nОт 11:00 часа, в заседателната зала на Националния съюз на трудово-производителните кооперации (ул. \"Дондуков\" 11, ет. 5), ще се проведе пресконференция, на която ще бъде представено състоянието на трудово-производителните кооперации в България, изводите и оценките от 100-годишната дейност, постиженията и проблемите пред българските кооперации. \r\n \r\n*** \r\n \r\nОт 14.00 часа в Гранитна зала в сградата на Министерския съвет. Ще бъде обсъден проект на Национална програма за развитие „България 2030“, внесен от министъра на финансите Владислав Горанов. \r\n \r\n*** \r\n \r\nОт 14:00 часа в Културен център Г8, ще бъде открита изложбата „Сухият камък – изкуство и градеж“. \r\n \r\n*** \r\n \r\nОт 15:30 часа в заседателната зала на третия етаж в Министерския съвет, вицепремиерът Томислав Дончев заедно с представители от Централното координационно звено към Министерския съвет ще представят обновения публичен модул ИСУН 2020. \r\n \r\n*** \r\n \r\nОт 17.30 часа в галерия „Сезони“ (Дом на културата „Средец“, ул. „Кракра“ №2 А) вицепрезидентът Илияна Йотова ще открие изложба с фотографии и детски рисунки от фонда на международната асамблея „Знаме на мира“. \r\n \r\n*** \r\n   \r\nОт 10.00 часа по ул. \"Гурко\", в участъка от ул. \"Трайко Китанчев\" до ул. \"Цар Симеон I\" влиза в сила забрана за автомобилно движение поради извършване на ремонтни дейности по ВиК мрежата. Забраната е в сила до 19.00 ч. на 26.11.2019 г.  \r\n \r\n*** \r\n   \r\nВ 18.00 часа в галерия „Георги Баев“ ще бъде представена експозицията \"Георги Баев. Непоказвани творби\" \r\n \r\n*** \r\n \r\nОт 10:00 часа в сградата на ЮЗДП ръководството на Югозападното държавно предприятие ще проведе консултация за политиката и практиката в областта на възлагане изпълнението на дейности и за ползването на дървесина в държавните горски територии в обхвата на предприятието. \r\n \r\n*** \r\n \r\nОт 11.00 часа в сградата на Областна управа – Благоевград ще се проведе заседание на Областната епизоотична комисия.  \r\n \r\n*** \r\n \r\nОт 11:00 часа в хотел „Черно море“, зала \"Варна\" ще се проведе пресконференция с екипажа извършил рекордното пресичане на Черно море с ветроходната яхта Espresso Martini и руския генерален консул Владимир Климанов. \r\n \r\n*** \r\n \r\nОт 16.00 часа в зала „Юг“ на Археологическия музей ще се открие изложбата „Кралско вълшебство от порцелан“ – Културно наследство на Велико херцогство Люксембург. \r\n \r\n*** \r\n \r\nОт 15.00 часа в Конферентната зала на Общиностния център за деца и семейства ще се състоят практически обучения на медицински специалисти от училищното и детско здравеопазване, свързани с обслужването на болни с диабет. \r\n \r\n*** \r\n \r\nОт 17.00 часа, в Конферентната зала на Общинския съвет, ще се проведе обществена консултация във връзка с приемане на проект на Наредба за условията и реда за използването на спортни обекти, собственост на Община Враца и за финансиране и подпомагане на физическата активност, физическото възпитание, спорта и спортно-туристическата дейност, с която се регламентира използването и поддържането на спортните обекти и съоръжения, общинска собственост, както и финансирането на дейности, свързани с развитието на физическата активност и възпитание, както и на спорта и спортно–туристическата дейност. \r\n \r\n*** \r\n \r\nОт 13.00 часа в Регионалния пресклуб на БТА ще се проведе пресконференция, на която ще участват представителите на Свободен младежки център, които ще представят трансграничен проект за ученическо самоуправление. \r\n \r\n*** \r\n \r\nОт 18.30 часа в НЧ „Напредък-1869“ Музикално-драматичен театър „Константин Кисимов” гр. Велико Търново представя мюзикъла „Вражалец” по Ст. Л. Костов. - \r\n \r\n*** \r\n \r\nОт 9.30 часа в сградата на Общината, ще се проведе акция по кръводаряване под мотото „В кръвта ти е да спасяваш животи”. \r\n \r\n*** \r\n \r\nОт 09.00 часа в Административен съд ще се състои заседание по дело срещу решение на ОИК- Кюстендил за избор на кмет на Община Кюстендил.   \r\n \r\n*** \r\n \r\nОн 10.30 часа министърът на вътрешните работи Младен Маринов ще открие реновираната сграда на РУ – Ловеч. \r\n \r\n*** \r\n \r\nОт 14.00 часа в Община Нови Пазар ще се проведе демонстрационна лекция за пътна безопасност пред ученици.  \r\n \r\n*** \r\n \r\nОт 10.30 часа, областният управител на Перник Ирена Соколова свиква първите заседания на новите общински съвети. \r\n \r\n*** \r\n .  \r\nВ 10.30 часа пред археологическия музей „Професор Рашо Рашев“ в НИАР „Плиска“ ще бъде връчена наградата „Проф. дин Рашо Рашев“. \r\n \r\n*** \r\n \r\nВ 09.30 часа в зала 10 на Окръжния съд ще се проведе заседание по делото срещу Йордан С., Марин П., Александър К. и Александър Д., обвинени за извършването на грабежът в особено големи размери. Делото е насрочено за разглеждане и на 13 ноември от 9.30 часа в 10 зала. \r\n \r\n*** \r\n \r\nВ 10.00 часа във фоайето на Областната администрация ще се състои официална церемония по встъпване в длъжност на новия областен управител Дани Каназирева. \r\n \r\n*** \r\n \r\nОт 11:00 часа , до блок 262 А, в район „Тракия”, Фондация „Информация и природозащита” организира поредица от демонстрации на безопасни за местната растителност методи за премахване на инвазивни чужди видове растения. \r\n \r\n*** \r\n \r\nОт 11:00 часа в Малка конферентна зала на ГДК \"Борис Христов\" ще се проведе пресконференция по повод предстоящото 11-то издание на \"Дефиле на младото вино\" 2019 г. \r\n \r\n*** \r\n \r\nОт 14.30 часа в зала “Premier” на хотел Premier Best Western Националният институт по метеорология и хидрология ще проведе заключителна конференция по проект “DISARM – За по-добра превенция и управление на последиците от засушавания и пожари“. \r\n \r\n*** \r\n \r\nВ 18.00 часа в пространството за култура СКЛАД ще се състои откриването на изложба ПОГЛЕД В ДЕПОТО (или \"Колекционирайте съвременно!\"). \r\n \r\n*** \r\n \r\nОт 10.30 часа в зала ,,Плевен\" на Областна администрация новите 41 общински съветници в състава на Общински съвет – Плевен, кметът на Общината Георг Спартански и избраните кметове на кметства за мандат 2019-2023 г. ще положат клетва. \r\n \r\n*** \r\n \r\nОт 14.00 часа в Актовата зала на Община Плевен Георг Спартански ще бъде посрещнат официално  по  повод встъпването му в длъжност втори мандат  и ще бъде отслужен тържествен водосвет. \r\n \r\n*** \r\n \r\nОт 18.00 часа в Художествена галерия ,,Илия Бешков\" ще бъде открита изложба, посветена на Ангел Спасов. \r\n \r\n*** \r\n \r\nОт 19.00 часа в Драматично-куклен театър ,,Иван Радоев\" ще се състои празничен концерт по повод 60-годишния юбилей на Северняшки ансамбъл за народни песни и танци ,,Иван Вълев\". \r\n \r\n*** \r\n \r\nОт 12.00 часа в Актова зала на II ОУ, ще се проведат Славейкови дни във второ основно училище ,,Петко Рачов Славейков“. \r\n \r\n*** \r\n \r\nОт 15.30 часа, в сградата на ОДМВР – Смолян ще се открие „Детска полицейска академия“.", "date": "2019.11.11", "title": "Предстоящи събития в страната за 12 ноември (Агенция „Фокус“)"}
{"url": "http://www.focus-news.net/news/2019/11/11/2718518/georgi-mihaylov-bsp-nuzhen-e-seriozen-razgovor-za-provezhdaneto-na-izborite-v-balgariya.html", "text": "\"Доволни сме от изборните резултати – имаме четири областни града, в сравнение с нула на последните избори. Препотвърдихме влиянието си и в знакови градове като Гоце Делчев и Пещера. Месеци преди изборите бяха извършени няколко законови промени, които притиснаха до стената повечето политически партии – лишени бяха от нормални партийни субсидии, беше внезапно отменено машинното гласуване, а то се прилага в Калифорния, например - щат с 40 милиона граждани, прилага се и в огромни държави, в които няма проблем  с неграмотността. Ако не бяха отменили машинното гласуване, нямаше да има 600 хиляди невалидни бюлетини”. Това заяви народният представител от ПГ на „БСП за България” Георги Михайлов пред БНТ, съобщиха от пресцентъра на  БСП . \r\nТой коментира, че настояването за касиране на изборите не е само в София – по думите му има съмнения за нарушения и в 3 от районите на града, където също има желание за процедура по касиране на изборите, както и в град Шумен. „Изборите не са приключили за българските граждани. Те са приключили на един етап, но явно, че има съмнения – при всичките сигнали, които сме получили за нарушения”, коментира още проф. Михайлов.  Народният представител коментира и репресиите на властта срещу кандидатите на БСП след изборите, като изтъкна случая с Радина Банкова в Ловеч, чиито сметки бяха запорирани, въпреки липсата на задължения, както и запалването на недвижим имот на общински съветник от БСП. „Това трябва да приключи, нужен е сериозен разговор за начина на провеждане на изборите в България”, категоричен бе проф. Михайлов. \r\nОтносно думите на Сергей Станишев, Михайлов коментира: „БСП е много демократична партия, след като отделни нейни членове си позволяват официално да критикуват настоящото ръководство. Не искам да коментирам нито действията на Станишев, нито цифрите от изборите през последните 20 години, които внимателно съм проверил. Партията, която наследи г-жа Корнелия Нинова беше маргинализирана – с 36 депутати и 0 областни градове. Тя я прекара през спечелени президентски избори, през увеличаване на броя народни представители и евродепутати - в парламентарни и съответно европейски избори, както и през спечелването на 4 знакови областни града. Трябва да си много субективен или да имаш специално политическо желание да компрометираш лидера и ръководството на БСП, за да твърдиш всичко това”.   \r\nОтносно бюджета на НЗОК, който предстои да бъде гласуван на първо четене, народният представител от левицата коментира: „Бюджетът не дава нищо ново. Нито Стопапанската камара, нито Асоциациацията на българските работодатели подкрепят този бюджет. България дава от своите публични разходи 4.5 процента за здравеопазване. Всички европейски държави – между 6 и 11. Както и да  се говори, че има приоритет към здравеопазването – той не се изпълнява в Бюджета”. По думите му 50 процента от публичните средства отиват за болничо здравеопазване в България, за разлика от ЕС, където те са 30 %. За доболнична помощ – по –малко от 20 процента у нас, а в ЕС – много над 20 %. „ЕС прави нормалното – опитва да изравни средствата за болнична и доболнична помощ – при нас  този дисбаланс е огромен”, коментира още Михайлов. „Задавам си въпроса – дали е мислено как този бюджет ще бъде изпълнен догодина”, завърши народният представител и уточни, че всички предложения на левицата ще бъдат направени в пленарна зала.", "date": "2019.11.11", "title": "Георги Михайлов, БСП:  Нужен е сериозен разговор за провеждането на изборите в България"}
{"url": "http://www.focus-news.net/news/2019/11/11/2718525/22-sluchaya-na-zaboleli-ot-grip-e-registrirala-regionalnata-zdravna-inspektsiya-v-kardzhali.html", "text": "22 случая на заболели от грип е регистрирала Регионалната здравна инспекция в Кърджали, при седмичния надзор във връзка с епидемичната обстановка в областта от 11 октомври 2019 г., съобщиха от РЗИ-Кърджали, предаде кореспондент на   Радио „Фокус“  . В две лекарски практики в град Кърджали регистрираната заболеваемост от грип и ОРЗ за периода 04.11.2019 г. – 10.11.2019 г. по възрастови групи е както следва: · от 0 до 4 години - 2 случая; от 5 до 14 години - 6 случая; от 15 до 29 години - 7 случая; от 30 до 64 години - 6 случая; над 65 години - 1 случай. Броят на заболелите на 10 000 жители е 50.87, което е под епидемичната стойност за град Кърджали. През изминалата седмица  са регистрирани следните остри заразни заболявания: от чревни инфекции „Ентероколити“ - 8 случая; от въздушно-капкови инфекции – „Скарлатина“ - 2 случая и „Варицела“ - 16 случая; и от паразитологичното заболяване „Аскаридоза“ - 2 случая. За периода не са регистрирани хранителни взривове и взривове от вътреболнични инфекции на територията на областта. \r\nДарина ДЕЕНИЧИНА", "date": "2019.11.11", "title": "22 случая на заболели от грип е регистрирала Регионалната здравна инспекция в Кърджали"}
{"url": "http://www.focus-news.net/news/2019/11/11/2718526/nimh-utre-na-mnogo-mesta-do-obyad-shte-e-maglivo-maksimalnite-temperaturi-shte-sa-mezhdu-17-i-22-gradusa.html", "text": "Утре на много места до обяд ще е мъгливо, максималните температури ще са между 17 и 22 градуса. Това съобщи за  Агенция „Фокус“  дежурният синоптик  Мартин Славчев от  Националния институт по метеорология и хидрология .  \r\nПрез нощта над Северна България ще преобладава ясно време. Около и след полунощ над южните и източните райони от страната ще е мъгливо или с ниска слоеста облачност. Почти тихо време. Минималните температури ще са от 5° - 7° в северозападните райони до 10° - 12° на места в Югоизточна България. \r\nУтре до обяд на много места в котловините, низините и около водните басейни ще е мъгливо. След обяд мъглата ще се разсее и над по-голямата част от страната ще е предимно слънчево, с разкъсана висока облачност. Ще духа слаб, в Източна България – умерен югоизточен вятър. По-късно през деня над югозападните райони от страната облачността ще се увеличи и вплътни, но само на изолирани места там ще превали краткотрайно. Максималните температури ще са предимно между 17° и 22°. \r\nПреди обяд по Черноморието ще е мъгливо или с ниска слоеста облачност. Ще духа умерен югоизточен вятър. След обяд видимостта ще се подобри и ще е предимно слънчево, с разкъсана висока облачност.  \r\nМаксималните температури ще са 17° - 18°. Вълнението на морето ще е 2 - 3 бала. Температурата на морската вода е около 18°. \r\nВ планините ще е предимно слънчево, но ветровито. Ще духа силен, по високите и открити части - до бурен южен вятър. Привечер над масивите от Западна България облачността ще се увеличи и на места там краткотрайно ще превали. Максималната температура на височина 1200 метра ще е около 13°, на 2000 метра - около 7°. \r\nАтмосферното налягане ще се понижи и ще бъде около средното за месеца.    \r\nВ сряда и четвъртък, с преминаването на атмосферно смущение, над страната ще преобладава облачно време. От югозапад ще започнат превалявания, по-съществени в Рило-Родопската област, а привечер и през нощта срещу четвъртък ще превали на повече места в Западна и Централна България. По-късно в четвъртък облачността от запад ще се разкъса, в отделни райони на изток все още ще превалява дъжд. Вятърът ще остане от югоизток, ще бъде предимно умерен. Ще се повишат сутрешните температури и минималните ще бъдат предимно между 8° и 13°, а дневните в четвъртък ще се понижат и максималните ще са между 15° и 20°. В петък вятърът отново ще се ориентира от юг-югозапад, но ще остане слаб. Ще е без валежи, на места в низините и котловините преди обяд с ниска облачност. Максималните температури ще останат без промяна, сутрешните ще се понижат.", "date": "2019.11.11", "title": "НИМХ: Утре на много места до обяд ще е мъгливо, максималните температури ще са между 17 и 22 градуса"}
{"url": "http://www.focus-news.net/news/2019/11/11/2718528/marko-dzhurich-evropa-ot-desetiletiya-ne-e-vizhdala-takiva-rasistki-i-shovinistichni-praktiki-ot-tova-koeto-se-sluchva-v-kosovo.html", "text": "Директорът на Канцеларията за Косово и Метохия в сръбското правителство Марко Джурич заяви днес, че „Европа от десетилетия не е виждала по-расистка и по-шовинистична политическа практика от това, което се случва в Косово“, защото сърбите са „брутално“ лишени от правото си на глас. Той казва, че \"албанските сепаратисти направиха апартейда официален\", цитира думите му македонското издание  “Слободен печат“ . \r\n\"Вътрешно разселените сърби не само са лишени от вековните си обитания, но са лишени от правото да изразяват политическата си воля по какъвто и да е начин\", заяви Джурич в изявление, предадено от сръбската агенция Tanjug. \r\nТой заяви, че сръбските гласове от Сърбия, без никакво логично обяснение, са анулирани „в този шовинистичен фарс, чрез който прогонването на сръбския народ от Косово и Метохия официално се третира като неотменимо“. \r\nКосовският изборен панел за жалбите и оплакванията в Косово реши днес да приеме жалбата от коалицията Социалдемократическа инициатива (НИСМА) – Алианс „Ново Косов“ за заличаване на окончателния резултат от парламентарните избори на 6 октомври от Сърбия и нареди на Централната избирателна комисия (ЦИК) да извърши преброяване в 1472 избирателни секции. \r\nЛидерът на НИСМА Фатмир Лимай каза на пресконференция, че след решението на Изборния панел коалицията, която той ръководи, печели 5.12% от гласовете и ще има шестима депутати в новия парламент. \r\nЛимай определи решението на Панела като смело и законосъобразно и обвини Централната избирателна комисия (ЦИК), че е фалшифицирала изборите миналия четвъртък, 7 ноември, като е обявила нередовни окончателни резултати, като остави коалицията извън парламента с 4,98 процента от гласовете. \r\n \r\n  Юлиян Марков", "date": "2019.11.11", "title": "Марко Джурич: Европа от десетилетия не е виждала такива расистки и шовинистични практики от това, което се случва в Косово"}
{"url": "http://www.focus-news.net/news/2019/11/11/2718524/sport-dunav-pobedi-tsarsko-selo-kato-gost-s-21.html", "text": "Футбол: Отборът на Дунав победи Царско село като гост с 2:1 в мач от 16-ия кръг на  efbet Лигата . Домакините откриха с гол на Антви в 20-ата минута, а гостите изравниха с помощта на Ковачев в 31-ата минута. Победният гол за русенския тим вкара Лазаров в 62-ата минута. След победата Дунав изпревари Царско село и зае 11-то място с 16 точки, а Царско село останаха 12-ти с 15.", "date": "2019.11.11", "title": "Спорт: Дунав победи Царско село като гост с 2:1"}
{"url": "http://www.focus-news.net/news/2019/11/11/2718530/elena-poptodorova-bivsh-poslanik-na-balgariya-v-sasht-energetika-i-sigurnost-shte-sa-osnovnite-temi-na-sreshtata-mezhdu-tramp-i-borisov.html", "text": "Енергетика и сигурност ще са основните теми на разговорите между американския президент Доналд Тръмп и българския премиер Бойко Борисов, които ще се проведат по време на визитата на Борисов в Белия дом на 25 ноември. Това каза за обзорното предаване „Това е България“ на Радио „Фокус“ дългогодишният посланик на страната ни в САЩ Елена Поптодорова. Според нея визитата на българския премиер във Вашингтон ще е в контекст на напрегната международна среда. „Аз мисля, че тази среща ще третира вече сменената среда на сигурност – регионална и континентална. Аз не съм далеч от мисълта, че от американска страна ще бъде поставен въпросът за сигурността в балканския регион, Черно море, Западните Балкани и това е съвсем естествено. Смятам, че България ще може да потвърди по този начин своето стратегическо партньорство със САЩ и на дело и ще може да покаже, че е последователен и убеден член на Алианса“, обясни бившият посланик на страната ни в САЩ. Елена Поптодорова каза още, че по всяка вероятност Доналд Тръмп и Бойко Борисов ще намерят общи точки свързани с отношенията с Русия и че двамата ще се съгласят, че трябва да се ограничи влиянието на Кремъл в нашия регион, а Бойко Борисов ще представи резултатите по газовата диверсификация  и хъба „Балкан“.  \r\nЦоня СЪБЧЕВА", "date": "2019.11.11", "title": "Елена Поптодорова, бивш посланик на България в САЩ: Енергетика и сигурност ще са основните теми на срещата между Тръмп и Борисов"}
{"url": "http://www.focus-news.net/news/2019/11/11/2718520/hurriyet-vsichki-pogledi-shte-badat-nasocheni-kam-vashington-tazi-sedmitsa.html", "text": "Президентът Реджеп Ердоган потвърди посещението си в САЩ след телефонен разговор с президента на САЩ Доналд Тръмп, който ще го приеме в Белия дом на 13 ноември, пише англоезичното издание на турския вестник  Hurriyet . \r\nТози телефонен разговор беше необходим за Анкара предвид изключително негативната атмосфера във Вашингтон, срещу турското правителство, особено след военната офанзива в Североизточна Сирия, насочена срещу кюрдските Отряди за народна самоотбрана, действащи там. \r\nТози негативизъм беше много ясно забележим в Конгреса на САЩ, чиито членове преобладаващо приеха двупартиен законопроект на 29 октомври, с който да накажат Турция с тежки санкции за военната й операция в Сирия. Те също така приеха необвързваща резолюция, която признава масовите убийства на арменците по време на Първата световна война като геноцид, като предизвика силна реакция от страна на Анкара. \r\nВъпреки че е предвиден предварително за тази седмица, Комитетът за външни отношения на Сената забави действията по законопроекта за санкциите, за да избегне голям дипломатически проблем по време на пътуването на президента Ердоган във Вашингтон. \r\nТова забавяне обаче само ще осигури временно облекчение, тъй като членовете на Конгреса са силно обединени в придвижването на наказателните действия срещу турското правителство. Мнозина вярват, че Тръмп ще се откаже да се опитва да промени антитурската среда в Конгреса в момент, когато той се бори да задържи републиканските конгресмени на своя страна, за да избегне потенциален импийчмънт. \r\nПрезидентът Ердоган също ще настоява Тръмп да спре съдебното дело срещу „Халкбанк“ - една от най-големите банки – за участие в схема за избягване на санкциите срещу Иран. Случаят с „Халкбанк“ ще бъде друг въпрос, по който Ердоган вероятно няма да чуе положителен отговор от президента на САЩ. \r\nДвамата президенти също ще обсъдят настоящата ситуация в Североизточна Сирия, след като САЩ решиха да останат в района, този път за защита на петролните находища в източните части на страната. \r\nПрез последните няколко дни Ердоган критикува както САЩ, така и Русия, че не успяха да осигурят пълното оттегляне на ОНС от областите, които са под техен контрол, въпреки споразуменията, сключени съответно с Турция на 17 октомври и на 22 октомври. За мнозина в Анкара срещата Ердоган-Тръмп няма да доведе до съществена промяна в позицията на САЩ, които очевидно продължават да подкрепят ОНС. \r\nОчаква се борбата срещу „Ислямска държава“ да бъде на дневен ред, но този въпрос ще бъде обсъден предимно на извънредното заседание на срещата на глобалната коалиция против групировката във Вашингтон на 14 ноември. \r\nЕрдоган и Тръмп със сигурност ще преразгледат всички останали аспекти на двустранните отношения, включително усилията за увеличаване на обема на търговията до 100 милиарда долара и подобряване на икономическите връзки като цяло, както и начините за преодоляване на проблемите, свързани със сътрудничеството в областта на отбранителната индустрия. Ердоган наскоро повтори, че Турция ще обмисли придобиването на системите за противовъздушна отбрана (ПВО) „Пейтриът“от САЩ, но подчерта настояването на правителството си да остане част от програмата за изтребители F-35. \r\nПозицията на Вашингтон по тези въпроси също е ясна. Връщането на Турция към проекта F-35 би било възможно само след като намери ефективна формула за преодоляване на проблемите, произтичащи от разполагането на руските системи за ПВО на С-400 на нейна земя. Това също ще определи колко дълго администрацията на Тръмп ще забави прилагането на санкциите срещу Турция, както е посочено в Закона за противодействие на противниците на Америка чрез санкции (CAATSA) \r\nКато се имат предвид всички тези причини, пробивът в турскo-американската безизходица ще бъде труден за двамата президенти в случай, че не успеят да създадат нова и конструктивна визия за бъдещето на връзките между двете страни. \r\n \r\n  Юлиян Марков", "date": "2019.11.11", "title": "Hurriyet: Всички погледи ще бъдат насочени към Вашингтон тази седмица"}
{"url": "http://www.focus-news.net/news/2019/11/11/2718527/zapochna-noviyat-mandat-na-mediatorite-kam-tsentara-za-mediatsiya-kam-okrazhen-sad-varna.html", "text": "Тази година се навършват 4 години от създаването на Центъра, който предоставя услугата безплатно за страни с висящи съдебни дела. Днес започна новият мандат на 16 обучени медиатори, които ще помагат на страни с неприключили съдебни дела да разрешават доброволно спорове си, съобщават от  Окръжен съд - Варна . Мандатът е тригодишен, като кандидатите са приели принципите на работа на Центъра по медиация към съдебния район на ВОС– да работят  безвъзмездно и доброволно. Те ще са в помощ на страните, които имат заведени граждански, частни-наказателни и търговски дела в районните съдилища във Варна, Девня и Провадия или във Варненския окръжен съд. Процедурата по медиация за съдебни спорове е безплатна. Новият мандат на медиаторите започва на същата дата, на която преди четири години беше създаден Центъра във Варна. Председателите на Окръжен и Районен съд – Варна Марин Маринов и Ерна Якова им пожелаха успех и много доброволно разрешени спорове. Те подчертаха, че и занапред разчитат много на тяхната ангажираност и всеотдайност, за да може все повече хора да изберат медиацията пред срещата в съда. Споделено беше, че се очакват законодателни промени, които предвиждат провеждането на тази процедура да се извършва преди завеждането на дела в съда.  Ръководителите на двете съдилища отличиха с благодарствени грамоти медиаторите, които са работили активно за Центъра през последните години и сега са били одобрени да продължат да работят за него, но според новите изисквания и правила, които влязоха в сила от тази година. „Искам да благодаря за медиаторите, с чиято подкрепа успяхме да сложим началото на този алтернативен способ за разрешаване на спорове във Варна. Без тяхната готовност абсолютно безвъзмездно да помагат на страните с висящи дела нямаше да бъде възможно да превърнем Центъра в един от най- успешните и добре развити в страната, и да се превърнем в модел за много други центрове“ – сподели Марин Маринов. Традиционно през тази седмица ще се проведат серия събития във Варна, обединени под наслов „Дни на медиацията“, с цел разясняване и популяризиране на предимствата на този алтернативния способ за постигане на спогодби, които става все по-популярен дори сред децата в училище. Тази година, за втори път се провежда състезание по медиация за ученици, като се очаква най- добрите сред тях да бъдат наградени на 13-ти ноември, когато ще бъде представено и развитието на медиацията през 2019г.", "date": "2019.11.11", "title": "Започна новият мандат на медиаторите към Центъра за медиация към Окръжен съд – Варна"}
{"url": "http://www.focus-news.net/news/2019/11/11/2718531/tass-ot-berlin-zayaviha-che-putin-i-merkel-sa-obsadili-podgotovka-na-sreshta-v-normandskiya-format.html", "text": "Германският канцлер Ангела Меркел разговаря по телефона с руския президент Владимир Путин. Основната тема на разговор е била подготовката за срещата на върха в нормандския формат, съобщи заместник официалният представител на кабинета на Германия Улрике Демер, цитирана от  TACC . \r\n\"В центъра на разговорите беше подготовката за срещата на върха в нормандски формат за ситуацията в Източна Украйна. Страните обсъдиха ситуацията в Либия, Сирия, както и хода на преговорите за бъдещия транзит на газ през Украйна\", каза Демер. \r\nДруги подробности от разговора не са представени. \r\nКакто каза съветникът на президента на Руската федерация Юрий Ушаков, срещата на върха на лидерите на Нормандската четворка (Русия, Германия, Франция, Украйна) може да се проведе преди края на 2019 г. Той обаче отрече съобщенията, че срещата може да се състои на 24 или 26 ноември. \r\n \r\n  Юлиян Марков", "date": "2019.11.11", "title": "ТАСС: От Берлин заявиха, че Путин и Меркел са обсъдили подготовка на среща в нормандския формат"}
{"url": "http://www.focus-news.net/news/2019/11/11/2718534/sport-teodor-salparov-beshe-izbran-v-idealniya-sastav-na-kraga-v-rusiya.html", "text": "Волейбол: Теодор Салпаров беше избран в идеалния състав на петия кръг в руския шампионат по волейбол. Той дебютира за новия си клуб Газпром Югра при победата като гост над Урал Уфа с 3:2. През миналата седмица опитният Салпаров премина от Нефтохимик 2010 в Газпром. \r\nБългаринът Розалин Пенчев също е в идеалния тим на кръга в Русия, след като беше в основата на победата на Белогорие Белгород над Югра-Самотлор с 3:2", "date": "2019.11.11", "title": "Спорт: Теодор Салпаров беше избран в идеалния състав на кръга в Русия"}
{"url": "http://www.focus-news.net/news/2019/11/11/2718532/sredstva-za-podpomagane-na-deynostta-si-sabirat-dobrovoltsi-ot-mladezhkata-organizatsiya-na-bchk-vav-veliko-tarnovo.html", "text": "Средства за подпомагане на дейността си събират доброволци от Младежката организация на БЧК в старата столица, предаде репортер на  Радио „Фокус“ – Велико Търново . Парите ще бъдат вложени в новите инициативи, които предстои младите хора да реализират. Георги Алексиев, от организацията, поясни, че подобна акция тече не само в Търново, но и във всички по-големи градове у нас. „Това ще подпомогне осъществяването на бъдещите ни планове, които никак не са малко. По този начин ние ще сме по-продуктивни и ще имаме възможност да помогнем на повече хора в неравностойно положение“, категоричен бе младежът. Той допълни и, че през декември отново ще се проведе благотворителната инициатива за събиране на средства, храна и играчки за деца, лишени от родителска грижа. В рамките й доброволците ще стоят в големи хранителни вериги, където всеки, който иска да помогне, ще може да купи лакомство за малчуганите или да остави пари и играчки. В навечерието на Коледните празници всичко събрано ще бъде разпределено и дарено в домове в региона.  \r\nЛуиза ТРАНЧЕВА", "date": "2019.11.11", "title": "Средства за подпомагане на дейността си събират доброволци от Младежката организация на БЧК във Велико Търново"}
{"url": "http://www.focus-news.net/news/2019/11/11/2718533/biznesat-pomaga-za-vazstanovyavane-na-uvredeni-gori-na-teritoriyata-na-yuzdp.html", "text": "Големи търговски вериги и банкови институции в партньорство с Югозападното държавно предприятие обединяват усилия за възстановяване на 25 дка изгоряла гора край село Мечкул, в района на „ДГС Симитли”. Това съобщиха от  Югозападно държавно предприятие.  Това са част от унищожените горски площи при големия пожар през август 2017 година над Кресна. С предоставените от бизнеса финансови средства до края на ноември теренът ще бъде почистен от 12-годишните овъглени дръвчета, ще се извърши почвоподготовка, засаждане на фиданките и отглеждане на новите насаждения през първата година. Самите лесокултурни дейности ще бъдат извършени от квалифицирани работници на ЮЗДП. \r\nНад 20 други частни компании се включват активно в есенните доброволчески залесявания на територията на предприятието. По традиция най-много са желаещите да създават нови гори в района на „ДГС София”. От края на септември до момента фирми и частни лица са залесили десетки декари горски терени в землищата на с. Локорско, Железница, Кокаляне и в околностите на Драгалевци, Бояна и Симеоново. \r\nПървите 300 контейнерни фиданки в Благоевградска област бяха засадени преди дни край село Дренково, в непосредствена близост до международния път Благоевград-Делчево, Северна Македония. С доброволния труд на служители на голяма банка беше възстановена горска площ, освободена след нападение от корояд. \r\nДруги 700 фиданки от червен дъб, безвъзмездно предоставени от ЮЗДП, бяха залесени върху опожарена площ в землището на с. Джурово. Над 100 представители от международна фирма участваха в създаването на своя гора в района на „ДГС Тетевен”. В съвместните доброволчески акции горските служители оказват постоянно съдействие и експертна помощ на участниците.", "date": "2019.11.11", "title": "Бизнесът помага за възстановяване на увредени гори на територията на ЮЗДП"}
{"url": "http://www.focus-news.net/news/2019/11/11/2718536/bobi-bobev-bivsh-poslanik-zamislenata-da-obedinyava-initsiativa-mini-shengen-mozhe-da-sazdade-razdelitelni-linii-na-balkanite.html", "text": "Инициативата „Мини-Шенген“, за която Сърбия, Албания и Северна Македония се договориха, може да се превърне от идея, която трябва да обединява, в такава, която може да създаде разделителни линии на Балканите. Това каза за обзорното предаване „Това е България“ на Радио „Фокус“ бившият посланик на България в Албания и Косово Боби Бобев. „Черна гора заявява, че трябва да проучи допълнително въпроса, че трябва да види дали подобен формат на сътрудничество няма да пречи на нейния стремеж към пълна интеграция в Европейския съюз. Да не говорим за рязкото противопоставяне от страна на Косово. Ето колко странно се получава, когато самите Косово и Албания се стремят да намерят формати, в които да сътрудничат по този начин чрез снижаване на граничните бариери, общи гранични и митнически формирования, се стига до там, че по този въпрос се разминават категорично“, обясни дипломатът. Според Боби Бобев инициативата „мини-Шенген“ съдържа много позитиви, вече е получила подкрепата на САЩ, очаква се такава и от Европейския съюз, но въпросът е, дали самите страни от нея ще могат да я реализират. \r\nЦоня СЪБЧЕВА", "date": "2019.11.11", "title": "Боби Бобев, бивш посланик: Замислената да обединява инициатива „Мини-Шенген“ може да създаде разделителни линии на Балканите"}
{"url": "http://www.focus-news.net/news/2019/11/11/2718529/prezidentat-rumen-radev-vrachi-natsionalniya-flag-na-uchastnitsite-v-28-ata-balgarska-antarkticheska-ekspeditsiya-obzor.html", "text": "Държавният глава Румен Радев връчи на традиционна церемония в Гербовата зала националния флаг на участниците в 28-ата Българска антарктическа експедиция. „Тази година отбелязваме 30-годишното  присъствие на българската наука в проучването на Ледения континент. Заедно със световните сили България се утвърди като един от водещите изследователи в проучването на Антарктика“, каза президентът. Радев подчерта, че за тези 30 години с много любов и всеотдайност българските полярници създадоха една малка България на Ледения континент. По думите на президента, изследванията и наблюденията, които провеждат учените ни на Антарктида имат ключово значение за екологията, за борбата с климатичните промени, за бъдещето на планетата, с което България дава своя значим принос в тези важни за цялото човечество инициативи. Румен Радев открои като особено важна тазгодишната експедиция на българските антарктици, тъй като започва изграждането на модерна лаборатория за научни изследвания. По думите на държавния глава лабораторията е голямо постижение на българската наука и ясно ще покаже, че страната ни ще продължава и в бъдеще да е сред най-развитите държави, които изследват Антарктика.  \r\nПроф. Христо Пимпирев, който е директор на Българския антарктически институт,  заяви, че отиват горди като българи на Ледения континент, на о-в Ливингстън, където ще се вее флагът и ще продължат техните научни изследвания, които вече над 30 год. провеждат. Членовете на експедицията ще работят по 8 научни проекта част от националната полярна програма, в сферата на биологията, геологията и медицината.“ Така че нашата  програма е доста комплексна и обхваща почти всички области от науката“, подчерта той.  \r\nЧленовете на 28-ата Българска антарктическа експедиция подариха на държавния глава фосилизирано листо от папрат на 80 млн. г. от полуостров Байерс, Антарктика. На церемонията присъстваха посланиците на Испания, Аржентина, Турция и Монголия, с които България си сътрудничи в изследването на Антарктида. \r\nТеодора ПАТРОНОВА", "date": "2019.11.11", "title": "Президентът Румен Радев връчи националния флаг на участниците в 28-ата Българска антарктическа експедиция (ОБЗОР)"}
{"url": "http://www.focus-news.net/news/2019/11/11/2718523/afp-inspektori-ot-maae-sa-otkrili-sledi-ot-uran-na-nedeklariran-obekt-v-iran.html", "text": "Международната агенция за атомна енергия (МААЕ) към ООН заяви, че са открити частици уран в недеклариран обект в Иран в последния си доклад за ядрената програма на страната, цитиран от  AFP . \r\nДокладът на Международната агенция за атомна енергия (МААЕ), видян от AFP, гласи: „Агенцията откри естествени частици  уран от антропогенен произход на място в Иран, което не е декларирано пред агенцията“. \r\nСтава ясно, че частиците представляват уран, който е добиван и подложен на първоначална преработка, но не е обогатен. \r\nМААЕ добави, че \"е от съществено значение Иран да продължи взаимодействието с агенцията, за да разреши въпроса възможно най-скоро\". \r\nДокато самата МААЕ не е посочила въпросния обект, дипломатически източници по-рано заявиха, че агенцията е поставяла въпроси към Иран, свързани със същия обект, където Израел е предполагал, че се извършва секретна атомна дейност в миналото. \r\nИзточници на агенцията казват, че МААЕ е взела проби от площадката в района на Туркзабад в Техеран през пролетта и че Иран се бави в предоставянето на отговори, за да обясни резултатите от теста.  \r\n \r\n  Юлиян Марков", "date": "2019.11.11", "title": "AFP: Инспектори от МААЕ са открили следи от уран на недеклариран обект в Иран"}
{"url": "http://www.focus-news.net/news/2019/11/11/2718537/v-oblastite-pleven-i-lovech-be-napraveno-geodezichesko-zasnemane-na-215-vekovni-darveta.html", "text": "В областите Плевен и Ловеч  бе направено  геодезическо заснемане на 215 вековни дървета, предаде кореспондент на  Радио   „Фокус“  . Д-р Христина Тановска от РИОСВ Плевен подчерта, че   са засенети вековни дървета, обявени за защитени, на територията на РИОСВ – Плевен. ,,То е извършено по проект „Заснемане и изработване на карта и геобаза данни на вековните дървета в Република България“ през 2019 г.   \r\nНай-много са заснетите екземпляри от видовете Летен дъб, Цер , Космат дъб и Черна топола.  Извършено е заснемане и на 8 екземпляра от вида Източен чинар, по 5 – от Бяла топола и Бяла черница, по 4 – от видовете Полски бряст и Благун, по 2 - Дива круша и Полски клен и по 1 екземпляр от видовете Зимен дъб, Обикновен бук, Гледичия, Орех, Полски ясен и Скоруша.Само 13 от защитените дървета, на които е извършено геодезическо заснемане, се намират на територията на област Ловеч. Останалите 202 са в област Плевен”, каза д-р Христина Тановска. Тя допълни, че  най-много защитени дървета са заснети в общините Плевен (67), Долни Дъбник (41) и Червен бряг (20). ,,В останалите общини броят на дърветата е в границите между 2 и 18 екземпляра.За установените по време на геодезическото заснемане изсъхнали и невъзстановимо увредени защитени дървета ще бъдат проведени процедури за тяхното заличаване”, подчерта още д-р Христина Тановска.  \r\nВиолета КРЪСТЕВА", "date": "2019.11.11", "title": "В областите Плевен и Ловеч  бе направено  геодезическо заснемане на 215 вековни дървета"}
{"url": "http://www.focus-news.net/news/2019/11/11/2718539/prezidentat-rumen-radev-tryabva-da-varnem-mladite-hora-na-sportnite-ploshtadki-i-da-gi-nauchim-da-badat-otbor.html", "text": "Трябва да върнем младите хора на спортните площадки и да ги научим да бъдат отбор. За това призова държавният глава Румен Радев на церемонията, на която беше отбелязана на 100-годишнината на баскетбола  в България, съобщиха от  прессекретариата на държавния глава . С основание се гордеем, че вече век България е част от голямото семейство на международния баскетбол, отбеляза президентът. По думите му успехите на европейско, световно и олимпийско ниво правят баскетбола един от най-титулуваните колективни спортове в България. „Емоцията трудно се изразява в цифри, но аз ще спомена няколко, които са знакови за всички българи, отдали живота си на баскетбола - 1958 г. - Полша, 1976 г. - Монреал, 1980 г. – Москва. Това са само част от златните мигове на славната история на стогодишния българския баскетбол. Една история, която доказа по безспорен начин, че българите могат да скачат, и то могат да скачат много високо“, посочи Румен Радев. Държавният глава отбеляза, че за няколко десетилетия играта е спечелила сърцата на българите и залите са се оказали тесни за хилядите зрители, които са се стичали да гледат мачовете на националния отбор. По думите му обаче днес расте броят на децата, които предпочитат да гледат спорта от екран, все по-малко са училищните отбори, кварталните срещи и играта като общуване.  \r\nРумен Радев припомни инициативата си „Спортувай с президента“ с фокус изцяло върху масовия спорт за младите хора. Тук сме съмишленици, защото баскетболът се е доказал като едно от най-успешните средства за тази кауза, допълни президентът.  \r\nТрябва да сме горди с тази годишнина, защото българите са едни от първите, които започват да практикуват баскетбол на Балканите и в Европа, отбеляза президентът на Българска федерация по баскетбол Георги Глушков. По думите му за тези 100 години българските спортисти, големи таланти, изключителни фигури в баскетбола, са оставили трайна диря не само в България, но и по световните терени.  \r\nДържавният глава Румен Радев получи от президента на Българска федерация по баскетбол Георги Глушков почетна значка „100 години баскетбол“.  \r\nНа церемонията присъстваха Андреас Заклис, генерален секретар на ФИБА, и Тургай Демирел, президент на ФИБА Европа и член на Борда на ФИБА.", "date": "2019.11.11", "title": "Президентът Румен Радев: Трябва да върнем младите хора на спортните площадки и да ги научим да бъдат отбор"}
{"url": "http://www.focus-news.net/news/2019/11/11/2718541/trima-sa-zadarzhani-za-uchastie-v-organizirana-prestapna-grupa-zanimavala-se-s-lihvarstvo-obzor.html", "text": "Организираната престъпна група е задържана на територията на гр. Павликени в хода на  специализирана операция на ГДБОП. Операцията е осъществена  в петък под наблюдението на Специализираната прокуратура. Групата е действала приблизително около пет години, била е добре организирана. Тримата задържани са се занимавали с легален бизнес - земеделие, което им е помагало да изпират парите от незаконната си дейност. В рамките на извършените процесуално – следствени действия са иззети множество тефтери с изписани имена на длъжници, над 1 800 юбилейни монети, ценни метали, предимно златни, като по първоначални данни тяхната стойност се оценява на около милион лева. И тримата задържани са с богато криминално минало – за кражби, грабежи, лихварство, заплахи. Двама от тях са излежавали и присъди.  \r\nНад 20 души са пострадали от престъпната дейност на групата. Част от тях са свидетелствали, но други са притеснени да говорят, защото задържаните са добре известни на територията на Павликени. Продължава работата по издирването и на други жертви. Работата по разкриването на организираната група е започнала в края на миналата година и след събраните данни и доклад в Специализираната прокуратура, през май т.г. по случая е било образувано досъдебно производство. Събраните доказателства са мотивирали Специализираният наказателен съд през вчерашния ден да определи мярката им за неотклонение „задържане под стража“, допълни административният ръководител на Специализираната прокуратура.  \r\nТеодора ПАТРОНОВА", "date": "2019.11.11", "title": "Трима са задържани за участие в организирана престъпна група, занимавала се с лихварство (ОБЗОР)"}
{"url": "http://www.focus-news.net/news/2019/11/11/2718540/predstavitelniyat-folkloren-tantsov-klub-hortse-ot-dobrich-specheli-prestizhni-nagradi-na-proveloto-se-v-targovishte-dzhumaliysko-nadigravane.html", "text": "Представителният фолклорен танцов клуб „Хорце“ от Добрич спечели престижни награди на провелото се в Търговище „Джумалийско надиграване”, предаде кореспондентът на  Радио „Фокус” – Варна . Танцьорите от Добрич са спечелили голямата награда – Купата на кмета. Трето място в третия кръг от конкурса за представяне на групи с музикално танцови постановки е завоювал клуб „Хорце“ с изпълнението „Ямболски коледари”. В надиграването на ръченица танцовите двойки на „Хорце” са спечелили първо и второ място. Ръководител на клуба е Севдалина Атанасова. Жури, председателствано от Любчо Василев, главен художествен ръководител на ПФА „Мизия” – Търговище е оценявало участниците. Членове на журито са били Стоян Господинов, главен художествен ръководител на ПФА „Добруджа” – Добрич, и Ивайло Иванов, хореограф, преподавател в НГХНИ „Константин Преславски” Варна и Варненски свободен университет. Фолклорен танцов клуб „Хорце” Добрич е първият клуб в България, който завоюва званието „представителен” от Националната секция на CIOFF (Международен съвет на организаторите на фестивали за фолклор и традиционни изкуства към ЮНЕСКО).  \r\nЖулиета НИКОЛОВА", "date": "2019.11.11", "title": "Представителният фолклорен танцов клуб „Хорце“ от Добрич спечели престижни награди на провелото се в Търговище „Джумалийско надиграване”"}
{"url": "http://www.focus-news.net/news/2019/11/11/2718543/kmetat-i-novite-obshtinski-savetnitsi-vav-varna-polozhiha-kletvi.html", "text": "Новоизбраните кметове и общински съветници във Варна положиха клетви днес на първата сесия след местните избори, предаде репортер на  Радио „Фокус“ – Варна . Заседанието беше водено от зам.-кмета Пейчо Пейчев и от областния управител Стоян Пасев. След клетвата губернаторът връчи на кмета Иван Портних символичния ключ на града. Клетви заедно с него положиха районните кметове – на „Одесос“ – Георги Недев, на „Приморски“ – Петя Проданова, на „Младост“ – Христо Христов, на „Владислав Варненчик“ – Николай Костадинов и на „Аспарухово“ – Ивайло Маринов. Пред събралото се множество, областния управител и председателя на Общинската избирателна комисия Велин Жеков, се заклеха също, новоизбраните кметове на селата – Тополи – Благовест Георгиев, Звездица – Станислава Георгиева, Казашко – Гергана Петкова, Каменар – Светослав Райков и Константиново – Марияна Полихронова. На тържествената церемония присъства и Варненският и Великопреславски митрополит Йоан. За председател на първата сесия на местния парламент бе избран най-възрастният общински съветник Димитър Чутурков от БСП. Разпределението на квотите в състава на Общинския съвет е съответно: 18 – за ГЕРБ, 8 – за БСП за България, по 4 – за ПП „Възраждане“, Земеделски съюз „Александър Стамболийски“, Демократична България – Обединение, 3 –за Движението за права и свободи и по 2 – за СДС, Местна коалиция „Земеделски народен съюз“, Местна коалиция „Свобода“, ПП „Воля“ и ВМРО. След процедура по избор с тайно гласуване, и през този мандат за председател на градския парламент беше избран Тодор Балабанов от ГЕРБ. Той получи подкрепа от с 39 гласа „За“, от общо 50 гласували съветници в залата. \r\n \r\nДиана СТОЕВА", "date": "2019.11.11", "title": "Кметът и новите общински съветници във Варна положиха клетви"}
{"url": "http://www.focus-news.net/news/2019/11/11/2718542/rossiyskaya-gazeta-vodachite-na-avtobusi-mozhe-da-badat-snabdeni-s-grivna-koyato-da-sledi-zdravoslovnoto-im-sastoyanie.html", "text": "В Русия е създадена нова разработка под формата на гривна, способна да проследява кръвното налягане, пулса и други индикатори, показващи критична умора сред водачите на пътнически превозни средства. Това каза в интервю за  „Российская газета“ , ръководителя на Рострнснадзор Виктор Басаргин. \r\n\"Разработена е система (гривна), която проследява състоянието. Например, ако водачът на пътническо превозно средство внезапно започне да мига, да затваря очи или има проблеми с кръвното налягане, информацията веднага постъпва към системата за управление на превозното средство и се взема решение\", каза той. \r\nБасаргин отбеляза също, че е необходимо да се създадат системи за контрол на транспорта. „За да бъдат бързо прехвърлени данни в системата и да не се налага да се дешифрират „черните кутии“, каза той. \r\nОсвен това ръководителят на Ространснадзор заяви, че в близко бъдеще в Русия в автомобилите могат да въведат чипове, които да блокират колата, ако водачът е в нетрезво състояние или колата има техническа неизправност. \r\nТой припомни, че всички превозни средства за превоз на пътници трябва да бъдат оборудвани с тахограф. \"Това не е само система за работа и почивка, това е прибор, който следи спазването на ограничението на скоростта. Те могат да работят онлайн. Ако самият собственик разкрие тези нарушения, ние не трябва да прилагаме никакви санкции, а просто предупреждаваме, че ние също виждаме\", каза Басаргин. \r\n \r\n  Юлиян Марков", "date": "2019.11.11", "title": "„Российская газета“: Водачите на автобуси може да бъдат снабдени с гривна, която да следи здравословното им състояние"}
{"url": "http://www.focus-news.net/news/2019/11/11/2718544/ot-obshtina-veliko-tarnovo-predlagat-da-otpadne-otstapkata-za-predplatilite-palniya-godishen-razmer-na-taksata-za-bitovi-otpadatsi-v-srok-do-30-april.html", "text": "От община Велико Търново предлагат да отпадне отстъпката за предплатилите пълния годишен размер на таксата за битови отпадъци в срок до 30 април. Това предложение е заложено в проект за изменение на Наредбата за определянето и администрирането на местните такси и цени на услуги на територията на община Велико Търново, сочи справка на  Радио „Фокус“-Велико Търново . Промените предвиждат таксата да се заплаща на две равни вноски – до 30 юни и до 31 октомври на годината, за която е дължима. Промените предвиждат таксата да се заплаща на две равни вноски – до 30 юни и до 31 октомври на годината, за която е дължима. В мотивите се посочва, че за предходните години е налице недостиг на прихода от такса битови отпадъци и невъзможност за пълното възстановяване на разходите на услугите за таксата. Проектът за изменение на Наредбата е публикуван на сайта на Общината. След обществено обсъждане той ще бъде разгледан в комисиите на Великотърновския общински съвет и после в зала. Предложения и становища се приемат на електронен адрес e-mail. mavorvt@vt. bia-bg.com  или в деловодството – пл. „Майка България” 2. \r\nРени АТАНАСОВА", "date": "2019.11.11", "title": "От община Велико Търново предлагат да отпадне отстъпката за предплатилите пълния годишен размер на таксата за битови отпадъци в срок до 30 април"}
{"url": "http://www.focus-news.net/news/2019/11/11/2718546/nuzhda-ot-obshti-rabotnitsi-zavarchitsi-shloseri-gotvachi-i-hora-za-himicheskata-promishlenost-ima-na-trudoviya-pazar-v-svishtov.html", "text": "Общи работници, заварчици, шлосери, готвачи и сервитьори, шивачи, шофьори и работници за химическата промишленост се търсят на свободния пазар в Свищов. Това сочи статистика, изготвена от Дирекция „Бюро по труда“ за месец септември, поясни за  Радио „Фокус“ – Велико Търново  Вера Алексиева, младши експерт в институцията. Тя уточни и, че в края на лятото и началото на есента в региона се отчита ръст на безработицата. „През месец септември входящият поток превишава изходящия с 52-ма души. Новорегистрирани са 194 лица, а две са с възстановена регистрация. Трудова реализация с посредничеството на бюрото по труда са намерили 99 човека, от които 14 –  на субсидирани работни места, останалите 85 – на първичен пазар“, допълни експертът. Общият изходящ поток за отчетния месец наброява 144 души.  \r\n \r\nЛуиза ТРАНЧЕВА", "date": "2019.11.11", "title": "Нужда от общи работници, заварчици, шлосери, готвачи и хора за химическата промишленост има на трудовия пазар в Свищов"}
{"url": "http://www.focus-news.net/news/2019/11/11/2718545/predpriemat-se-merki-za-izzetite-istoricheski-orazhiya-na-druzhestvo-traditsiya-obzor.html", "text": "Днес се проведе среща между главният прокурор Сотир Цацаров, зам.-гл. прокурор Иван Гешев и министърът на вътрешните работи Младен Маринов с представители от Национално дружество „Традиция“. Поводът за това беше акция на ГДБОП, при която бяха иззети старинни оръжия на няколко места в страната. Главният прокурор Сотир Цацаров заяви, че с тази среща искат ясно да покажат, че техните институции считат дружество \"Традиция\" за патриотична организация, чиято дейност заслужава само подкрепа. По думите му са били набелязани и конкретни мерки, свързани с това иззетите оръжия да бъдат незабавно подложени на експертни действия и ако се окаже, че те не нарушават закона, незабавно да бъдат върнати на членовете на дружеството. Цацаров допълни, че са удовлетворени, че ръководството на дружеството съвсем ясно е заело позиция, че ако са налице нарушения на закона всеки трябва да носи своята отговорност. Министър Младен Маринов поясни, че е извършена акция в рамките на една международна операция по линия на Европол, наречена „Пандора“, която касае трафик и престъпления с културно-исторически ценности. И в рамките на тази операция ГДБОП съвместно със служители на Главна дирекция „Национална полиция“, специално на звената за контрол на оръжията и боеприпасите, са извършили проверка на преди това постъпвали сигнали в различни части на страната. По думите му дружество „Традиция“ не попада като дружество в обхвата на проверката, проверявани са отделни сигнали за отделни лица. Той заяви подкрепата за дейността, която дружеството извършва. С голяма удовлетвореност съм от срещата и от главния прокурор Сотир Цацаров, както и от министъра на вътрешните работи Младен Маринов. Председателят на Национално движение \"Традиция\" Тодор Предов посочи, че е удовлетворен от срещата и от главния прокурор Сотир Цацаров, както и от министъра на вътрешните работи Младен Маринов.  Той изрази надежда за справедливост и бързо и ползотворно развитие на нещата.  Няма да има изненада в моя вот в четвъртък, отново ще подкрепя избора на Иван Гешев за главен прокурор. Главният прокурор Сотир Цацаров коментира пред журналисти и темата за прегласуването за главен прокурор като заяви, че няма да има изненада в неговия вот в четвъртък и отново ще подкрепи избора на Иван Гешев за главен прокурор. \r\nЗорница КОСТАДИНОВА", "date": "2019.11.11", "title": "Предприемат се мерки за иззетите исторически оръжия на дружество \"Традиция\" (ОБЗОР)"}
{"url": "http://www.focus-news.net/news/2019/11/11/2718538/afp-turtsiya-zapochna-da-repatrira-dzhihadisti.html", "text": "Турция депортира трима чуждестранни джихадисти в понеделник, като над 20 европейци, включително французи и германци, предстои да бъдат изпратени в страните на произход, предава  AFP . \r\nТурция разкритикува западните държави за отказ им да приемат своите граждани, присъединили се към групировката „Ислямска държава“ в Сирия и Ирак, и някои дори отнемат  гражданството им. \r\nВътрешното министерство на Турция заяви, че е депортирало американец и датчанин в понеделник, докато Германия потвърди, че един неин граждани също е бил изгонен. \r\nВъпреки това имаше объркване по отношение на съдбата на американския гражданин, като Гърция заяви, че Турция се е опитала да го депортира през тяхната обща сухопътна граница. \r\nГръцката полиция заяви, че не е допуснала мъжа и го е изпратила обратно в Турция.  \r\nТурция заяви, че още седем германци ще бъдат депортирани в четвъртък, докато 11 френски граждани, двама ирландци и поне още двама германци също очакват депортация. \r\n \r\n  Юлиян Марков", "date": "2019.11.11", "title": "AFP: Турция започна да репатрира джихадисти"}
{"url": "http://www.focus-news.net/news/2019/11/11/2718535/po-tova-vreme-dogodina-balgariya-shte-dostavya-vtechnen-gaz-ot-pet-strani-obzor.html", "text": "Най-късно по това време догодина България ще може да доставя втечнен газ от пет страни: Катар, Азербайджан, Египет, Кипър и Америка. Това стана ясно от думите на премиера Бойко Борисов, който инспектира строежа на газовата връзка между Гърция и България (IGB) между селата Войводово и Орлово. В проверката на дейностите по реализиране на интерконектора се включиха още министърът на енергетиката Теменужка Петкова, председателят на КЕВР Иван Иванов, посланикът на Азербайджан в България Н. Пр. Наргиз Гурбанова, американският посланик Н. Пр. Херо Мустафа, гръцкият посланик Н. Пр. Димитриос Хронопулос и др. Общата стойност на проекта е 220 млн. евро, осигурени чрез заем от Европейската инвестиционна банка (110 млн. евро), Оперативна програма „Иновации и конкурентоспособност“ (39 млн. евро), Механизма за свързване на Европа (45 млн. евро) и собствени средства на акционерите в проектната компания „АЙ СИ ДЖИ БИ“ АД. Интерконекторът е с обща дължина 182 км, от които – 150 км на българска територия. Техническият му капацитет е от 3 до 5 млрд. куб. м/годишно, с възможност за увеличаване до 10 млрд. куб. м/годишно при наличие на търговски интерес. Очаква се той да бъде въведен в търговска експлоатация през втората половина на 2020 г.   \r\nМинистър-председателят  Бойко Борисов  определи проекта IGB като пример за реална диверсификация, осъществяването на която е била мечта за поколения политици. Той посочи, че благодарение на интерконекторната връзка от догодина българите ще могат да се похвалят с пълна газова независимост. Премиерът прогнозира и, че след завършването на интерконектора ще се осъществи реална конкуренция между доставчиците на газ, което от своя страна ще доведе до поевтиняване на суровината за крайния потребител.  \r\nЕнергийният министър  Теменужка Петкова  се присъедини към мнението на премиера, посочвайки, че с изграждането на интерконекторната връзка между България и Гърция диверсификацията на природен газ за региона на Югоизточна Европа вече е факт. Тя припомни, че проектът е станал възможен след подписване на важни документи и осигуряване на финансирането му, което се случи след сключения на 10 октомври договор за заем с Европейската инвестиционна банка, както и подписаното междуправителствено споразумение между България и Гърция. Проверката на място днес установи, че изкопните дейности за първите два километра от трасето на интерконектора са стартирани и са доставени тръбите за първия километър. Петкова препотвърди и изграждането на интерконектора България- Гърция като ключов приоритет за енергийния сектор в България.  \r\nПосланикът на САЩ у нас  Н.Пр. Херо Мустафа  на български език сподели мнението на Борисов и Петкова, като заяви, че  интерконекторът България-Гърция е много важен за диверсификацията и енергийната сигурност.  \r\nПосланикът на Азербайджан в България  Н. Пр. Наргиз Гурбанова  от своя страна сподели радостта си страната й да подкрепа България в усилията ни да постигнем енергийна диверсификация и определи моментът като исторически. \r\n \r\nТеодора ПАВЛОВА", "date": "2019.11.11", "title": "По това време догодина България ще доставя втечнен газ от пет страни (ОБЗОР)"}
{"url": "http://www.focus-news.net/news/2019/11/11/2718550/nay-staroto-vekovno-darvo-na-teritoriyata-na-riosv-pleven-e-na-vazrast-nad-500-godini.html", "text": "Най-старото вековно дърво на територията на РИОСВ – Плевен е на възраст над 500 години, предаде кореспондент на  Радио   „Фокус“   . ,,На територията на РИОСВ – Плевен е летният дъб до с. Муселиево, община Никопол - на възраст над 500 години”, обясни д-р Христина Тановска от РИОСВ- Плевен.  ,,То е с диаметър на ствола 2,40 м. Дървото е обявено за защитено през 1950 г. Последното обявено за защитено вековно дърво на територията на РИОСВ – Плевен - през 2018 г., е летният дъб на ул. „Бъкстон“ в гр. Плевен. Дървото е на възраст над 100 години и е с диаметър 1,10 м”, каза д-р Христина Тановска. ,,Съгласно Закона за биологичното разнообразие за защитени могат да се обявяват отделни вековни или забележителни дървета (във или извън населените места), след съгласуване със собственика на имота, в който се намира дървото”, каза още д-р Христина Тановска. Тя допълни, че  съгласно закона е забранено да се извършват дейности, водещи до унищожаване, увреждане или влошаване физиологичното състояние на защитените видове. \r\nВиолета КРЪСТЕВА", "date": "2019.11.11", "title": "Най-старото вековно дърво на територията на РИОСВ – Плевен е на възраст над 500 години"}
{"url": "http://www.focus-news.net/news/2019/11/11/2718547/sport-petar-stoychev-s-poredno-golyamo-priznanie.html", "text": "Плуване: Петър Стойчев получи поредно световно признание, след като бе избран от Международната плувна зала на славата да получи наградата „Посейдон“, връчвана за изключително важни постижения и заслуги в маратонското плуване. Световният и европейски шампион ще бъде почетен на церемонията в Ню Йорк, която ще се състои на 2 май 2020 година. През същия уикенд ще бъдат приети новите членове на Залата на славата в плуването в открити води.", "date": "2019.11.11", "title": "Спорт: Петър Стойчев с поредно голямо признание"}
{"url": "http://www.focus-news.net/news/2019/11/11/2718548/blagodarstven-kurban-po-povod-obnovyavaneto-i-asfaltiraneto-na-ulitsi-dadoha-mestnite-zhiteli-na-dalgata-mahala-v-simitli.html", "text": "Благодарствен курбан за здраве и берекет на всички дадоха местните жители на Дългата махала в Симитли. Поводът е обновяването и асфалтирането на улиците на населеното място. Това съобщиха за  Радио „Фокус“ - Пирин  от Община Симитли. Водосвет за здраве и благоденствие направи отец Спас и поръси със светена вода миряните, дошли на мястото. Дълги трапези бяха подготвили и всички заедно се събраха да похапнат и пийнат. Дъждът изсипал се над Симитли, по-рано сутринта, не помрачи празника на събралите си около трапезите хора, заедно с които седнаха и кметът на Община Симитли – Апостол Апостолов, председателят на Общински съвет Симитли – Владимир Христов и народният представител – Стефан Апостолов. На импровизираното тържество, жителите на Дългата махала благодариха на ръководството на община Симитли за реализирането на поетите ангажименти. За доброто настроение на всички се погрижи оркестър. Дълги хора се извиваха от десетките празнуващи на новоасфалтираните улици. \r\nЛивия НИНОВА", "date": "2019.11.11", "title": "Благодарствен курбан по повод обновяването и асфалтирането на улици дадоха местните жители на Дългата махала в Симитли"}
{"url": "http://www.focus-news.net/news/2019/11/11/2718552/tass-blokat-akum-shte-minie-v-opozitsiya-ako-padne-pravitelstvoto-v-moldova.html", "text": "Проевропейският блок АКУМ ще премине в опозиция и няма да създаде нова коалиция с Партията на социалистите на Република Молдова (ПСРМ), ако правителството бъде свалено, заяви премиерът Мая Санду в ефира на обществения телевизионен канал Moldova-1 преди предстоящото във вторник гласуване  на вот на недоверие, внесен от социалистите, цитира думите й  TACC . \r\n\"Не може да има съмнение за каквато и да е друга коалиция на АКУМ със социалистите в случай, че правителството излезе в оставка. Ако искат да върнат ситуацията до това положение, което беше преди юни тази година, тогава ние няма да участваме в това\", каза Санду, която е един от лидерите на блока. Тя обвини президента, че не иска да \"унищожи корупционните схеми на бившия режим\" на молдовския олигарх Владимир Плахотнюк, който избяга от страната. \r\n\"Ако правителството падне, ние ще преминем в опозиция и ще се борим срещу тях (социалистите)по същия начин, по който се борихме с режима на Плахотнюк\", каза премиерът. \r\n \r\n  Юлиян Марков", "date": "2019.11.11", "title": "ТАСС: Блокът АКУМ ще мине в опозиция ако падне правителството в Молдова"}
{"url": "http://www.focus-news.net/news/2019/11/11/2718549/pp-gerb-dade-izvanreden-brifing-zaradi-obvineniyata-na-boris-tsvetkov-ot-bsp-za-kupuvane-na-glasove-obzor.html", "text": "ГЕРБ няма да допусне да бъде постоянно обект на твърдения и внушения, които не отговарят на истината. Това стана ясно по време на извънреден брифинг на партията. Председателят на Националния предизборен щаб на ГЕРБ и областен координатор на партията в София Цветомир Паунов заяви, че Мая Манолова търси оправдания за загубата си на изборите и ако продължава в този план, не я очаква нищо добро в нейни бъдещи политически проекти. По думите му по време на предизборната кампания е имало какви ли не безпочвени обвинения към кмета на район „Искър“ г-н Ивайло Цеков. „Той беше наричан по всякакъв начин и се правеха опити да бъде дискредитиран по всякакъв начин“, посочи Пауонов. Той е на мнение, че когато загубиш избори, трябва да го приемеш нормално и да продължиш напред и допълни, че това напрежение не може да продължава така в политическия живот. Според Паунов БСП отсега нататък ще създава само хаос. Той заяви, че имат документирано как в някои райони на София е имало готови бюлетини, напечатани с гласа за Мая Манолова – нещо, в което обвинява ГЕРБ самата тя. Общинският съветник от ГЕРБ Лорита Радева потвържди, че в район „Искър“ през целия предизборен процес не са спрели нито лъжите, нито манипулациите, нито нападките и обвиненията. По думите ѝ от партията са се сблъскали със ситуации на неизпълнение на изборното законодателство и неговото нарушаване с поставяне на рекламни материали на непозволени места. Радева определи като недостоверни всякакви опити на Борис Цветков от БСП да се твърди, че представители на ГЕРБ са манипулирали изборните резултати. По думите ѝ със своите обвинения Цветков иска да извлече дивиденти и да прикрие фактите, че не е свършил никаква работа. Новоизбраният кмет на район „Искър“ Ивайло Цеков заяви, че се чувства  омерзен от нападките към него. По думите му през цялата кампания е имало множество манипулации и обвинения. „Пускаха през сайтове и групи в социалните мрежи манипулативни твърдения за мен. Нито съм уговарял, нито съм участвал в каквито и да било организации за купуване и продаване на гласове за местните избори“, категоричен е той. По думите му ГЕРБ има основания да търси правата си по всякакъв начин срещу обвиненията за купуването на гласове. Цеков отрече на записите от камери в столично заведение в изборния ден да е водил разговори за купуване на гласове. \r\nПо-рано днес Борис Цветков от БСП, който бе кандидат за кмет на района, но загуби, съобщи, че Цеков е записан от камера на хранителен магазин в района как говори с ромски лидери за купуване на гласове. \r\nЗорница КОСТАДИНОВА", "date": "2019.11.11", "title": "ПП ГЕРБ даде извънреден брифинг заради обвиненията на Борис Цветков от БСП за купуване на гласове (ОБЗОР)"}
{"url": "http://www.focus-news.net/news/2019/11/11/2718553/sport-zhrebiyat-razmina-barselona-i-real-madrid-v-turnira-za-superkupata-na-ispaniya.html", "text": "Футбол: Жребият за Суперкупата на Испания размина Реал Мадрид и Барселона. На полуфиналите ще се срещнат  Реал – Валенсия на 8 януари и Барселона – Атлетико на 9 януари. Финалът е на 12 януари.   \r\nТурнирът за Суперкупата на Испания ще се играе в Саудитска Арабия в следващите три сезона. Испанската футболна федерация ще получи по 40 милиона евро на година, като мачовете за трофея ще се играят в Саудитска Арабия през 2020, 2021 и 2022 година, съобщава испанският спортен вестник  \"АС“ .", "date": "2019.11.11", "title": "Спорт: Жребият размина Барселона и Реал Мадрид в турнира за суперкупата на Испания"}
{"url": "http://www.focus-news.net/news/2019/11/11/2718554/vazstanoveno-e-dvizhenieto-po-pat-i-8-bozhurishte-slivnitsa.html", "text": "Възстановено е движението по път I-8 Божурище - Сливница при км 34. Това съобщиха от Агенция \"Пътна инфраструктура\".", "date": "2019.11.11", "title": "Възстановено е движението по път I-8 Божурище - Сливница"}
{"url": "http://www.focus-news.net/news/2019/11/11/2718557/ogranicheno-e-dvizhenieto-po-pat-ii-73-karnobat-shumen-prez-rishki-prohod.html", "text": "Временно е ограничено движението по път II-73 Карнобат - Шумен през Ришки проход  в района на Прилеп поради аварирал товарен камион. Това съобщиха от Агенция \"Пътна инфраструктура\". Обходният маршрут за превозните средства е през Айтоски или Котленски проход. Шофьорите е необходимо да карат с повишено внимание и съобразена скорост, като спазват указанията на \"Пътна полиция\".", "date": "2019.11.11", "title": "Ограничено е движението по път II-73 Карнобат - Шумен през Ришки проход"}
{"url": "http://www.focus-news.net/news/2019/11/11/2718560/sport-ancheloti-e-poluchil-ultimatum-ot-rakovodstvoto-na-napoli.html", "text": "Футбол: Треньорът на Наполи Карло Анчелоти е получил ултиматум от страна на президента на клуба Аурелио Де Лаурентис, според който резултатите от двубоите срещу Милан и Ливърпул ще са решителни за бъдещето на специалиста.  \r\nНаполи се намира в тежка криза, след като нямат победа вече в 5 поредни двубоя в първенството. Основен фаворит за негов заместник е бившия наставник на Милан Дженаро Гатузо, който е без работа.", "date": "2019.11.11", "title": "Спорт: Анчелоти е получил ултиматум от ръководството на  Наполи"}
{"url": "http://www.focus-news.net/news/2019/11/11/2718551/the-times-torite-prizovavat-brekzit-partiyata-da-ottegli-i-kandidatite-si-ot-rayonite-na-preodolimi-leybaristi.html", "text": "Консервативните министри настояват Найджъл Фараж да постави Брекзит на първо място и да оттегли кандидатите си от повече места, след като той обяви, че неговата партия няма да излезе в половината избирателни райони на общите избори, където се явяват кандидати на Консервативната партия, пише британският вестник  The Times . \r\nРешението на Найджъл Фараж след седмици на натиск заради опасенията, че неговата партия ще раздели гласовете за Брекзит, което потенциално би изложило на риск напускането на Великобритания от Европейския съюз. \r\nБрекзит партията няма да се състезава в 317 избирателни райони, спечелени от консерваторите на последните избори през 2017 г., но ще излезе на около 300 места, спечелени от лейбъристите, либералните демократи и други партии. \r\nРешението е удар по стратегията на Борис Джонсън да спечели мнозинство в Долната камара, като успее да спечели места от лейбъристите на Джереми Корбин. \r\nЕдин министър от кабинета заяви пред вестника, че Брекзит партията трябва да се изтегли от районите на преодолими лейбъристи. \r\n„Фараж приема, че вотът за Брекзит партията е вот за Корбин и втори референдум“, каза министърът. „Но той не се оттегля от местата, които трябва да спечелим, за да победим Корбин и да извършим Брекзит.“ \r\nИан Дънкан Смит, бившият лидер на консерваторите, каза пред BBC Radio 4, че оттеглянето е само „началото на осъзнаването на Брекзит партията, че само явявайки се на подобни места, също помага на лейбъристите.\" \r\nРазделянето на гласовете за напускане може да означава, че лейбъристите „може просто да се промъкнат“ на тези места, каза той. \r\nАн Уайдкомб, бившият министър на торите, която вече е евродепутат от Брекзит партията, обвини \"упоритостта\" на премиера Борис Джонсън и решението му да отхвърли избирателния пакт с нейната партия. \r\nОттеглянето от 317 избирателни райони на торите като  „границата, до която ще стигнем“, прогнозира тя. \r\nСамият Фараж заяви, че решението да се оттегли от толкова много места \"не е лесно\". \r\nТова обаче е облекчение за много кандидати на торите, които се опасяваха, че Брекзит партията може да ги лиши от победата. \r\nНайджъл Фараж призна, че едномесечният му опит да създаде алианс „за напускане“ чрез изборен пакт с торите „е изпаднал в небитието“. Вместо това той обяви, че е решил да създаде „едностранно“ съюза. \r\nРазбира се, че мнозина от Брекзит партията вярват, че съобщението, направено  от Фараж е неизбежно. Много от партийните кандидати вярваха , че ще бъдат оттеглени в последния момент.  \r\n \r\n  Юлиян Марков", "date": "2019.11.11", "title": "Тhe Times: Торите призовават Брекзит партията да оттегли и кандидатите си от районите на преодолими лейбъристи"}
{"url": "http://www.focus-news.net/news/2019/11/11/2718556/ria-novosti-mayk-pompeo-zayavi-che-sasht-sa-dostavili-orazhie-na-ukrayna-za-borba-s-rusnatsite.html", "text": "Американският държавен секретар Майк Помпео обясни доставките на американско оръжие за Украйна в интервю за WCSC, цитирано от  РИА Новости . \r\n\"Дадохме им истински оръжия, за да могат да се бият с руснаците\", заяви дипломатът  \r\nРъководителят на Държавния департамент добави, че американските власти са били убедени в намаляването на корупцията в Украйна благодарение на усилията на президента Владимир Зеленски. \r\nПомпео обвини администрацията на бившия американски лидер Барак Обама, който отказа да достави оръжие и военна техника на Киев. \r\n„Предпочетоха да изпратят одеала“, пошегува се той. \r\nОбобщавайки, държавният секретар отбеляза, че се гордее с политиката на САЩ в украинската посока. \r\nПрез 2017 г. Вашингтон одобри доставката до Киев на преносими противотанкови ракетни системи „Джевлин“. Американските власти признаха, че може да продадат и противокорабни ракети и средства за брегова охрана на Украйна. \r\nОсвен това през септември тази година Държавният департамент одобри доставката в Киев на ракети „Джевлин“ в размер на почти 40 милиона долара. Ведомството му разреши продажбата на Киев на 160 ракети и друго оборудване. \r\n \r\n  Юлиян Марков", "date": "2019.11.11", "title": "РИА Новости: Майк Помпео заяви, че САЩ са доставили оръжие на Украйна за борба с руснаците"}
{"url": "http://www.focus-news.net/news/2019/11/11/2718558/hilari-klintan-zakasnyaloto-opovestyavane-na-doklada-za-ruskata-namesa-v-britanskata-politika-e-sramno.html", "text": "Хилари Клинтън нарече забавянето от Даунинг стрийт на доклад за потенциална руска намеса в  британската политика „вредно, необяснимо и срамно“, цитира думите й британският вестник  The Guardian . \r\nКандидатът за президент на САЩ през 2016 г. заяви пред изданието, че е „невероятно изненадващо и неприемливо, че във вашата страна има правителствен доклад за руското влияние и сегашното ви правителство не го публикува“. \r\nПотенциално взривоопасният  доклад на Комисията за разузнаване и сигурност вече е одобрен от разузнавателните агенции. На Даунинг Стрийт беше изпратен окончателен проект на 17 октомври и се е очаквало доклада да бъде публикуван до края на миналия месец. \r\nВъпреки това, офисът на премиера посочи, че парламентарният доклад няма да бъде публикуван преди изборите, като се позова на процес на подписване, който може да отнеме шест седмици. Председателят на комисията Доминик Грийв нарече решението за забавяне на публикуването „зашеметяващо“. \r\nКлинтън каза: „Искам да кажа, кои си мислят , че са те, за да крият такава информация от обществеността, особено преди избори?“ \r\n„Е, ще ви кажа кои са те. Те смятат, че те са всемогъщите, силни мъже, които трябва да управляват“, каза тя, свързвайки потискането на доклада с нарастващия авторитарен обрат на западните лидери. \r\nДокладът разглежда конкретно опитите на Русия да повлияе на резултата от референдума за Брекзит през 2016. \r\nТова, че е имало руско влияние в президентската кампания през 2016 г., сега е широко известно - макар и отречено от Доналд Тръмп, който го описва като „измама“. \r\nКлинтън каза: „Някой ми каза:„ Престани с руснаците “. „Казах:„ Ще оставя руснаците, когато руснаците ни оставят нас “. Така се чувствам.\" \r\nТя остави отворена възможността да се кандидатира за президентски мандат през 2020 г. „Бих била добър президент, така че очевидно това живее в някъде в главата ми. Ще направя всичко възможно, за да се уверя, че ще пенсионираме сега действащия“. \r\nГоворейки по-рано, в зала за кралски фестивали в Лондон в неделя, Клинтън каза, че се страхува да не види у Великобритания „някакво свиване и завиване навътре“. \r\nТя заяви, че е разтревожена от това, че Великобритания се опитва да се „отдели от Европа във време, когато демокрациите трябва да се съюзяват, защото ние наистина сме под натиск от диктатури и авторитарни режими“. \r\n„Имаме президент, който се възхищава на диктаторите и се възползва от тяхната помощ и прави всякакви луди неща. Така че ние се нуждаем от вас, за да бъдете здрав член на това партньорство и за напред.“ \r\n \r\n  Юлиян Марков", "date": "2019.11.11", "title": "Хилари Клинтън: Закъснялото оповестяване на доклада за руската намеса в британската политика е срамно"}
{"url": "http://www.focus-news.net/news/2019/11/11/2718559/tass-na-parizhkiya-miren-forum-shte-se-obsadyat-patishta-za-namalyavane-na-mezhdunarodnoto-naprezhenie.html", "text": "Водещи политици и представители на неправителствени организации от повече от 50 страни ще обсъдят на Парижкия мирен форум начини за намаляване на международното напрежение. Форумът, създаден по инициатива на френския президент Еманюел Макрон, се открива във вторник в Париж, предава  TACC . \r\nЗаедно с Макрон и генералния секретар на ООН Антонио Гутериш, на церемонията по откриването ще присъстват държавни и правителствени ръководители, видни политици и дипломати. \r\nОрганизаторите заявиха, че участниците в дискусията ще обсъждат предложения за намаляване на международното напрежение в продължение на два дни. Както припомни председателят на организационния комитет Жюстен Вайс, това е втората среща в този формат. Първата се състоя точно преди година, когато светът отбеляза 100-годишнината от края на Първата световна война (1914-1918). \r\n\"Призванието на нашия форум е да отворим пътя за инициативи, идващи от гражданското общество, да използваме неговата огромна енергия за решаване на острите международни проблеми\", каза той. \r\nСпоред Вайс „това е среща на върха, конференция на високо ниво и платформа за разработване на нови инициативи от страна на обществеността, без чието участие е невъзможно да се решат задачите, поставени пред световната общественост“. В същото време той добави, че \"държавите играят централна роля на световната сцена, особено по въпроси като борбата срещу разпространението на ядрени оръжия\". \r\nУчастниците във форума ще проведат около 80 кръгли маси за борбата с изменението на климата, въпросите на равенството между половете и социалното равенство, противодействието на невярната информация, функционирането на Интернет в съвременния свят и киберсигурността. \r\nКакто отбелязва вестник Le Monde, \"Парижкият форум трябва да конкретизира концепцията за многостранност в международните отношения\", което предполага истински равни права за всички партньори на световната сцена. Изданието обръща внимание на факта, че „САЩ са представени в Париж на ниво бизнес и неправителствени организации, но напълно отсъстват от списъка на участниците на официалното ниво“. \r\nПарижкият мирен форум, както напомнят организаторите, е независима асоциация, създадена като международна дискусионна платформа на високо ниво за директен диалог между официални представители и представители на гражданското общество. Сред партньорите му са Европейската комисия, Съветът на Европа, Организацията за икономическо сътрудничество и развитие (ОИСР), Международният комитет на Червения кръст, Световната търговска организация, ЮНЕСКО и Фондацията „Рокфелер“. \r\nПо покана на Макрон в първия форум присъстваха руският президент Владимир Путин и германският канцлер Ангела Меркел, припомня ТАСС. \r\n \r\n  Юлиян Марков", "date": "2019.11.11", "title": "ТАСС: На Парижкия мирен форум ще се обсъдят пътища за намаляване на международното напрежение"}
