{"url": "http://www.focus-news.net/news/2019/08/05/2686967/kyustendil-remontni-deynosti-se-izvarshvat-na-mostovo-saorazhenie-po-patya-kyustendil-dupnitsa.html", "text": "С нормална интензивност е трафикът по пътищата в областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. \r\nВенцеслав ИЛЧЕВ", "date": "2019.08.05", "title": "Кюстендил: Ремонтни дейности се извършват на мостово съоръжение по пътя Кюстендил – Дупница"}
{"url": "http://www.focus-news.net/news/2019/08/05/2687038/sport-grigor-dimitrov-zagubi-ot-stan-vavrinka-s-02-seta-v-monreal.html", "text": "Тенис: Продължава неуспешната серия на Григор Димитров, който загуби в първия кръг от Мастърса в Монреал от Стан Вавринка от Швейцария с 0:2 сета (4:6, 4:6). Във втория клръг Вавринка ще играе срещу руснака Карен Хачанов, който почиваше първия кръг. И в двата сета швейцарецът започваше изключително активно и стигаше до много ранни пробиви, след които съумя да запази подаванията си до края. Вавринка контролираше събитията през целия двубой, като в нито един момент не се видя как българинът ще стигне до обрат.", "date": "2019.08.05", "title": "Спорт: Григор Димитров  загуби от Стан Вавринка с 0:2 сета в Монреал"}
{"url": "http://www.focus-news.net/news/2019/08/05/2686965/kriminalisti-na-gdnp-i-odmvr-pleven-ustanoviha-dvama-mazhe-zanimavali-se-s-imanyarstvo.html", "text": "В хода на проведено от служители на Главната дирекция „Национална полиция“ и колегите им от ОДМВР-Плевен разследване, са установени двама мъже – на 51 и 20 г. от гр. Кнежа,  занимавали се с незаконна иманярска дейност. Това съобщиха от пресцентъра на  МВР . По първоначални данни те са извършвали и незаконни сделки с придобитите движими културно-исторически ценности с археологически произход в региона на област Плевен. В рамките на извършените процесуално-следствените действия на адрес, обитаван от двамата, са открити 14 старинни монети от римската епоха и Средновековието, 6 старинни накита - пръстени и медальон, старинно острие и самоделен металотърсач. Археологическите предмети и металотърсачът са иззети като веществени доказателства, а по случая е образувано досъдебно производство.   \r\nМатериалите са докладвани на прокурор от Окръжната прокуратура в Плевен. Работата по случая продължава под надзора на прокуратурата.", "date": "2019.08.05", "title": "Криминалисти на ГДНП и ОДМВР-Плевен установиха двама мъже, занимавали се с иманярство"}
{"url": "http://www.focus-news.net/news/2019/08/05/2686970/emil-neshev-pss-prodalzhava-tendentsiyata-v-planinata-da-hodyat-nedostatachno-podgotveni-hora.html", "text": "Продължава тенденцията в планината да ходят недостатъчно подготвени хора. Това каза в предаването „Добър ден“ на  Радио „Фокус“  Емил Нешев, директор на Планинската спасителна служба (ПСС) към Българския червен кръст (БЧК). Той коментира трите спасителни операции от изминалото денонощие. „Инцидентът над гара Томпсън се случва след сериозна употреба на алкохол. Повече от денонощие продължиха действия на Планинската спасителна служба. Другият случай беше след контузия на глезен. Това показва, че хората, излизащи в планината подценяват условията“, обясни Нешев. Той посочи, че на излет винаги трябва да се излиза с обувките, предвидени за стръмен терен. „Важно е преди да излезем в планината да си дадем сметка за собствените способности. Лятната планина също крие рискове. Може да си мислиш, че времето е хубаво, но да се промени много бързо. Динамиката на атмосферните условия е бурна. Хората не си дават сметка колко е динамично времето“, обясни директорът. Нешев посочи като риск от инцидент и дехидратацията на организма при високите температури. Като важно условие преди да се излезе в планината експертът изтъкна следенето на прогнозата за времето. „Съветът към всички е да търсят информация какво ще бъде времето за дните, в които предвиждат излизането. Да имат добър план и маршрут. Да имат добра екипировка, подходяща за сезона. Сам човек не трябва да излиза в планината. Когато се излиза с група, участниците трябва да са със сравнително еднакви способности. Трябва да сме наясно как да реагираме в рискова ситуация. Не трябва да се изпада в паника в такъв момент, за да може да се подаде вярна и точна информация на спасителите. Всеки трябва да има планинска застраховка и заредени мобилни телефони“, посъветва още Нешев. По думите му в случай, че попаднем в буря трябва по най-бързия начин да се изнесем към подножието на планината и това излизане да не става в опасни терени. По възможност е добре и да не стоим в откритата част на планината, а в горист пояс. \r\nЙоланда ПЕЛОВА", "date": "2019.08.05", "title": "Емил Нешев, ПСС: Продължава тенденцията в планината да ходят недостатъчно подготвени хора"}
{"url": "http://www.focus-news.net/news/2019/08/05/2686971/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас, предаде репортер на  Радио „Фокус“ – Бургас . Няма задръствания.  \r\nИнтензивен е трафикът по централните улици в Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“ и по булевардите „Тодор Александров“, „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nМария КУРТЕВА", "date": "2019.08.05", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/08/05/2686969/stanislav-mazhgalov-aviomuzey-burgas-prez-mesets-yuli-se-nablyudava-leko-povishenie-na-poseshtaemostta-spryamo-sashtiya-mesets-minalata-godina.html", "text": "През месец юли се наблюдава леко повишение на посещаемостта спрямо същия месец миналата година. Това каза за  Радио „Фокус“ – Бургас  управителят на Авиомузея Станислав Мъжгълов. По думите му посещаемостта в началото на юли е била сравнително слаба, но се е повишила от средата на месеца. „Броят на чуждестранните посетители се запази спрямо 2018-а година. От тях най-многобройни бяха руснаците, посетиха ни англичани, също така германци и поляци“, отбеляза Мъжгълов. Той добави, че сред атракциите, които се очаква да привлекат туристи през месец август в Авиомузея, е тренажорът за тестване на пилоти, който работи на принципа на жироскоп и има за цел да симулира полет. \r\nМария ПОПЧЕВА", "date": "2019.08.05", "title": "Станислав Мъжгълов, Авиомузей – Бургас: През месец юли се наблюдава леко повишение на посещаемостта спрямо същия месец миналата година"}
{"url": "http://www.focus-news.net/news/2019/08/05/2686968/afp-pri-vazdushen-udar-v-libiya-sa-ubiti-42-dushi.html", "text": "Най-малко 42 души са убити, а десетки ранени при въздушен удар върху град Морзук в южна Либия, съобщи в понеделник местен служител и признатото от ООН правителство, цитирани от  AFP . \r\nПравителството на Националното съгласие (ПНС) обвини, че сили, предвождани от маршал Халифа Хафтар, че са нанесли въздушен удар в неделя в жилищен квартал на град Морзук. \r\nВ резултат на удара  \"42 са загинали и повече от 60 са ранени, 30 от тях критично\", заяви общинският служител Ибрахим Омар пред AFP. \r\nПНС на своята страница в социалната мрежа „Фейсбук“ осъди нападението, за което обвиняваше силите на Хафтар. \r\nСлед като започналото настъпление към Триполи на Хафтар беше спряно от силите на ПНС след първоначалния напредък, двете страни все по-често включват самолети и дронове в сраженията, коментира агенцията. \r\n \r\n  Юлиян Марков", "date": "2019.08.05", "title": "AFP: При въздушен удар в Либия са убити 42 души"}
{"url": "http://www.focus-news.net/news/2019/08/05/2686973/blagoevgrad-natovaren-e-trafikat-po-avtomagistrala-struma-i-glaven-pat-e-79.html", "text": "Натоварен е трафикът по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Без проблеми пък се извършва движението по второкласен път – 19 Симитли – Гоце Делчев. През деня е регистриран един инцидент на третокласен път – 106. Катастрофата е между два автомобила и са пострадали двама души. Няма опасност за живота им.  \r\nПътните настилки са сухи и нормално проходими, времето е слънчево и топло. В областта няма въведения ограничения за леките и товарните автомобили. Не се извършват ремонтни дейности по първокласната, второкласната и третокласната пътна мрежа. Повишена опасност от падащи камъни има в Кресненското дефиле и прохода „Предел“. \r\nЛивия НИНОВА", "date": "2019.08.05", "title": "Благоевград: Натоварен е трафикът по автомагистрала „Струма“ и главен път Е-79"}
{"url": "http://www.focus-news.net/news/2019/08/05/2686966/blagoevgrad.html", "text": "Интензивен и в двете посоки е трафикът на ГКПП „Кулата – Промахон“. Това съобщиха за  Радио „Фокус“ – Пирин  от Главна дирекция „Гранична полиция“. На граничен пункт „Илинден“, както и на пунктовете „Златарево“ и „Станке Лисичково“ движението е нормално натоварено. \r\nЛивия НИНОВА", "date": "2019.08.05", "title": "Благоевград:Интензивен и в двете посоки е трафикът на ГКПП „Кулата – Промахон“."}
{"url": "http://www.focus-news.net/news/2019/08/05/2686972/kanal-5-makedoniya-ministerstvoto-na-pravosadieto-poiska-ekstraditsiyata-na-tomor-morina.html", "text": "Македонското Министерство на правосъдието поиска екстрадицията на Томор Морина от Наказателния съд в Скопие, информира македонският телевизионен  \"Канал 5\" .  \r\nСпоред процедурите, ако съдът разреши екстрадицията, решението ще бъде изпратено на министъра на правосъдието Рената Десковска, която ще има последната дума, но ако съдът отхвърли искането, то ще бъде повдигнато пред Върховния съд. \r\n„Ще разгледаме позицията на съда и въз основа на анализа на позицията на Съда, Министерството на правосъдието ще вземе своето решение. То ще се основава на вътрешното и международното право “, казаха от министерството. \r\nМорина е в задържан преди 12 дни и се намира в затвора в Шуто Оризари, след като беше арестуван на граничния пункт на Блаце. Арестуването му предизвика ожесточени реакции в Македония, Сърбия и Косово. И Прищина, която изисква незабавното му освобождаване, и Белград, които искат екстрадиция, очакват делото да бъде решено в тяхна полза или и двете заплашват да променят приятелското си отношение към Македония. \r\nМорина беше арестуван по заповед на Интерпол, издадена от Сърбия. Томор Морина е заподозрян в убийства на сърби в Косово през 1999 година, като член на Армията за освобождение на Косово (АОК). \r\n \r\n  Юлиян Марков", "date": "2019.08.05", "title": "„Канал 5“ (Македония): Министерството на правосъдието поиска екстрадицията на Томор Морина"}
{"url": "http://www.focus-news.net/news/2019/08/05/2686974/burgas-gori-gorata-nad-sveti-vlas-kam-myastoto-na-intsidenta-se-e-otpravil-edin-protivopozharen-avtomobil-s-petima-ognebortsi.html", "text": "Гори гората над Свети Влас, към мястото на инцидента се е отправил един противопожарен автомобил с петима огнеборци, както и множество полицейски патрули. Това съобщи за  Радио „Фокус“-Бургас  Цветелина Рандева от ОДМВР – Бургас. Преди 15 минути е получено съобщение в Районно управление – Несебър за това, че гори гората над Свети Влас. Понеже теренът е труднодостъпен все още не може да се каже каква е площта обхвана от пожара, но е лесно забележим. \r\n \r\nМария КУРТЕВА", "date": "2019.08.05", "title": "Бургас: Гори гората над Свети Влас, към мястото на инцидента се е отправил един противопожарен автомобил с петима огнеборци"}
{"url": "http://www.focus-news.net/news/2019/08/05/2686730/vazrasten-mazh-izchezna-v-planinataobzor.html", "text": "През последните няколко дена условията в планините не бяха благоприятни за туризъм. Освен бурите и дъждовете в цялата страна, в планините преобладаваше мъгла, а температурите бяха доста ниски, като стигнаха дори под 10 градуса в района на Централен Балкан. Тези условия създадоха предпоставки за инциденти в планината. В събота  вечерта е установено, че възрастен мъж на 74 години е изчезнал. Смята се, че се е загубил в планината в района на Лакатник. Веднага е започна спасителна акция на екипи на Планинската спасителна служба. В акцията се включиха и представители на местната полиция. В събота през нощта мъжът не е намерен и заради лошите условия и мрака акцията е прекратена до сутринта. В  05.30 часа в неделя издирването бе възобновено. Екипи на Планинската спасителна служба с полицаи и ловци търсиха възрастния мъж близо 7 часа, но без резултат. Около обяд спасителната акция беше прекратена и мъжът e обявен за изчезнал от полицията. Има доста неизяснени обстоятелства и засега не може да бъде предоставена повече информация от органите на реда относно този случай.  \r\nВъв връзка с лошото време, инцидентите и изгубения възрастен човек „Фокус“ потърси мнението на планинските спасители. \r\nВ интервю за  Агенция „Фокус“  Ивайло Човиков от ПСС посочи, че възрастните хора не трябва да излизат неподготвени и сами в планината. Той призова хората да се научат да преценяват собствените си възможности и да не се излагат на излишен риск и даде пояснения относно това как да се подготвят за излет в планината и от какво да се пазят. Сред тези препоръки са неща като това туристите да ходят подготвени, адекватно облечени и обути в планината, със заредени телефони, да бъдат с група, с приятели, да се съобразяват с метеорологичната обстановка спрямо сезона, както и да носят високи обувки. По думите на дежурния спасител планината крие много опасности, особено когато е валяло дъжд, тъй като пътеките стават хлъзгави, облачността е по-гъста и пречи на зрението, а също е възможно гръмотевични бури  да доведат до удар от мълния.  \r\nЕкспертите съветват да се следи метеорологичната прогноза и да не  се подценява силата на природата.  \r\nОсвен този случай в събота вечерта планински спасители оказват помощ на мъж с травма на коляното. Мъжът е намерен в  района на хижа „Македония“. Екип на Планинската спасителна служба(ПСС) веднага му оказа помощ, а по-късно пострадалият е  транспортиран до болнично заведение за лечение. За щастие този инцидент е без сериозни последици. \r\nНадежда ИВАНОВА", "date": "2019.08.05", "title": "Възрастен мъж изчезна в планината(ОБЗОР)"}
{"url": "http://www.focus-news.net/news/2019/08/05/2686976/politicheskiyat-analizator-georgi-harizanov-bsp-ne-se-prevarna-v-alternativa-ne-znam-dali-tova-e-dobra-novina.html", "text": "БСП не се превърна в алтернатива, не знам дали това е добра новина. Това каза в интервю за  Агенция „Фокус“  политическият анализатор Георги Харизанов по повод края на политическия сезон. „Силната опозиция кара управляващите да са по-силни, да работят по-добре, да са по-усърдни. Заплахата от сериозен конкурент ги кара в крайна сметка да бъдат по-качествени и като политици и като управляващи в конкретните ресори“, каза още Харизанов. По думите му социалистите са раздирани от безчетни вътрешни битки, от странно лидерство. „Не бих го нарекъл слабо, не бих го нарекъл и силно. Не е слабо, защото г-жа Нинова получи огромна подкрепа на онзи конгрес, който трябваше уж да гласува нейната оставка. Но със странното си лидерство и с непрестанните си вътрешни битки, с това, че не успяват да излъчат нови фигури, виждате непрекъснато едни и същи лица. Г-н Румен Гечев продължава да е топ икономистът на БСП вече 30 години. В партийното ръководство се завърна Асен Гагаузов, който беше министър от Тройната коалиция преди 15 години“, обясни Харизанов. По думите му  социалистите са неспособни да се обновят. „Те очевидно не са атрактивен политически проект за младите хора, дори и за тези с ляво мислене. Това показва, че БСП е с ограничен потенциал и към днешна дата с никак не светло бъдеще“, допълни още Харизанов. \r\nДеница КИТАНОВА \r\n Пълния текст на интервюто четете в „Мнение”", "date": "2019.08.05", "title": "Политическият анализатор Георги Харизанов: БСП не се превърна в алтернатива, не знам дали това е добра новина"}
{"url": "http://www.focus-news.net/news/2019/08/05/2686975/tass-vladimir-putin-predupredi-che-likvidiraneto-na-drsmo-mozhe-da-vazobnovi-nadprevarata-vav-vaorazhavaneto.html", "text": "Руският президент Владимир Путин заяви, че действията на САЩ за ликвидиране на Договора за премахване на ракетите със среден и по-малък обсег (ДРСМО) могат да доведат до неограничена надпревара във въоръжаването. \r\n\"Въпреки случилото се, ние все още разчитаме на здравия разум, чувството за отговорност на американските колеги и техните съюзници - както към своя народ, така и към цялата международна общност\", подчерта президентът. \"Според нас действията на Съединените щати, които доведоха до премахването на ДРСМО, неизбежно ще доведат до девалвация, разрушаване на цялата рамка на глобалната сигурност, включително Договора за стратегическите  нападателни оръжия (СТАРТ-3) и Договора за неразпространение на ядреното оръжие\", предупреди той. \"Такъв сценарий означава възобновяване на неограничена надпревара във въоръжаването.\" \r\n\"Русия е принудена да заяви със съжаление, че едностранчивото, с измислен претекст, оттегляне на САЩ от ДРСМО, унищожаването на един от основните документи в областта на контрола върху оръжията - сериозно усложнява ситуацията в света, създава основни рискове за всички\", - каза Путин. Той подчерта, че „отговорността за случилото се е изцяло от американската страна“. \"Вместо обмислено обсъждане на проблемите на международната сигурност, САЩ просто отмениха многогодишните усилия, насочени към намаляване на вероятността от мащабен военен конфликт, включително с използването на ядрено оръжие\", каза руският президент. \r\nПутин също така заяви готовността на Москва да възобнови пълноценните преговори за стратегическа стабилност и сигурност с Вашингтон. \"За да избегнем хаоса, в който няма правила, ограничения и закони, трябва отново да претеглим всички възможни опасни последици и да започнем сериозен диалог без неясноти и по същество\", каза Путин. \"Русия счита за необходимо, без забавяне, да продължи пълноценните преговори за осигуряване на стратегическа стабилност и сигурност. \" „Готови сме за това“, добави той. \r\n \r\n  Юлиян Марков", "date": "2019.08.05", "title": "ТАСС: Владимир Путин предупреди, че ликвидирането на ДРСМО може да възобнови надпреварата във въоръжаването"}
{"url": "http://www.focus-news.net/news/2019/08/05/2686731/reaktsiite-na-institutsiite-v-balgariya-po-povod-masovata-strelba-v-targovski-tsentar-v-el-pasoobzor.html", "text": "В събота между 10.00 и 11.00 ч.  местно време най-малко 20 души са пострадали при масова стрелба в Ел Пасо, Тексас. \r\nПо данни на Министерство на външните работи няма информация за пострадали български граждани при стрелбата в търговски център в тексаския град Ел Пасо. Българското посолство във Вашингтон е в постоянен контакт с местните власти. \r\nПри необходимост сънародниците ни могат да се обадят на спешния номер 911 в САЩ, както и на телефоните на посолството във Вашингтон: (202) 387 0174; (202) 299 0273; (202) 483 1386.  \r\nВ неделния ден  министър-председателят Бойко Борисов  изпрати съболезнователна телеграма до президента на Съединените американски щати Доналд Тръмп по повод масовата стрелба в търговски център в Ел Пасо, Тексас, при която загинаха десетки невинни хора и много са ранени. „Бих искал от мое име и от името на българското правителство да изкажа най-искрени и дълбоки съболезнования на Вас и на семействата на загиналите и ранените в трагичния инцидент. Ние осъждаме този безсмислен акт на насилие, отнел живота на много невинни граждани“, отбелязва премиерът Борисов.  \r\n„В този тъжен за цялата Ви страна ден нашите мисли са с Вас и с всички американски граждани”, пише още министър-председателят Бойко Борисов в съболезнователната телеграма до американския президент. \r\n Вицепремиерът и министър на външните работи Екатерина Захариева  също изпрати съболезнователна телеграма до държавния секретар на САЩ Майк Помпео във връзка със стрелбата. „С голямо прискърбие научих за масовата стрелба в търговски център в Ел Пасо, Тексас, при която са ранени и са загинали десетки граждани. Няма причина, която би могла да оправдае този ужасяващ акт на насилие, отнел живота на невинни хора“, се казва в телеграмата.  \r\nПървият ни дипломат изразява искрените си съболезнованията към държавния секретар и към семействата на загиналите и ранените в трагичния инцидент. \r\nДеница КИТАНОВА", "date": "2019.08.05", "title": "Реакциите на институциите в България по повод масовата стрелба в търговски център в Ел Пасо(ОБЗОР)"}
{"url": "http://www.focus-news.net/news/2019/08/05/2686729/sluchaite-na-masova-strelba-v-sasht-tsentralna-tema-na-amerikanskiya-pechat.html", "text": "Масовата стрелба в два града в САЩ е централна тема на американския печат.   \r\n*** \r\n \r\n  Стрелецът, който уби най-малко 20 души в Ел Пасо е публикувал в интернет свой манифест, малко преди да извърши нападението, който бе определен от властите и някои политици като расистки и пълен с омраза. Това пише в първите редове на статия, отнасяща се до стрелбата в щата Тексас, американският вестник  LA Times .  \r\nНападателят е идентифициран от медиите като 21-годишният Патрик Крусис, макар властите да не разкриха официално неговата самоличност или съдържанието на съобщението му. Знае се обаче, че час и половина преди инцидента, на уебсайт в интернет, е качен текст, в който се говори за „инвазия“ на латински емигранти. Документът е публикуван анонимно, от чийто IP адрес обаче по-рано е качен друг документ, носещ името P._Crusius. Малко по-късно обаче текстът е свален от платформата.  \r\nТиутър акаунт пък, за който се вярва, че е принадлежал на Крусис, е бил свален.  \r\n \r\nБивш съсед на Крусис – Лий Ан Локасио, каза пред вестника, че нападателят е бил изключителен самотник, който винаги се движел самостоятелно. Говорил е дръпнато с останалите младежи в училището, което е посещавал.  \r\nТя описа Крусис като „много самотен, много странящ“ човек, и такъв, който не обича да контактува с никого.  \r\nНейният син, Тони Локасио, който е посещавал същото училище като Крусис, сподели, че техният съсед винаги е ходел преди или след него, и никога не е спирал да поговори с него или сестра му. Според него, „никой не го е харесвал“, макар Крусис да е харесвал животни и да е имал змии за домашни любимци.  \r\n \r\nБивш съученик на Круси – Джейкъб Уилсън, разкри, че той е бил „добре осъзнат“ и винаги се е опитвал да поеме ръководната роля по време на задачи в клас. Никога обаче не е искал да работи с никогo, тъй като според Уилсън, той е бил „лесно раздразнителен“. Често е понасял подигравки, тъй като носел дрехи втора употреба.  \r\n*** \r\n \r\n Камала Харис, сенатор от Демократическата партия  в Калифорния, обяви подробности за предложенията си за контрол на оръжията след смъртоносната стрелба в Ел Пасо, Тексас, след като тя се обърна към членовете на съюза на форума на Американската федерация на щатските и общинските служители  в университета на Невада  в Лас Вегас в събота, цитирана от електронното издание на американския вестник  The Washington Examiner . \r\nНа въпрос на изданието дали планът й ще включва бази данни на законните собственици на оръжия или конфискация на оръжие чрез посещения на правоохранителните органи на жители, които притежават забранено огнестрелно оръжие, тя отговори: „Всъщност съм готова да предприема ефективни действия за въвеждане на правила, които подобряват тази ситуация.\" \r\nТя продължи: „Тук в помощ идва и моя опит в работата по този въпрос, когато бях главен прокурор на Калифорния и вложихме ресурси да разрешим на органите на реда всъщност да почукат на вратите на хора, се намират едновременно  в два списъка - списък, в който съдът е установил, че представлява опасност за себе си и другите.Те бяха и в списък, където им беше забранено да притежават оръжие поради присъда. Тези списъци бяха комбинирани и след това изпратихме органите на реда да вземат оръжията, защото ние трябва да се справим с това на всички нива и трябва да го направим с чувство за неотложност “, добави Харис. \r\n*** \r\n \r\n Смъртоносната стрелба в Дейтън, при която бяха убити девет души, както и стрелеца, „е ден, от който ние всички се страхувахме“, каза кметът Нан Уейли на пресконференция, цитирана от местното електронно издание  Dayton Daily News .  \r\nТя започна пресконференцията, като предаде информация, че стрелецът е бил облечен в бронежилетка и използвал пистолет .223 калибър с пълнител с увеличена вместимост, като е носел и допълнителни патрони.  \r\nРедовен патрул на дейтънската полиция е убил стрелеца за по-малко от минута след началото на стрелбата, започнала в 1 часа след полунощ. \r\n\"Ако полицията в Дейтън не беше неутрализирала стрелеца за по-малко от минута, стотици хора щяха да умрат днес\", каза тя.  \r\n„Това е 250-та масова стрелба в Америка. Тъжно е, че е в град Дейтън.\" \r\nУейли похвали първите полицаи реагирали на инцидента, които са \"неутрализирали стрелеца\" за по-малко от една минута.\" Въпреки че това е ужасно тъжен ден за града, аз съм изумена от бързата реакция на полицията в Дейтън,\" каза тя.", "date": "2019.08.05", "title": "Случаите на масова стрелба в САЩ - централна тема на американския печат"}
{"url": "http://www.focus-news.net/news/2019/08/05/2686733/hurriyet-turtsiya-shte-izpolzva-raketi-za-f-35-v-svoy-samolet.html", "text": "Ракети въздух-земя, които са разработвани за американския изтребител F-35 могат да бъдат използвани от направени от Турция самолети и дронове, това заяви министърът на технологиите и индустрията Мустафа Варант по време на пресконференция, пише вестник  Hurriyet . \r\nСпоред него, технологията е разработена от две държави и две държави имат права върху нея. „Ако страни, които са част от програмата на F-35 искат да купят този вид ракети, ние можем да им ги продадем, макар вече да не сме в програмата“, заяви той.  \r\nСпоред публикувани във вестника материали, ракетите могат да се интегрират в турските дронове „Акънджи“. „Това е бъдещето на безпилотните летателни апарати“, добави още Варант.  \r\nИзданието припомня, че САЩ премахната Турция от програмата за разработване на F-35 заради покупката на системи С-400, която Анкара направи от Русия.  \r\n : Цанко Цолов", "date": "2019.08.05", "title": "Hurriyet: Турция ще използва ракети за F-35 в свой самолет"}
{"url": "http://www.focus-news.net/news/2019/08/05/2686732/slab-trus-be-registriran-v-stolitsata-obzor.html", "text": "Земетресение бе регистрирано в източната част на София. Трусът бе слаб, а магнитудът му бе 2.5 по скалата на Рихтер Дълбочината на земетресението  бе около 16 км. Справка на сайта на Националния институт по геофизика геодезия и география показа, че трусът е отчетен в 14.11 средно гринуичко време (GMT). Това означава, че българско време събитието е станало в 17.11 часа. По първоначална информация  земетресението не бе усетено жителите на столицата. Малко по-късно по данни на дежурния сеизмолог стана ясно, че трусът е усетен в някои части на столицата. Земетресението е било усетено от жители в кварталите: „Подуяне“, „Левски“ и Панчарево. Трусът е определен от хората като разклащане. Вследствие на явлението няма нанесени щети. Справка на сайта на НИГГГ показва, че последният слаб трус в столицата е бил регистриран на 23 юли.", "date": "2019.08.05", "title": "Слаб трус бе регистриран в столицата  (ОБЗОР)"}
{"url": "http://www.focus-news.net/news/2019/08/05/2686977/konsultativniya-savet-po-zarnoto-otchete-87-po-visoki-dobivi-ot-pshenitsa-tazi-godina-i-s-mnogo-po-dobro-kachestvo.html", "text": "Анализите, представени на Консултативния съвет по зърното показват, че реколтата и като количество, и като качество е по-добра от предходната и се доближава до рекордната 2017 г., подчерта министърът на земеделието, храните и горите Десислава Танева на заседание на Консултативния съвет по зърното, съобщиха от  министерството . \r\nС 8,7% по-висок добив от миналата година при пшеницата бяха отчетени на съвета - 5 646 004 тона добита пшеница през тази година при 5 194 500 тона през миналата година. Средните добиви спрямо миналата година също са нараснали с 8,3%- 519 кг/дка сега при 479 кг/дка през миналата 2018 г. \r\nДобивът на ечемик от тази реколта също е по-висок с 8,3% от 2018 г. и възлиза на 533 785 тона при 492 504 тона за миналата. Средният добив е 474 кг/дка, който е с 8% по-висок от миналогодишния (439 кг/дка). Добити са и 390 211 тона рапица при среден добив от 264 кг/дка, 6 126 тона ръж при среден добив от 207 кг/дка и 34 334 тона тритикале при среден добив от 336 кг/дка. \r\nРеколтираните площи с основните есенни култури са 11 315 779 дка пшеница и 1 135 883 дка ечемик. Въпреки засушаванията след сеитбата и обилните валежи и други неблагоприятни фактори в по-късните фази, реколтираните площи с зърно са почти колкото засетите през есента – 11 355 214 дка пшеница и 1 142 195 дка – ечемик, което показва и сравнително нисък размер на пропаднали площи за тази реколтна година. \r\nОтчетените данни са към 1 август и са на база на информация на областните дирекции „Земеделие“. Прибраното зърно е от 96,1% от площите с пшеница и от  99,12% от площите с ечемик. Жътвата при рапицата е от 96,7% от площите и 74% - на тритикалето. Въпреки лекото забавяне на жътвата с около седмица заради неблагоприятните за нея метеорологични условия, темповете са наваксани.  \r\nОбщото количество зърно от пшеница след пълното приключване на жътвата се очаква да бъде около 5,8 - 5,9 млн. тона и около 540 хил. тона ечемик. Очакването е, че реколтата от пшеница ще е на нивото на рекордната 2017 година, когато беше достигнато 6,13 млн.тона пшеница и среден добив от 535 кг/дка. \r\nДобри хлебопекарни качества показва и направения анализ за качеството на добитото зърно. От взетите близо 430 проби от партиди от близо 800 000 тона в Централната лаборатория за окачествяване на зърното показанията са, че близо половината количество, или общо 47.8 % от добитото зърно е с високи хлебопекарни качества, при 15,75 % за реколта 2018 г. 41,70% от зърното е Втора Б група, като за сравнение – през миналата година този процент е бил едва 16,10 %. В трета група, която се ползва предимно за фуражни цели, сега попадат 52,20% при 78,6% за миналата година. \r\nПлощите, засети с пролетните култури са 4 603 246 дка царевица и 7 525 590 дка слънчоглед, като засега те се развиват в очаквани темпове, стана още ясно на съвета. Посевите и при двете култури са в добро общо състояние. \r\nПо време на заседанието браншовите организации поставиха и темата за необходимостта от добиване на еднородни партиди като сортове и качество, за да бъде продукцията конкурентна на всички пазари. Председателят на съвета Венцислав Върбанов посочи в тази връзка, че е необходимо координацията помежду им да бъде по-засилена, за да може да се търсят допирателни между производители и търговци за намиране на най-добри позиции на пазара. Беше изразена и готовност за съдействие от страна на бранша при изпълнение на предприетите мерки за ограничаване на АЧС.", "date": "2019.08.05", "title": "Консултативния съвет по зърното отчете 8,7% по-високи добиви от пшеница тази година и с много по-добро качество"}
{"url": "http://www.focus-news.net/news/2019/08/05/2686728/predstoyashti-sabitiya-v-stranata-za-5-avgust-agentsiya-fokus.html", "text": "*** \r\n \r\nОт 11.00 ч. ще се проведе заседание на Прокурорската колегия на ВСС. \r\n \r\n*** \r\n   \r\nОт 10.30 ч. в зала 559 в сградата на Централното управление на НЕК, ЕАД  Петър Илиев ще даде пресконференция. \r\n \r\n*** \r\n \r\nОт 11.00 ч. в зала А в сградата на  БТПП ще се проведе пресконференция за представянето на десетата поредна икономическа брошура “Bulgaria in figures”®. \r\n \r\n*** \r\n \r\nОт 17.00 ч. в сградата на Регионалния исторически музей – Благоевград ще се проведе учредително събрание на инициативния комитет за възстановяване на паметника на незнайния македонски четник. \r\n \r\n*** \r\n \r\nОт 20.30 ч. в Летния театър ще се проведе концертът „Звездите на България“. \r\n \r\n*** \r\n \r\nОт 14.00 ч. във фоайето пред „Пленарна“ зала на Община Варна, по инициатива на Таня Петрова ще бъде открита изложба за дипломатическите отношения между България и Китай. Името на експозицията е „Щрихи от близостта между две далечни страни: 70 години от установяването на дипломатическите отношения между Република България и Китайската народна република“. \r\n \r\n*** \r\n \r\n От 10.00 ч. във Възнесенският храм „Св. Софроний Врачански“ ще се проведе будителска работилница, посветена на светеца. \r\n \r\n*** \r\n \r\nОт 9.00 ч. ще се проведе детска академия Джуниър – тематични занимания и игри в Народно читалище „Добрич – 2017“.  \r\n \r\n*** \r\n \r\nОт 10.30 ч. в Художествената галерия ще се проведе лятна работилница за въображение: занятия с деца \r\n \r\n*** \r\n \r\nОт 14.00  ч. във фоайето на Акушеро-гинекологично отделение в МБАЛ Пазарджик ще бъде изнесена презентация на тема: „Кърменето стъпка по стъпка“. \r\n \r\n*** \r\n \r\nОт 10.00 ч. в 10 зала в Окръжния съд ще се проведе съдебно заседание НОХД №1169/2019 г.    \r\n \r\n*** \r\n \r\nВ 10.30 часа на булевард \"Копривщица\" 20 кметът на район \"Централен\" Георги Стаменов ще открие нова детска площадка.  \r\n \r\n*** \r\n \r\nВ 18.00 часа в храм „Св.Преображение Господне“ Негово Високопреосвещенство Пловдивският митрополит Николай ще отслужи Празнична вечерня.   \r\n \r\n*** \r\n \r\nОт 16.00 ч. с награждаване на военнослужещи и пресконференция на командира на ВМС ще започнат мероприятията по повод 140-та годишнина от създаването на Военноморските сили.  \r\n \r\n*** \r\n \r\nОт 20.00 ч. на пл. „Свобода“ ще се състои военен ритуал за отбелязване на 140-та годишнина от създаването на ВМС и празнични илюминации.", "date": "2019.08.05", "title": "Предстоящи събития в страната за 5 август (Агенция „Фокус“)"}
{"url": "http://www.focus-news.net/news/2019/08/05/2686734/mkd-s-makedoniya-v-turtsiya-se-stroi-parva-hristiyanska-tsarkva-ot-1923-g-nasam.html", "text": "Строежът на първата християнска църква в историята на модерна Турция започва в неделя в Истанбул, предава македонското електронно издание  “МКД“ . Храмът е поискан от асирийската православна единица преди 10 години, а разрешението за строеж е дадено през 2015 г. Тя ще се издигне в истанбулския квартал „Йешикьой“ (бивш. Сан Стефано). Турският президент заяви, че гледа на църквата като на „богатство за Истанбул“. Според него тя ще бъде завършена в срок от две години.  \r\nАсирийците са последователи на древните източни християнски практики. Към момента на християните в Турция се позволяваше само да реставрират църкви, не и да строят нови, припомнят от македонското издание.  \r\n : Цанко Цолов \r\n***", "date": "2019.08.05", "title": "„МКД“ (С. Македония): В Турция се строи първа християнска църква от 1923 г. Насам"}
{"url": "http://www.focus-news.net/news/2019/08/05/2686736/mark-espar-kitay-destabilizira-indo-tihookeanskiya-region.html", "text": "Американският министър на отбраната Марк Еспър заяви, че Китай дестабилизира Индо-тихоокеанския регион, като освен това обвини Пекин в кражба на интелектуална собственост и „превръщане на световния пазар в оръжие“, предава  Reuters .  \r\nКоментарът му е направен в рамките на първото му задгранично пътуване от както пое ръководството на Пентагона и са на фона на ескалиращата търговска война между Китай и САЩ.  \r\n„Ние вярваме, че нито една нация може или трябва да доминира Индо-тихоокеанския регион и работим в тясно сътрудничество с нашите съюзници и партньори, за да отговорим на нарастващите отбранителни нужди на района“, каза Еспър пред репортери в Сидни.  \r\n„Освен това се противопоставяме остро срещу притеснителното и агресивното поведение на Китай, дестабилизиращо региона. Това включва превръщането на световния пазар в оръжие, използването на хищнически похвати в търговията и стимулирането на държавно спонсорирана кражба на интелектуална собственост от други държави“, каза още министърът.  \r\nКитай претендира за огромна част от Южнокитайско море, което би донесло годишни приходи от грубо 3,4 трлн. долара от такси. Някои страни, сред които Малайзия, Филипините, Тайван и Виетнам се противопоставят на това искане, припомня агенцията.  \r\n : Цанко Цолов", "date": "2019.08.05", "title": "Марк Еспър: Китай дестабилизира Индо-тихоокеанския регион"}
{"url": "http://www.focus-news.net/news/2019/08/05/2686737/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Фактът, че съботният протест в Москва е непозволен цяла седмица бе повтарян от градските власти, които разкриха още, че опозиционерите не са се съгласили да проведат по-рано уговорения митинг, което показа на много граждани, че повече исканията за „честни избори“ са лъжи, пише руското издание  „Российская газета“  в материал, озаглавен „Съботната акция потвърди – на опозицията й трябват не избори, а безпорядък“ и представен без редакторска намеса.  \r\n \r\nДа вземем например факта, че в листата с 22 кандидати на опозицията бяха открити хора, които са вече починали, но са събрали подкрепа от над 300 подписа. Други над 14 хил. подписа пък са направени от хора, които нямат паспорти. А такива, меко казано, несъответствия, има много сред опозицията.  \r\nТова обаче за противниците на Кремъл няма значение и те се опитаха да блокират центъра на столицата в събота със своята непозволена акция. Правоохранителните органи не позволиха това да се превърне в масов безпорядък. Участниците в т.нар. мирен протест всъщност са носели ножове и газови пистолети. Повечето от тези, разполагащи с оръжие обаче не са успели да го използват.   \r\n \r\nВ рамките на съботния митинг, според официалните данни на Москва, са се събрали към хиляда и петстонин души, което е двойно по-малко от протеста на 27 юли, когато според Кремъл по улиците имаше 4,5 хил. души, а според западни агенции около 10 хил. Очевидно московчани са послушали думите на градоначалника Сергей Собянин, който заяви, че протестиращите не искат избори, а безпорядък. „Хората, които искат да влязат във властта, нарушават закона. Причината не е в процедурата по регистрацията, а в желанието за нелегитимно присвояване на тази власт“, смята Собянин.  \r\n*** \r\n \r\n  Тази седмица Токио реши да премахне Сеул от своя списък с преференциални търговски партньори, от Южна Корея пък обявиха, че смятат да предприемат ответни мерки. Фактически тези действия бяха форма на отмъщение след „арест“ на активи, принадлежащи на японска компания, извършен от Сеул като компенсация за корейците, които са били принудени да работят за японските окупационни власти през Втората Световна война и преди това, пише руското издание  “Известия“ .   Спорът между  две от най-големите икономики в Азия и силни технологични държави, води до трудности на местните компании, които и без това се намират в трудно положение заради търговската война между САЩ и Китай. Освен това той поставя под въпрос сътрудничеството на Вашингтон и неговите азиатски партньори по отношения на Северна Корея, коментира изданието.  \r\n \r\nПремахването на Сеул от японския „Бял списък“ ще постави пред южкорейските компании допълнителни бариери при покупката на високи технологии от Страната на изгряващото слънце. Износът не е забранен, но ще изисква специално разрешение от правителството, което усложнява и удължава процеса. Сеул отговори по същия начин, въвеждайки подобни мерки по отношение на Токио.  \r\nОфициална Япония сочи „намаленото доверие“ като официална причина, тъй като в страната се опасяват, че Южна Корея може да търгува тайно с Пхенян. Но според Джеф Кингстън, завеждащ факултета за азиатски науки към храмовия университет в Токио, в тази „вежлива обвивка“ не вярва никой.  \r\n \r\nКакто е известно, в периода 1910-1945 г. тогава обединеният корейски полуостров се намира под японска окупация. И макар оттогава да са минали десетилетия, този период все още помрачава двустранните отношения. Под предлога, че Япония не се е извинила за това време, ненавистта срещу Токио, а и Пекин, се е превърнала в национален спорт. Това се разпалва и от президента на Южна Корея Мун Дже-ин, който заяви, че Токио трябва да плати 1 млрд. йени (8 млн. долара) на бившите „жени за удобство“ като обезщетение. Така са наричани жените, които са били част от военните бордеи, формирани от Япония на територията на Корейския полуостров.  \r\nСпоред Сеул, по време на окупацията над 700 хил. корейци са били карани да извършват принудителен труд. През 1965 г. въпросът за репарациите бе уреден, но през есента на 2018 г. южнокорейският съд поиска от няколко японски компании да изплатят обезщетение на жертвите и техните наследници. Естествено, това не бе изпълнено.  \r\n \r\nОтношенията между Сеул и Токио се помрачават и от териториален спор за острови, на които всъщност не живее никой.  \r\n \r\nСпоред Кингстън, отношенията са твърде обтегнати и трудно ще бъдат нормализирани, тъй като национализма в двете страни се намира в своя апогей. Най-засегнати от спора ще са южнокорейските гиганти Samsung и LG, които разчитат най-вече на внос на части от Япония за своите продукти. Людмила Захарова, експерт-кореист от Русия заяви, че за Сеул това е най-позитивното търговско салдо, което има страната – 10 млрд. долара. Алтернативата според нея е закупуването на японски части чрез трети страни, но това оскъпява процеса.  \r\nСпоред Кингстън пък, японският премиер Шиндзо Абе се държи като „мини Тръмп“, което ще доведе до нарушения в търговския обмен в региона.  \r\n*** \r\n \r\n  Лидерът на Пентагона Марк Еспър заяви, че след като Договора за ликвидиране на ракетите с малък и среден обсег на действие вече не действа, САЩ може да разположи именно такива оръжия на територията на свои партньори в Азия, отбелязва руското издание  „Независимая газета“ .  \r\n„Бих се радвал това да стане в рамките на няколко месеца, но тези неща отнемат повече време от желаното“, каза Еспър, цитиран от вестника. \r\nДоговорът, според който САЩ и Русия се задължиха да не използват и произвеждат такъв тип ракети, изтече на втори август и не бе подновен, припомнят от редакцията. В същото време се появиха непотвърдени официални данни в някои медии, че Вашингтон разработват нов вид ракета, а по информация на изданието, Пентагона ще започне нейни официални тестове в близките седмици. Новото оръжие на Вашингтон е специално проектирано да се противопостави на Москва в Европа, отбелязва изданието. Според негови източници, ракетата има за цел да се противопостави на „нарушенията“, които Москва уж е извършила и които бяха посочени като причина САЩ да се оттеглят от спазването на договора, сключен през далечната 1987 г. от Михаил Горбачов и Роналд Рейгън.  \r\n \r\nНо ако информацията, че в следващите седмици Пентагона ще започне тестове на ракетата е вярно, то тогава би трябвало да се запитаме нещо – такива оръжия не се строят за дни. Което значи, че САЩ са започнали проекта много преди изтичането на споразумението. Това от своя страна води до мисълта, че обвинението, според което Русия има ракета с обсег, надвишаващ позволените 500 километра, губи почва. Ако вземем предвид и исторически пример – Пентагона започва да разработва ракетата „Першинг-2“ през 1975, но тя влиза на въоръжение чак през 1983 г., то това ще ни доведе и до други мисли. Например че САЩ отдавна работят по това ново оръжие и обвиненията им срещу Русия са измислени и изфабрикувани.   \r\n \r\nА що се отнася до Азия – не е ясно какви ракети САЩ искат да разполагат там. Дали ще са новия, но непроверен вид, или стария изпитан „Томахоук“? По-скоро последното. Известно е също така, че САЩ са разположили в Румъния и Полша военните комплекси тип “Ейджис Ашор“, които са способни да изстрелват „Томахоук“. Възможно е същите да бъдат пратени и в Азия. \r\n*** \r\n \r\n  Страните от НАТО трябва да работят над модернизация на въоръжението си и по-конкретно системите за противовъздушна отбрана, както и да разработват ракети, които биха могли да достигнат и ударят руския команден център, това заяви германският експерт по външна политика Кристиан Мелинг, пише руското издание  „Взгляд“ . Според неговото мнение, на първо време НАТО е длъжен да реагира в „областта на неядреното оръжие“, особено що се отнася до ПВО системите, които имат силата да неутрализират руските ракети.  \r\n„Но от друга страна са нужни и настъпателни действия – трябва да имаме ракети, които да могат да поразят руския команден център“, добави Мелинг в интервю за немското издание Süddeutsche Zeitung. \r\n \r\n„Ние, европейците, сме уязвими“, каза още експерта, според който руската ракета 9М729 може да удари в рамките на минути която и да е европейска столица на целия континент, чак до Лисабон. Тя обаче не може да достигне материка на САЩ, които разполагат с необходимите контрамерки.  \r\n„Ключовото за нас в момента се изразява в това – решат ли американците и техните европейски партньори да проведат модернизация на ядрения и неядрен арсенал, ще получим възможност да минимизираме потенциалната опасност от Русия“, категоричен е германският експерт.", "date": "2019.08.05", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/08/05/2686735/reuters-hilyadi-protestirat-v-honkong-kitay-predupredi-che-nyama-da-pozvoli-eskalatsiyata-da-prodalzhi.html", "text": "Хиляди протестиращи излязоха по улиците на Хонконг в неделя, ден след като в събота се стигна до нови сблъсъци между недоволни и полицията, а официалната държавна информационна агенция в Пекин предупреди, че Китай няма да позволи на ситуацията да продължава да ескалира, предава  Reuters .  \r\nКонтролираният от Китай град е разтърсван от продължаващи месеци протести, които избухнаха след като местните власти се опитаха да приемат противоречив закон, позволяващ екстрадиране на арестувани в Китай.  \r\nВ неделя полицията на града съобщи, че повече от 20 души са задържани по различни обвинения, включително неразрешени събирания и нападение.  \r\nОфициалната китайска информационна агенция  \"Синхуа\"  съобщи, че \"централното правителство няма просто да стои и гледа как ситуацията продължава\". Пекин също така изрази вярата, че градските власти ще успеят да се справят със ситуацията.  \r\n \r\nВ събота протестиращите отново излязоха на улиците, а правоохранителните органи използва срещу тях сълзотворен газ. Недоволните запалиха огньове по улиците на града и пред полицейското управление, като блокираха входа към тунела, свързващ Хонконг с полуостров Каулун. \r\nМакар спорният законопроект да бе оттеглен, простестиращите издигнаха нови искания за повече права в контролирания от Пекин град.   \r\n : Цанко Цолов", "date": "2019.08.05", "title": "Reuters: Хиляди протестират в Хонконг, Китай предупреди, че няма да позволи ескалацията да продължи"}
{"url": "http://www.focus-news.net/news/2019/08/05/2686738/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Фактът, че съботният протест в Москва е непозволен цяла седмица бе повтарян от градските власти, които разкриха още, че опозиционерите не са се съгласили да проведат по-рано уговорения митинг, което показа на много граждани, че повече исканията за „честни избори“ са лъжи, пише руското издание  „Российская газета“  в материал, озаглавен „Съботната акция потвърди – на опозицията й трябват не избори, а безпорядък“ и представен без редакторска намеса.  \r\n \r\nДа вземем например факта, че в листата с 22 кандидати на опозицията бяха открити хора, които са вече починали, но са събрали подкрепа от над 300 подписа. Други над 14 хил. подписа пък са направени от хора, които нямат паспорти. А такива, меко казано, несъответствия, има много сред опозицията.  \r\nТова обаче за противниците на Кремъл няма значение и те се опитаха да блокират центъра на столицата в събота със своята непозволена акция. Правоохранителните органи не позволиха това да се превърне в масов безпорядък. Участниците в т.нар. мирен протест всъщност са носели ножове и газови пистолети. Повечето от тези, разполагащи с оръжие обаче не са успели да го използват.   \r\n \r\nВ рамките на съботния митинг, според официалните данни на Москва, са се събрали към хиляда и петстонин души, което е двойно по-малко от протеста на 27 юли, когато според Кремъл по улиците имаше 4,5 хил. души, а според западни агенции около 10 хил. Очевидно московчани са послушали думите на градоначалника Сергей Собянин, който заяви, че протестиращите не искат избори, а безпорядък. „Хората, които искат да влязат във властта, нарушават закона. Причината не е в процедурата по регистрацията, а в желанието за нелегитимно присвояване на тази власт“, смята Собянин.  \r\n*** \r\n \r\n  Тази седмица Токио реши да премахне Сеул от своя списък с преференциални търговски партньори, от Южна Корея пък обявиха, че смятат да предприемат ответни мерки. Фактически тези действия бяха форма на отмъщение след „арест“ на активи, принадлежащи на японска компания, извършен от Сеул като компенсация за корейците, които са били принудени да работят за японските окупационни власти през Втората Световна война и преди това, пише руското издание  “Известия“ .   Спорът между  две от най-големите икономики в Азия и силни технологични държави, води до трудности на местните компании, които и без това се намират в трудно положение заради търговската война между САЩ и Китай. Освен това той поставя под въпрос сътрудничеството на Вашингтон и неговите азиатски партньори по отношения на Северна Корея, коментира изданието.  \r\n \r\nПремахването на Сеул от японския „Бял списък“ ще постави пред южкорейските компании допълнителни бариери при покупката на високи технологии от Страната на изгряващото слънце. Износът не е забранен, но ще изисква специално разрешение от правителството, което усложнява и удължава процеса. Сеул отговори по същия начин, въвеждайки подобни мерки по отношение на Токио.  \r\nОфициална Япония сочи „намаленото доверие“ като официална причина, тъй като в страната се опасяват, че Южна Корея може да търгува тайно с Пхенян. Но според Джеф Кингстън, завеждащ факултета за азиатски науки към храмовия университет в Токио, в тази „вежлива обвивка“ не вярва никой.  \r\n \r\nКакто е известно, в периода 1910-1945 г. тогава обединеният корейски полуостров се намира под японска окупация. И макар оттогава да са минали десетилетия, този период все още помрачава двустранните отношения. Под предлога, че Япония не се е извинила за това време, ненавистта срещу Токио, а и Пекин, се е превърнала в национален спорт. Това се разпалва и от президента на Южна Корея Мун Дже-ин, който заяви, че Токио трябва да плати 1 млрд. йени (8 млн. долара) на бившите „жени за удобство“ като обезщетение. Така са наричани жените, които са били част от военните бордеи, формирани от Япония на територията на Корейския полуостров.  \r\nСпоред Сеул, по време на окупацията над 700 хил. корейци са били карани да извършват принудителен труд. През 1965 г. въпросът за репарациите бе уреден, но през есента на 2018 г. южнокорейският съд поиска от няколко японски компании да изплатят обезщетение на жертвите и техните наследници. Естествено, това не бе изпълнено.  \r\n \r\nОтношенията между Сеул и Токио се помрачават и от териториален спор за острови, на които всъщност не живее никой.  \r\n \r\nСпоред Кингстън, отношенията са твърде обтегнати и трудно ще бъдат нормализирани, тъй като национализма в двете страни се намира в своя апогей. Най-засегнати от спора ще са южнокорейските гиганти Samsung и LG, които разчитат най-вече на внос на части от Япония за своите продукти. Людмила Захарова, експерт-кореист от Русия заяви, че за Сеул това е най-позитивното търговско салдо, което има страната – 10 млрд. долара. Алтернативата според нея е закупуването на японски части чрез трети страни, но това оскъпява процеса.  \r\nСпоред Кингстън пък, японският премиер Шиндзо Абе се държи като „мини Тръмп“, което ще доведе до нарушения в търговския обмен в региона.  \r\n*** \r\n \r\n  Лидерът на Пентагона Марк Еспър заяви, че след като Договора за ликвидиране на ракетите с малък и среден обсег на действие вече не действа, САЩ може да разположи именно такива оръжия на територията на свои партньори в Азия, отбелязва руското издание  „Независимая газета“ .  \r\n„Бих се радвал това да стане в рамките на няколко месеца, но тези неща отнемат повече време от желаното“, каза Еспър, цитиран от вестника. \r\nДоговорът, според който САЩ и Русия се задължиха да не използват и произвеждат такъв тип ракети, изтече на втори август и не бе подновен, припомнят от редакцията. В същото време се появиха непотвърдени официални данни в някои медии, че Вашингтон разработват нов вид ракета, а по информация на изданието, Пентагона ще започне нейни официални тестове в близките седмици. Новото оръжие на Вашингтон е специално проектирано да се противопостави на Москва в Европа, отбелязва изданието. Според негови източници, ракетата има за цел да се противопостави на „нарушенията“, които Москва уж е извършила и които бяха посочени като причина САЩ да се оттеглят от спазването на договора, сключен през далечната 1987 г. от Михаил Горбачов и Роналд Рейгън.  \r\n \r\nНо ако информацията, че в следващите седмици Пентагона ще започне тестове на ракетата е вярно, то тогава би трябвало да се запитаме нещо – такива оръжия не се строят за дни. Което значи, че САЩ са започнали проекта много преди изтичането на споразумението. Това от своя страна води до мисълта, че обвинението, според което Русия има ракета с обсег, надвишаващ позволените 500 километра, губи почва. Ако вземем предвид и исторически пример – Пентагона започва да разработва ракетата „Першинг-2“ през 1975, но тя влиза на въоръжение чак през 1983 г., то това ще ни доведе и до други мисли. Например че САЩ отдавна работят по това ново оръжие и обвиненията им срещу Русия са измислени и изфабрикувани.   \r\n \r\nА що се отнася до Азия – не е ясно какви ракети САЩ искат да разполагат там. Дали ще са новия, но непроверен вид, или стария изпитан „Томахоук“? По-скоро последното. Известно е също така, че САЩ са разположили в Румъния и Полша военните комплекси тип “Ейджис Ашор“, които са способни да изстрелват „Томахоук“. Възможно е същите да бъдат пратени и в Азия. \r\n*** \r\n \r\n  Страните от НАТО трябва да работят над модернизация на въоръжението си и по-конкретно системите за противовъздушна отбрана, както и да разработват ракети, които биха могли да достигнат и ударят руския команден център, това заяви германският експерт по външна политика Кристиан Мелинг, пише руското издание  „Взгляд“ . Според неговото мнение, на първо време НАТО е длъжен да реагира в „областта на неядреното оръжие“, особено що се отнася до ПВО системите, които имат силата да неутрализират руските ракети.  \r\n„Но от друга страна са нужни и настъпателни действия – трябва да имаме ракети, които да могат да поразят руския команден център“, добави Мелинг в интервю за немското издание Süddeutsche Zeitung. \r\n \r\n„Ние, европейците, сме уязвими“, каза още експерта, според който руската ракета 9М729 може да удари в рамките на минути която и да е европейска столица на целия континент, чак до Лисабон. Тя обаче не може да достигне материка на САЩ, които разполагат с необходимите контрамерки.  \r\n„Ключовото за нас в момента се изразява в това – решат ли американците и техните европейски партньори да проведат модернизация на ядрения и неядрен арсенал, ще получим възможност да минимизираме потенциалната опасност от Русия“, категоричен е германският експерт.", "date": "2019.08.05", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/08/05/2686979/gencho-genchev-kmet-na-svishtov-obyavih-bedstveno-polozhenie-v-obshtinata-do-11-avgust-zaradi-nalichie-na-afrikanska-chuma-po-svinete.html", "text": "Обявено е бедствено положение в Община Свищов до 11 август заради наличие на африканска чума по свинете. Това каза за дневния блок „Добър ден“ на  Радио „Фокус“  кметът на Свищов Генчо Генчев. 17 500 свине ще бъдат евтаназирани в свинекомплекса в Българско Сливово, съобщи кметът и обясни, че през почивните дни са загробени близо 70 тона трупно месо и колбаси. „В момента тече операция по умъртвяване на свинете със съдействието на Районна служба противопожарна безопасност. Първата партида от умъртвени животни, които са над 1000, се загробва на определеното за целта място. Това е огромен брой животни, с които Община Свищов не може да се справи без намесата на военните и допълнителната техника, която е необходима за транспортиране и загробване на животните“, каза Генчев. Кметът Генчо Генчев каза още, че въпреки високите мерки за сигурност и предпазване от болестта по животните, системата за биосигурност вероятно е била разбита от човешки фактор. Жалко е толкова много суровина да бъде загробена, коментира кметът. Инвеститорите и собствениците на кланици и ферми за свине наблюдават как целият им труд отива на вятъра, каза още той и добави, че същите са били коректни работодатели. Ще бъде осигурено 24-часово наблюдение на местата, където са загробени животните, каза още Генчев.  \r\n \r\nЙоланда Пелова", "date": "2019.08.05", "title": "Генчо Генчев, кмет на Свищов: Обявих бедствено положение в Общината до 11 август заради наличие на африканска чума по свинете"}
{"url": "http://www.focus-news.net/news/2019/08/05/2686740/kanal-5-s-makedoniya-sluchayat-tomor-morina-kak-i-belgrad-i-prishtina-da-badat-zadovoleni.html", "text": "И Прищина, и Белград очакват случаят да бъде решен в тяхна полза, в противен случай и двете страни заплашват, че няма да гледат приятелски на Скопие, коментира македонският телевизионен канал  “Канал 5“ . \r\nВеднага след задържането на Морина на ГКПП Блаце, въз основа на заповед за арест на Интерпол косовските власти започнаха да притискат за незабавното му освобождаване с мотива, че издадената от Сърбия заповед за арест е невярна, а властите в Белград предупреждават, ако бившият боец на Армията за освобождението на Косово (АОК) не бъде екстрадиран, Македония ще наруши международните правила. \r\nВицепремиерът Бухар Османи, който въпреки, че се опита поради съдебно решение не успя да посети Морина, му заяви, че няма вероятност да бъде предаден на сръбските власти. Османи каза пред “Канал 5“, че това би подкопало стабилността в региона. \r\n„Най-важното е да не се допринася повече за регионалната нестабилност. И такива разрушителни явления подкопават най-важното - приносът на страната към помирението и трайния мир в региона“, заяви Османи. \r\nВ допълнение към неизбежните регионални последици, случаят с Морина заплашва да дестабилизира вътрешно държавата. Позицията на Османи се споделя от всички албански партии - екстрадицията не е опция за всички тях, това стана ясно от ДСИ, които го показаха ясно на премиера Зоран Заев. \r\nДали бившият член на АОК ще бъде екстрадиран от Македония в Сърбия или не, ще зависи от решението на Наказателния съд, което се очаква да отнеме дни, като Министерството на правосъдието ще има последната дума. Морина в Сърбия е заподозрян, че е участвал във военни престъпления срещу сърби в Косово през 1999 година. \r\n  Юлиян Марков", "date": "2019.08.05", "title": "„Канал 5“ (С. Македония): Случаят Томор Морина – как и Белград и Прищина да бъдат задоволени"}
{"url": "http://www.focus-news.net/news/2019/08/05/2686739/faktor-smakedoniya-dragi-georgiev-ne-priema-pokanata-na-balgarskata-strana-za-izvanredna-sreshta-za-gotse-delchev.html", "text": "Драган (Драги) Георгиев, лидер на македонската страна на комисията по исторически въпроси, не приема предложението на колегата си от българския екип Ангел Димитров, който излезе с идеята да свика спешна среща и да организира по-чести и интензивни срещи, за да се намери решение за националността и делото на Гоце Делчев до октомври, пише македонското електронно издание  “Фактор“ . \r\nГеоргиев казва, че не приема подобно нещо и че планираният график за редовните срещи остава непроменен, като досега са проведени шест. \r\n„Не приемаме извънредна работна среща. Редовната работна среща ще се проведе на 12 и 13 септември. Искане за решаване на въпроса с Гоце Делчев незабавно и мигновено, за да се задоволят някои, в случая политически нужди, може да се отрази неблагоприятно върху работата на комисията, твърди Георгиев по македонския телевизионен канал „24 Вести“ \r\nАнгел Димитров заяви пред БНР, че и двете страни трябва да определят какво казва самият Делчев „за себе си, семейството си и средата, в която живее“.  \r\n \r\n  Юлиян Марков", "date": "2019.08.05", "title": "Фактор (С.Македония): Драги Георгиев не приема поканата на българската страна за извънредна среща за Гоце Делчев"}
{"url": "http://www.focus-news.net/news/2019/08/05/2686742/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-турската и на границата със Северна Македония трафикът е нормален на всички гранични контролно-пропускателни пунктове.", "date": "2019.08.05", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 2“"}
{"url": "http://www.focus-news.net/news/2019/08/05/2686741/pregled-na-mezhdunarodnite-novini-do-6-chasa-agentsiya-fokus.html", "text": "Министерството на вътрешните работи арестува петима полицаи, работещи на граничния пункт Богородица (до Гевгелия) по подозрение, че са взели подкуп. Вътрешният контрол на МВР по време на акцията откри пари и бутилки алкохол, информира македонският телевизионен канал  “Аласт М“ . \r\nПетимата полицаи са на възраст между 36 и 50 години. След ареста те са откарани в полицейското управление в Струмица. Полицейската акция е проведена съвместно с Прокуратурата за организираната престъпност и корупцията. Полицията извърши подобна акция миналата седмица на граничния пункт Табановце, където двама митничари бяха арестувани по подозрение за подкуп. МВР апелира гражданите да съобщават за случаи на корупция в полицията, за да се предотврати корупцията сред  длъжностните лица. \r\n*** \r\n \r\n Полицията е установила самоличността на стрелеца в Дейтън (Охайо), съобщава в неделя с позоваване на източници от града телевизионната компания CBS, цитирана от  TACC . \r\nИзвършителят на масовата стрелба е Конър Бетс, 24-годишен жител на град Белбрук, разположен в същия щат на града. Според телевизионната компания полицията е претърсила къщата му. \r\nСенатор Шерод Браун по-рано обяви, че стрелецът е \"млад бял мъж\", според информация получена от кмета на града. \r\nВ резултат на стрелбата в Дейтън бяха убити девет души, а 26 са пострадали. Стрелецът е убит от патрулиращи полицаи по-малко от минута след като е открил огън пред заведение в град Дейтън около 1 часа след полунощ местно време. \r\n*** \r\n \r\n Танкерът, който беше задържан по-рано тази седмица от сили на Гвардейския корпус на ислямската революция (елитните части на иранските въоръжени сили), принадлежи на Ирак. Това съобщи в неделя телевизионният канал Al Arabiya, позовавайки се на собствени източници, цитиран от  TACC . \r\nСпоред наличната информация, представителят на Корпуса обяви, че петролният танкер, който е бил задържан по подозрение за контрабанда на гориво, \"е иракски танкер\". \r\nКакто по-рано съобщава Al-Mayadeen, Иран в сряда задържа чужд кораб близо до остров Фарси в Персийския залив с контрабандно гориво, предназначено за арабските страни. Според гвардейците корабът е бил натоварен със 700 хиляди литра контрабандно гориво. На борда му се намират седем чуждестранни моряци. \r\nКакто посочва агенцията Mehr, от своя страна, гвардейците са задържали кораба по заповед на ирански съдебни служители, след като са се убедили, че танкерът участва в контрабанда на гориво. Задържаният кораб е прехвърлен в иранската провинция Бушер, товарът е доставен в отдела на Националната иранска нефторазпределителна компания, разположена в същата провинция. \r\nНа 19 юли IRNA съобщава за ареста на танкера \"Стена Имперо\", плаващ под британския флаг в Ормузкия проток. Според Иран танкерът е бил задържан \"във връзка с нарушаването на международните правила\" и е придружен до брега за проверка. Ръководителят на компанията - собственик на танкера Ерик Хонел заяви, че екипажът се състои от 23 души от Индия, Литва, Русия и Филипините. По-късно иранските власти заявиха, че танкерът е участвал в инцидент с ирански риболовен кораб, всички членове на екипажа се намират в пристанището на Бандар Абас и няма да бъдат освободени до края на разследването. \r\n*** \r\n \r\n Президентът на САЩ Доналд Тръмп разпореди знамената на всички правителствени сгради да бъдат свалени на половина през следващите пет дни, в знак на траур за пострадалите при масовите стрелби в последните два дни, предава  AFP . \r\n\"Нашата нация скърби с онези, чиито близки бяха убити при трагичните масови стрелби в Ел Пасо, Тексас и Дейтън, Охайо. Ние споделяме болката и страданието на всички, които бяха ранени при тези две безсмислени атаки\", каза той в президентска прокламация. \r\n\"В знак на тържествено уважение към жертвите на ужасните актове на насилие ... Разпореждам флагът на Съединените щати да бъде свален на половина в Белия дом и върху всички обществени сгради и терени\" до залез-слънце на 8 август. \r\n*** \r\n \r\n Мексико остро осъжда стрелбата в търговски център в град Ел Пасо в щата Тексас и възнамерява да предприеме мерки за защита на своите сънародници в Съединените щати. Това беше обявено във видео съобщение, публикувано в неделя от министъра на външните работи на латиноамериканската държава Марсело Ебрард, цитиран от  TACC \r\n\"По отношение на вчерашните събития в Ел Пасо, Мексико изразява", "date": "2019.08.05", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/08/05/2686745/nimh-dnes-shte-bade-predimno-slanchevo-s-maksimalni-temperaturi-mezhdu-26-i-31.html", "text": "Днес ще бъде предимно слънчево с временни увеличения на облачността. Ще духа слаб северозападен, в Източна България предимно северен вятър. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) . Максималните температури в повечето райони ще бъдат между 26° и 31°. Атмосферното налягане e малко по-високо от средното за август - през деня ще се задържи почти без промяна.   \r\nНад Черноморието ще бъде слънчево. Ще духа слаб до умерен север-северозападен, след обяд източен вятър. Максимални температури на въздуха: 26° - 27°. Температурата на морската вода е 26° - 27°, само на север от н. Калиакра е 22°. Вълнението на морето ще бъде 2 - 3 бала. \r\nНад планините ще бъде предимно слънчево, след обяд с купеста облачност, но само на отделни места ще превали краткотраен дъжд. Ще духа слаб до умерен север-северозападен вятър. Максимална температура на височина 1200 метра около 20°, на 2000 метра - около 12°.", "date": "2019.08.05", "title": "НИМХ: Днес ще бъде предимно слънчево с максимални температури между 26° и 31°"}
{"url": "http://www.focus-news.net/news/2019/08/05/2686748/vratsa-v-hram-sv-sofroniy-vrachanski-shte-se-provede-sabitie-za-detsa-ot-buditelskata-rabotilnitsa-posvetena-na-svetetsa.html", "text": "С благословението на Негово високопреосвещенство Врачанския митрополит Григорий от 10.00 часа храм „Св. Софроний Врачански“ ще посрещне децата от будителската работилница, посветена на светеца, предаде репортер на  Агенция „Фокус“ . Децата ще научат за историята на старинния храм и ще разгледат богатата колекция от възрожденски икони и дърворезбования иконостас, които са образци на прочути зографски школи. \r\nТри будителски работилници организира Регионална библиотека „Христо Ботев“ във Враца съвместно с Врачанската света митрополия през лятото. Първата отвори врати на 8 юли. Във втората на 22 юли се включи и  митрополит Григорий. Ателиетата имат за цел да подпомогнат младите творци, които ще участват в конкурса, посветен на небесния покровител на епархията. Той е за литература и изобразително изкуство и е на тема „Св. Софроний Врачански – ярък духовен пример от миналото към настоящето и бъдещето“. Конкурсът е посветен на три годишнини, свързани със светеца-будител. През тази година се навършват 280 години от рождението му, 225 години от ръкополагането му за епископ и 55 години от канонизацията му за светец. Съорганизатори на конкурса, чийто краен срок е 1 септември, са областната управа и Регионалното управление на образованието - Враца.  \r\nНикола ПЕТКОВ", "date": "2019.08.05", "title": "Враца: В храм „Св. Софроний Врачански“ ще се проведе събитие за деца от будителската работилница, посветена на светеца"}
{"url": "http://www.focus-news.net/news/2019/08/05/2686744/predstoyashti-sabitiya-v-stranata-za-5-avgust-agentsiya-fokus.html", "text": "*** \r\n \r\nОт 11.00 часа ще се проведе заседание на Прокурорската колегия на ВСС. \r\n \r\n*** \r\n   \r\nОт 10.30 часа в зала 559 в сградата на Централното управление на НЕК, ЕАД Петър Илиев ще даде пресконференция. \r\n \r\n*** \r\n \r\nОт 11.00 часа в зала А в сградата на  БТПП ще се проведе пресконференция за представянето на десетата поредна икономическа брошура „Bulgaria in figures”®. \r\n \r\n*** \r\n \r\nОт 17.00 часа в сградата на Регионалния исторически музей – Благоевград ще се проведе учредително събрание на инициативния комитет за възстановяване на паметника на незнайния македонски четник. \r\n \r\n*** \r\n \r\nОт 20.30 часа в Летния театър ще се проведе концертът „Звездите на България“. \r\n \r\n*** \r\n \r\nОт 14.00 часа във фоайето пред „Пленарна“ зала на Община Варна, по инициатива на Таня Петрова ще бъде открита изложба за дипломатическите отношения между България и Китай. Името на експозицията е „Щрихи от близостта между две далечни страни: 70 години от установяването на дипломатическите отношения между Република България и Китайската народна република“. \r\n \r\n*** \r\n \r\n От 10.00 часа във Възнесенският храм „Св. Софроний Врачански“ ще се проведе будителска работилница, посветена на светеца. \r\n \r\n*** \r\n \r\nОт 9.00 часа ще се проведе детска академия Джуниър – тематични занимания и игри в Народно читалище „Добрич – 2017“.  \r\n \r\n*** \r\n \r\nОт 10.30 часа в Художествената галерия ще се проведе лятна работилница за въображение: занятия с деца \r\n \r\n*** \r\n \r\nОт 14.00  часа във фоайето на Акушеро-гинекологично отделение в МБАЛ - Пазарджик ще бъде изнесена презентация на тема „Кърменето стъпка по стъпка“. \r\n \r\n*** \r\n \r\nОт 10.00 часа в 10 зала в Окръжния съд ще се проведе съдебно заседание НОХД №1169/2019 г.    \r\n \r\n*** \r\n \r\nВ 10.30 часа на булевард „Копривщица\" 20 кметът на район „Централен\" Георги Стаменов ще открие нова детска площадка.  \r\n \r\n*** \r\n \r\nВ 18.00 часа в храм „Св. Преображение Господне“ Негово Високопреосвещенство Пловдивският митрополит Николай ще отслужи Празнична вечерня.   \r\n \r\n*** \r\n \r\nОт 16.00 часа с награждаване на военнослужещи и пресконференция на командира на ВМС ще започнат мероприятията по повод 140-ата годишнина от създаването на Военноморските сили.  \r\n \r\n*** \r\n \r\nОт 20.00 часа на пл. „Свобода“ ще се състои военен ритуал за отбелязване на 140-ата годишнина от създаването на ВМС и празнични илюминации.", "date": "2019.08.05", "title": "Предстоящи събития в страната за 5 август (Агенция „Фокус“)"}
{"url": "http://www.focus-news.net/news/2019/08/05/2686746/predstoyashti-mezhdunarodni-sabitiya-za-5-avgust-agentsiya-fokus.html", "text": "*** \r\n  Среща за климата с участието на Грета Тунберг \r\n \r\n*** \r\n  Пресконференция на заместник-министъра на външните работи Сергей Рябков за ДРСМО \r\n \r\n*** \r\n  Съвместни южнокорейско-американски военни учения \r\n \r\n*** \r\n  Визита на министъра на отбраната на САЩ Марк Еспър \r\n \r\n*** \r\n  Визита на Федерика Могерини \r\n \r\n*** \r\n  Антиправителствени протести и общоградска стачка", "date": "2019.08.05", "title": "Предстоящи международни събития за  5 август  (Агенция \"Фокус\")"}
{"url": "http://www.focus-news.net/news/2019/08/05/2686743/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n Метеорологична обстановка: \r\nПрез нощта ще бъде предимно ясно с по-значителна облачност над централните райони от страната, където на отделни места ще превали краткотраен дъжд. Ще духа слаб северозападен вятър.  \r\nУтре ще бъде предимно слънчево с временни увеличения на облачността. Ще духа слаб северозападен, в Източна България предимно северен вятър. Максималните температури, в повечето райони, ще бъдат между 26° и 31°, в София около 26°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n- път I-1 Благоевград – ГКПП „Кулата“ в двете посоки; \r\n- път I-5 Русе – Велико Търново в двете посоки; \r\n- път I-9 Варна – Бургас в двете посоки; \r\n- път II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Сливен: \r\nДвижение в участъка с. Бенковски – с. Загоре от км 229+286 до км 235+000 посока Бургас се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 06.08.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 20.08.2019 г.; \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.08.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: няма ограничения. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.08.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.08.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nОбласт Сливен: \r\nДвижение в участъка Бероново – Петолъчката – Ямбол от км 233+094 до км 233+184 се осъществява с повишено внимание поради машинно полагане на плътна асфалтова смес. Участъкът е сигнализиран с пътни знаци. Срок до 10.08.2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 Средец – Бургас от км 88+531 до км 89+129 се осъществява в едната лента поради ремонтни дейности на асфалтовата настилка. Участъкът е сигнализиран с пътни знаци. Срок до 06.08.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Срок до 30.08.2019 г. \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.08.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.08.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.08.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.08.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.08.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.08.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.08.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 25.08.2019 г. \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 19.08.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.08.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.08.2019 г.; \r\nПът III-1621: Движението по път III-1621 Стояново – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 05.08.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n- при СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n- при СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 30.08.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-842: Движението по път III-842 Юндола – Белово от км 10+000 до км 21+000 се осъществява в една лента поради частичен ремонт на асфалтовата настилка. Участъкът е сигнализиран с пътни знаци. Срок до 05.08.2019 г. \r\n  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 09.08.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно.; \r\nРемонтни дейности:  \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 07.08.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.08.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 09.08.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III-662: Движение по път III-662 с. Баня – граница с област Велико Търново от км 13+585 до км 41+431 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 06.08.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – Гара Лакатник от км 32+200 до км 33+200 се осъществява в една лента поради опасност от падащи камъни. Движението се регулира от светофарна уредба. Срок до 12.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява в една лента поради ремонтни дейности на подпорни стени. Движението се регулира от светофарна уредба. Срок 12.09.2019 г. \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 с. Зетьово – с. Целина от км 7+200 до км 10+620 е ограничено за всички МПС поради ремонтни дейности.  \r\nОбходен маршрут: Път II-66 –с. Ценово - / път III-663/. Срок до 16.08.2019 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян –  Попово от км 11+500 до км 38+600, се осъществява с повишено внимание поради извършване на превантивен ремонт. Срок до 15.11.2019г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г.; \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г.; \r\nРемонтни дейности: няма. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности:  \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на асфалтовата настилка. Движението се регулира чрез пътни знаци. Срок до 09.008.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г.; \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.08.05", "title": "Актуална пътна обстановка"}
{"url": "http://www.focus-news.net/news/2019/08/05/2686751/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Нормално се осъществява движението по главен път Е-79 и АМ „Струма“. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма въведени ограничения и планови ремонти. Няма тежки пътни инциденти през изминалата нощ по пътищата, които са част от републиканската пътна мрежа. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.08.05", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/08/05/2686749/v-nek-shte-se-provede-preskonferentsiya.html", "text": "В НЕК ще се проведе пресконференция. Това съобщиха от пресцентъра на  Националната електрическа компания . В пресконференцията ще участва изпълнителният директор на НЕК Петър Илиев. Пресконференцията ще се състои от 10.30 часа в зала 559 в сградата на Централното управление на Националната електрическа компания.", "date": "2019.08.05", "title": "В НЕК ще се проведе пресконференция"}
{"url": "http://www.focus-news.net/news/2019/08/05/2686755/denyat-5-avgust-v-balgarskata-istoriya.html", "text": "През 1901 г. се закрива деветият конгрес на македонската емиграция. Председател на Върховния комитет е Стоян Михайловски, а подпредседател – генерал Иван Цончев. \r\n1903 г. - по инициатива на Александър Протогеров в София 14 бежански македонски братства основават Върховна (Обща) емигрантска комисия с председател Александър Протогеров, подпредседател Лазар Лазаров, секретари Евтим Спространов и Георги Разлогов и съветник д-р Владимир Руменов, на мястото на разпуснатия през януари Върховен комитет. \r\n1938 г. - подписан е протокол за френски външен заем за България в размер на 375 000 000 франка. \r\n1958 г. - Плиска, Преслав и Мадара са обявени за историко-архитектурни резервати с национално значение. \r\n \r\n \r\n2014 г. \r\nМинистерството на културата награждава с отличието „Златен век“ – печат на Симеон Велики, художникът Симеон Спиридонов. \r\n \r\n \r\n2002 г. \r\nМинистър-председателят Симеон Сакскобургготски е на работно посещение в Ливан и Йордания с цел възстановяване на икономическите връзки с тях и стимулиране на инвестиции. \r\n \r\n \r\n1958 г. \r\nПлиска, Преслав и Мадара са обявени за историко-архитектурни резервати с национално значение. \r\n \r\n \r\n1943 г. \r\nОтправя се писмо на \"Петорката\" (Никола Петков, Кимон Георгиев, Кръстьо Пастухов, Цвятко Бобошевски и Венелин Ганев) до царя за промяна на вътрешната и външната политика на страната. \r\n \r\n \r\n1938 г. \r\nПодписан е протокол за френски външен заем за България в размер на 375 000 000 франка. \r\n \r\n \r\n1903 г. \r\nПо инициатива на Александър Протогеров в София 14 бежански македонски братства основават Върховна (Обща) емигрантска комисия с председател Александър Протогеров, подпредседател Лазар Лазаров, секретари Евтим Спространов и Георги Разлогов и съветник д-р Владимир Руменов, на мястото на разпуснатия през януари Върховен комитет. На 7 август на съвместно заседание с Благодетелната комисия излъчват делегация от професорите Любомир Милетич и Иван Георгов, която търси подкрепа в Петербург, но получава отказ от руското правителство. На 13 август двете комисии организират голям митинг в София в подкрепа на Илинденско-Преображенското въстание, а на 14 септември (Кръстовден) – траурно шествие от 20 000 души. \r\nАлександър Николов Протогеров е български офицер, генерал-лейтенант (от 03 октомври 1918 г.), политик, един от ръководителите на ВМРО. Роден е на 23 февруари 1867 в Охрид. Завършва Военното училище в София през 1887 г. Участва в Сръбско-българската война. На действителна военна служба като офицер е от 1887 г. до 1912 г.; напуска армията като подполковник. Участва активно в легалното македонско освободително движение; един от основателите на македонските братства (1893 г.) и член на ВМОРО. Войвода е на чета в Горноджумайското въстание (1902 г.) и в Илинденско-Преображенското въстание (1903 г.). През 1911 г. е избран за член на ЦК на ВМОРО. Заедно с Т. Александров организира атентатите в Щип (ноември 1911 г.) и Кочани (август 1912 г.), които стават повод за Балканската война (1912 г. – 1913 г. ). През 1912 г. е назначен за помощник-командир и командир на бригада в македоно-одринското опълчение. През 1915 г. е член на ЦК на ВМРО. По време на Първата световна война е военен губернатор на Моравската област. От 1917 г. е директор на Дирекцията за стопански грижи и обществена предвидливост, генерал-майор. Като военен комендант на София през септември 1918 г. организира потушаването на войнишкия бунт. През 1919 г. заедно с Т. Александров, П. Чаулев, Г. Попхристов възражда ВМРО. Организира изпращането на чети в Македония. Подписва Майския манифест на ВМРО във Виена (1924 г.) и постепенно се ориентира към позицията на Коминтерна за решаването на македонския въпрос. Присъства на убийството на Т. Александров (31 август 1924 г.). Четири години организацията разследва неговото отношение и участие в убийството на Т. Александров и доказва активната му роля в това престъпление. Осъден е на смърт от ВМРО и е убит на 7 юли 1928 г. в София. \r\n \r\n \r\n1901 г. \r\nЗакрива се деветият конгрес на македонската емиграция. Председател на Върховния комитет е Стоян Михайловски, а подпредседател – генерал Иван Цончев. \r\nСтоян Николов Михайловски е български писател. Син е на Н. Михайловски, племенник на Иларион Макариополски. Роден е на 7 януари 1856 г. в гр. Елена. Завършва Галатасарайския лицей в Цариград през 1872 г. и правни науки през 1879 г. Той е съдия, публицист, учител и професор. Напуска университета в навечерието на Руско-турската освободителна война и се връща в България. Работи като адвокат в Свищов, Търново, София (до 1879 г.). Главен редактор е на вестник “Народен глас” в Пловдив (1880 г.). Завършва образованието си във Франция през 1883 г. Преподава френски език и литература, история в СУ “Св. Климент Охридски” (1892 г. – 1895 г.). Доцент е по всеобща литературна история. Дописен член на БАН (от 1882 г.), действителен член на БАН (от 1898 г.). Народен представител в III ВНС (1886 г. – 1887 г.). Заради статията “Потайностите на българския дворец”, публикувана през 1904 г. във вестник “Ден”, е осъден и уволнен. Умира на 3 август 1927 г. в София. Негови произведения са “Поема на злото” (1889 г.), “Novissima verba” (1889 г.), “Сатири” (1893 г.), “Философски и сатирически сонети” (1895 г.), “Книга за българския народ” (1896 г.), “Когато боговете се смеят” (драма, 1922 г.) и др. Много популярни са неговите басни. Автор на известния български химн за св. св. Кирил и Методий “Върви, народе възродени!” (1892 г.), “Политически и философско-религиозни размишления” (1999 г.). \r\n \r\n \r\n1900 г. \r\nПриключва започналият на 30 юли седми конгрес на македонските братства в София, на който присъстват 91 делегати. Върховният македоно-одрински комитет е обединение на Върховния комитет, Македонския комитет и дружествата \"Странджа\". На състоялия се конгрес председател е Борис Сарафов, а подпредседател - Тома Давидов. \r\n \r\n \r\n1894 г. \r\nВзето е решение за възстановяване на Либералната партия. На 6 август е избрано ръководство (седмочисленици): Петко Каравелов, Алеко Константинов, Иван Славейков, д-р Георги Калинков, Коста Арсениев, Христо Горанов и К. Димов. От 18 август 1894 г. започва да излиза в. \"Знаме\".  \r\nПетко Стойчев Каравелов е български държавник, брат на Любен Каравелов. Роден е на 24 март 1843 г. в гр. Копривщица. През 1860 г. постъпва в Московския университет. Следва в Историко-филологическия и в Юридическия факултет. Подпредседател е на Учредителното народно събрание (1879 г.), участва в изработването на Българската (Търновска) конституция. Министър-председател е в годините между 1880 г. – 1881 г.; 1884 г. – 1886 г. и 1901 г.; играе решаваща роля в Съединението (1885 г.) и в Сръбско-българската война. Регент заедно със Стефан Стамболов и генерал С. Муткуров (1886 г.). През 1891 г. е обвинен в убийството на министър Белчев и е осъден на затвор; амнистиран през 1894 г. Водач е на Либералната партия в годините между 1879 г. – 1893 г.; от 1896 г. до 1903 г. е председател на Демократическа партия. Умира на 24 януари 1903 г. в София. \r\n \r\n \r\n \r\n На тази дата са родени: \r\n1950 г. \r\nРодена е Маргарита Йорданова Пешева – български философ, критик по масови комуникации, медиен експерт, журналист. Завършва специалност \"Философия\" в Софийски университет “Св. Климент Охридски” през 1972 г.; специализира в МГУ \"М. В. Ломоносов\" (1977 г.) и Санкт Петербург (1990 г.). Преподавател е във Философския факултет на Софийски университет ”Св. Климент Охридски” до 1982 г. и научен сътрудник в Институт по философия при БАН; ст. н. с. II ст. (от 1991 г.); от 1997 е доцент в УНСС. Между 1995 г. и 1996 г. води ТВ преглед във вестник \"Телевизия и радио\". Член на СЕМ и първи негов председател (ноември 2001 г. – ноември 2002 г.). Нейни книги са \"Художествената култура и младежта\" (1985 г.), \"Художествен синтез\" (1989 г.), \"Телевизията – перископ в социалния океан\" (1990 г.), \"Телевизията – политическата машина\" (1993 г.), \"Телевизионното махало\" (1993 г.), \"Дворецът на Дедал: Телевизионният лабиринт. Опит за история на Българска телевизия\" (1995 г.), \"Телевизия в преход\" (1998 г.), и др. \r\n \r\n \r\n1940 г. \r\nРоден е Ивайло Знеполски – български критик и изследовател на киното, професор. Завършва философия в Софийски университет “Св. Климент Охридски”. Преподава \"Анализ на филма\" във ВИТИЗ (1980 г. – 1984 г.). Преподавател е в Софийския университет по семиотика, култура и масови комуникации. Ръководител е на катедра \"Културология\" (от 1984 г.). Професор в Парижкото висше училище за социални науки (1997 г. – 1999 г.). Заместник-министър на културата в правителството на Димитър Попов и министър в правителствата на Любен Беров и Ренета Инджова. Работи както в областта на оперативната критика, така и в сферата на сериозните научни изследвания: \"Пътища и пътеки на българското кино\" (1972 г.), \"Между отчуждението и насилието\" (1973 г.), \"Умберто Еко и \"Името на розата\" (1988 г.), \"Катастрофата като филмова метафора\" (1993 г.). \r\n \r\n \r\n1924 г. \r\nРоден е Емил Томов Петров – български литературовед. Завършва право в София. Работи като уредник и редактор във вестник \"Литературен фронт\" (1947 г. – 1958 г.), в сценарната комисия на Българска кинематография (1949 г. – 1952 г.), председател на Съюза на кинодейците (1953 г. – 1955 г.) и главен редактор на списание \"Киноизкуство\" от 1955 г. Печата за пръв път във вестник \"Заря\" (1938 г.). Автор на годишни прегледи на литературната и кинопродукцията. Член е на жури на международни фестивали на игралното и документалното кино в Москва, Карлови Вари и др. Умира на 6 ноември 2002 г. в София. Съчинения: \"Поезия и псевдопоезия\" (1956 г.), \"Поезията в настъпление\" (1961 г. ), \"Силата на поезията\" (1961 г. ), \"Бяло и черно\" (1971 г.), \"Литература. Киноизкуство\" (1974 г.), \"Подемът\" (1981 г.), \"Вибрации\", в 2 т. (1984 г.), \"Разумът на страстта\" (1988 г.) и др. \r\n \r\n \r\n1911 г. \r\nРоден е Григор Угаров (псевдоним на Григор Ангелов Кошев) – български писател. Завършва Земеделски институт в Хаслев, Дания (1932 г.). От 1935 г. работи като библиотекар в Окръжния софийски съд, в съдебната палата и в съвета на адвокатската колегия. Началник е на отдел “Култура” при Районния народен съвет “В. Левски”, София. Редактира библиотека “Огнище”. Автор е предимно на творби за юноши и деца с приключенска и научна тематика. Умира на 30 септември 1983 г. Негови съчинения са “Горското дете” (1937 г.), “Малкият пътешественик” (1938 г.), “Черният принц” (1941 г.), “В страната на бурите” (1943 г.), “По следите на заточеника” (1956 г.), “Търсачи на съкровища” (1961 г.), “Малкият септемвриец” (1963), “Къщата на бухалите” (1965), “Невидимият риф” (1965 г.), “Пътеписни бележки за древна и съвременна Сирия” (1976 г.), “Опашката”, приказка (1978 г.), “Бодливка” (1981 г.), “Боят при Марков камък” (1980 г.), “Лисичето” (1985 г.), “Момъкът с белия кон” (1984 г.), “Несподелени изповеди. Есета” (1986 г.), “Тайната на отряда. Повест” (1981 г.), “Тайните на дядовото село. Разкази” (1985 г.), “Щъркът на дядо Йордан Московеца. Разказ” (1984 г.) и др. \r\n \r\n \r\n1862 г. \r\nРоден е Иван Симеонов (И. С. Кушинов) – военен деец, полковник. Завършва Военното училище в София (четвърти випуск – 1883 г.) и постъпва на служба в 4-ти пехотен Плевенски полк. В Сръбско-българска война (1885 г.) е командир на рота от полка и участва в боевете при Сливница (5 ноември – 7 ноември), където е тежко ранен. Присъединява се към бунта на офицерите русофили в Силистра (1887 г.), а след потушаването му емигрира в Русия. Постъпва на служба в руската армия. След разрешаване на офицерско-емигрантския въпрос (1898 г.) се завръща в България и служи в 24-ти пехотен Черноморски полк (1900 г.). По-късно е помощник-командир на 17-ти пехотен Доростолски полк (1911 г.). Участва в Балканската война (1912 г. – 1913 г.) като дружинен командир в 4-ти пехотен Плевенски полк и се сражава на Чаталджа. Умира на 14 декември 1930 г. в Плевен. \r\n \r\n \r\n \r\n На тази дата умират:  \r\n1998 г. \r\nУмира Тодор Христов Живков – български държавник. Роден е на 7 септември 1911 г. в с. Правец (днес град). Има две деца- син Владимир и дъщеря Людмила (починала през 1981 г.). През 1928 г. е приет за член на БКМС. През 1932 г. постъпва на работа като букволеяр в Държавната печатница в София. По същото време се включва в нелегалната дейност на Българската комунистическа партия. През 1934 г. е уволнен след провали в Държавната печатница и в две акции на Софийската окръжна партийна организация, но скоро е възстановен на работа. От 10 май до 19 октомври 1935 г. отбива военната си служба като трудовак в Шеста рота на Първа пехотна работна дружина в София. От юли 1938 г. до ноември 1942 г. пребивава в селата Дъскот, Лесичево, Говедарци. През юни 1943 г. като член на Софийския окръжен комитет на БКП организира партизанското движение в Ботевградско. През 1944 г. е изпратен в партизанския отряд \"Чавдар\" като пълномощник на ОК на БКП. Партизанското му име е Янко. В началото на май 1944 г. заминава за София. През юли 1944 г. става заместник-командир на Първа въстаническа оперативна зона. На 6 септември 1944 г. оглавява оперативно бюро за охрана на главния удар на шестващите демонстрации. На 8 и 9 септември 1944 г. командва сборния отряд за щурмуване на Военното министерство в София. От септември до ноември 1944 г. е политически ръководител на щаба на Народната милиция. През 1945 г. е кандидат-член на Централния комитет на БКП. От 1948 г. до декември 1989 г. - член на ЦК на БКП. От 1948 до 1990 г. е народен представител. От 1948 г. до 1949 г. е първи секретар на Градския комитет на БКП-София, председател на Градския комитет на Отечествения фронт. От 27 май до 28 октомври 1949 г. е председател на Столичния градски народен съвет. През 1950 г. става секретар на ЦК на БКП. От 1951 г. до ноември 1989 г. е член на Политбюро на ЦК на БКП. От март 1954 до април 1981 г. е първи секретар на ЦК на БКП. От 19 ноември 1962 г. до юли 1971 г. е председател на Министерския съвет. От юли 1971 до ноември 1989 г. - председател на Държавния съвет на Народна република България. От 4 април 1981 г. до 10 ноември 1989 г. е Генерален секретар на ЦК на БКП. На пленум на ЦК на БКП (11-13 декември 1989 г.) е изключен от БКП. След 1990 г. Главна прокуратура започва срещу него 5 дела. През 1990 г. е образувано дело за насилствената смяна на имената на българските турци и принудителното им изселване от 1984 г. до 1989 г. До 1998 г. Върховният съд връща делото 4 пъти за доразследване във Военна прокуратура. През 1990 г. е обвинен за превишаване на правата в качеството си на държавен глава на НРБ за периода от 1962 г. до 1989 г. Арестуван е на 18 януари 1990 г. През юли 1990 г. мярката за неотклонение е заменена с домашен арест. На 25 февруари 1991 г. започва процес заради незаконно раздаване на апартаменти, коли и представителни пари от УБО. На 4 септември 1992 г. Върховният съд го признава за виновен и го осъжда на 7 години лишаване от свобода и да върне на държавата 7 млн. лева. През януари 1994 г. присъдата е потвърдена. На 9 февруари 1996 г. общото събрание на наказателните колегии отменя присъдата му. На 8 юни 1993 г. е образувано делото за т. нар. “Лагери на смъртта”. Привлечен като обвиняем и по делото за отпускане на несъбираеми кредити и помощи на развиващи се държави и комунистически партии, с което е ощетил държавния бюджет. Обвинен и по т. нар. дело “Фонд Москва” за подпомагане на международното комунистическо движение. След смъртта му всички обвинения срещу него отпадат. Тодор Живков умира на 5 август 1998 г. \r\n \r\n \r\n1962 г. \r\nУмира Данаил Дечев (Д. Д. Недев) – български художник. Роден е на 20 август 1891 г. в гр. Разград. Завършва средно професионално текстилно училище в Сливен, в живописта е самоук. Запознава се с изкуството на някои европейски галерии и музеи. Работи с маслени бои предимно в областта на пейзажа, в който разкрива най-пълно самобитния си талант. Отделя особено внимание на връзката между природата и човека, с което пейзажът му се доближава до битовата картина. Изкуството на Дечев е подчертано национално. Създава тематични цикли – Тракийски, Карловски, Морски, Софийски, характеризиращи се с проникновено вникване в българската природа, поетично чувство и живописно майсторство. Сред по-известните му творби са : \"Пейзаж пролет\" (около 1936 г.), \"Пролетна градина\" (1938 г. и 1958 г.), \"Пейзаж из Асеновград\" (1938 г.), \"Тракийски пейзаж\" (около1938 г. – 1940 г., и 1952 г.), \"Пред портите на Бачковския манастир\" (около1941 г.), \"Карловски пазар\" (1941 г.), \"Къща от Созопол\" (1946 г.), \"Пловдив\" (1951 г.), \"Пейзаж от Лудогорието\" (1953 г.), \"Пролет в Княжево\" (1956 г.), \"Копривщица\" (1958 г.), \"Старият орех\" (1959 г.), \"Пейзаж от Балчик\" (1959 г.) и др. \r\n \r\n \r\n1924 г. \r\nУмира Теодор Иванов Теодоров – български общественик, публицист, политик, държавник. Роден е на 27 март 1859 г. Учи в Априловската гимназия и в гр. Николаев, Русия. Следва право в Одеса и Париж. Работи като окръжен прокурор в София и член на Апелативния съд, адвокат (от 1899 г.). Един от водачите на Народната партия и на Обединената народнопрогресивна партия. Министър на правосъдието е в годините между 1896 г. – 1897 г., на финансите - за периода 1897 г. – 1899 г., 1911 г. – 1913 г. Министър-председател и Министър на външните работи и изповеданията е от 1918 г. до 1919 г. Ръководи българска делегация на Парижката мирна конференция. Влиза в Демократическия сговор (1923 г.). Народен представител е в VIII, IХ, ХI-ХIV, ХVI-ХХI Народно събрание; председател на VIII Народно събрание (1894 г. – 1896 г.). \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.05", "title": "Денят 5 август в българската история"}
{"url": "http://www.focus-news.net/news/2019/08/05/2686752/burgas-na-otkrita-stsena-ohlyuva-shte-bade-predstavena-knigata-zaeshki-istorii-v-ramkite-na-detskiya-festival-dni-na-kuklite.html", "text": "На открита сцена „Охлюва“ ще бъде представена книгата „Заешки истории“ в рамките на детския фестивал „Дни на куклите“. Това съобщиха от пресцентъра на  Община Бургас . До 11 август на откритата сцена ще бъдат представени любими детски приказки, сред които: „Снежанка и седемте джуджета“, „Дъщерята на самурая“, „Котаракът в чизми“, „Рибарят и златната рибка“ „Принцесите и змеят“ и „Чудните готвачи“. Във фестивала участват театри от Англия, Испания и Естония. В афиша на събитието са включени чуждестранните постановки „Куклен цирк“ на театър „Notsy Oyster“, „Изгубеното време“ на театър „PLUS“ и „Умка – полярното мече“ на театър „Проект“. \r\nДнес (5 август) ще бъде представена книгата „Заешки истории“, а след това от 18.30 часа ще започне представлението „Принцесата и змеят“ на ДКТ-Бургас, а след него – „Мечтата на пътуващия актьор“ на театър „Ателие 313“ – София. Постановката „Дъщерята на Самурая“ на театрална формация „Сенджу“ започва от 20.30 часа. По три спектакъла ще се играят от 8 до 10 август в часовете – 18.30, 19.30 и 20.30. Това са представленията „Куклен цирк“, „Изгубеното време“, „Момче и вятър“, „Принцесата и свинаря“, „Бон бон оле“, „Цяло лято чели“, „Бисерни сълзи“ и др. На 9 август от 21.15 часа публиката ще има възможност да надникне „Зад завесата на водния куклен театър“ – уъркшоп на Малък куклен театър „Слон“. Последните представления на 11 август са „Чудните готвачи“ на ДКТ-Варна от 18.30 часа и „Концертът“ на Центъра за изкуства „За Родопите“ – с. Бостина от 19.30 часа. Всички постановки са с вход свободен. Организатор на проявата е Държавен куклен театър (ДКТ) - Бургас в партньорство с Община Бургас.", "date": "2019.08.05", "title": "Бургас: На открита сцена „Охлюва“ ще бъде представена книгата „Заешки истории“ в рамките на детския фестивал „Дни на куклите“"}
{"url": "http://www.focus-news.net/news/2019/08/05/2686756/sport-lokomotiv-plovdiv-sprya-ludogorets.html", "text": "Локомотив Пловдив спря победната серия на шампиона Лудогорец в българското първенство, като стигна до равенство 1:1 на своя стадион „Лаута“ пред около 4 хиляди зрители в среща от четвъртия кръг на „Ефбет лига“. Бирсент Карагерен изведе домакините напред в 60-ата минута, а Вандерсон възстанови равенството 4 минути по-късно. В 10-ата минута Дан Битон пропусна дузпа за Лудогорец, които остават начело на временното класиране с 10 точки, докато Локомотив е пети със 7.", "date": "2019.08.05", "title": "Спорт: Локомотив Пловдив спря Лудогорец"}
{"url": "http://www.focus-news.net/news/2019/08/05/2686758/the-telegraph-novite-podvodnitsi-na-rusiya-mozhe-da-ostanat-nevidimi-za-britanskite-vms.html", "text": "Подводниците от Военноморския флот на Русия проект 636 „Варшавянка“ могат да действат в териториалните води на Великобритания, оставайки невидими за британските Военноморски сили (ВМС), пише британското консервативно издание  The Telegraph , като се позовава на източници от въоръжените сили на страната. \r\nСпоред източниците на изданието, новите руски подводници с малошумни дизел-електрически двигатели представляват заплаха за сигурността на Великобритания, следейки за движенията на британския флот в Северния Атлантик и включвайки се към подводните комуникационни кабели. Събеседниците на The Telegraph считат това за силен довод в полза на увеличаването на финансирането на ВМС на кралството. \r\n„Новият командващ ВМС на Великобритания трябва да обезпечи на страната надеждна подводна отбрана“, заяви източникът на вестника. „Трябва да направим това, което вече правим, но на по-високо ниво. В момента руснаците жънат плодовете на огромни вложения и изследвания на нови разработки, направени преди 15-20 години и позволяващи им сега да произведат нов клас невероятно тихи подводници“. \r\nThe Telegraph цитира и думи на командващия ВМС на страната Тони Редкин от първото му публично изказване, според които в света се увеличава опасността от междудържавни конфликти. Също така той обещава да укрепи британския военен потенциал в Северния Атлантик, за да обезпечи „по-голяма свобода за маневри на средствата за ядрено сдържане“. \r\n \r\nПревод и редакция:", "date": "2019.08.05", "title": "The Telegraph: Новите подводници на Русия може да останат невидими за британските ВМС"}
{"url": "http://www.focus-news.net/news/2019/08/05/2686754/pazardzhik-vremenno-dvizhenieto-se-osashtestvyava-v-izprevarvashtata-lenta-pri-km-101-na-avtomagistrala-trakiya-v-posoka-burgas-poradi-patnotransportno-proizshestvie.html", "text": "Временно движението се осъществява в изпреварващата лента при км 101 на автомагистрала „Тракия“ в посока Бургас поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, като спазват указанията на „Пътна полиция\".", "date": "2019.08.05", "title": "Пазарджик: Временно движението се осъществява в изпреварващата лента при км 101 на автомагистрала „Тракия“ в посока Бургас поради пътнотранспортно произшествие"}
{"url": "http://www.focus-news.net/news/2019/08/05/2686753/erdogan-izvestihme-rusiya-i-sasht-za-operatsiya-na-turtsiya-v-kontroliranite-ot-kyurdite-regioni-v-siriya.html", "text": "Турция ще проведе военна операция в окупираната от сирийските кюрдски „Отряди за народна самоотбрана“ територия в Сирия на изток от река Ефрат и е информирала за това и Русия, и САЩ, заяви турският президент Реджеп Таийп Ердоган, цитиран от  „Анадолската агенция“ . \r\n„Влязохме в Африн, Джарабулус и Ал Баб (в Северна Сирия) и сега ще влезем на изток от река Ефрат“, заяви турският лидер, визирайки турските операции „Щита на Ефрат“ и „Маслинова клонка“. \r\n„Споделихме тази информация с Русия и САЩ“, добави той. \r\nОт месеци турските лидери твърдят, че предстои кампания в сирийските територии на изток от Ефрат, поради продължаващото присъствие там на терористи от ПКК /ОНС в близост до турската граница и заплахата за сигурността, която представляват сирийските кюрди. \r\nВ преговорите със САЩ Турция също настоя за идеята за създаване на зона за сигурност в региона, но страните все още не са постигнали обща позиция. \r\nПрисъствието на „Кюрдската работническа партия“ (ПКК) и сирийската й издънка – „Отрядите за народна самоотбрана“ (ОНС) са постоянна точка на търкания между Анкара и Вашингтон заради това, че САЩ се съюзиха с тези кюрдски въоръжени формирования в борбата срещу „Ислямска държава“, докато Турция ги смята за терористична групировка. \r\nМежду двете страни има разногласия за дълбочината на зоната за сигурност. \r\nОпасенията на Турция идват от това, че ПКК води въоръжена кампания на нейна територия в продължение на повече от 30 години, в рамките на която са загинали около 40 хиляди души. \r\nАнкара е възмутена и огорчена от решението на Вашингтон да изпрати хиляди камиони с въоръжение и боеприпаси на ОНС в рамките на продължаващата от 2011 година война в Сирия, отнела живота на стотици хиляди и оставила без подслон повече от 10 милиона души, както показват данните на ООН. \r\n \r\nПревод и редакция:", "date": "2019.08.05", "title": "Ердоган: Известихме Русия и САЩ за операция на Турция в контролираните от кюрдите региони в Сирия"}
{"url": "http://www.focus-news.net/news/2019/08/05/2686757/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението за провеждане на футболна среща на Национален стадион „Васил Левски. Това съобщиха от пресцентъра на  Столична община . \r\nЗабранява се престоят и паркирането на пътни превозни средства, с изключение на автомобилите на участниците в мероприятието, както следва:  \r\n- от 08.00 до 23.00 часа при сектор „Г” на  Националния стадион „Васил Левски”;  \r\n- от 14.00 до 23.00 часа моста пред Национален стадион „Васил Левски“.  \r\nОт 20.00 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.08.05", "title": "София: Въвежда се временна организация на движението за провеждане на футболна среща на Национален стадион „Васил Левски"}
{"url": "http://www.focus-news.net/news/2019/08/05/2686759/burgas-zaradi-iztichane-na-gaz-vremenno-e-bilo-spryano-preminavaneto-na-vlakove-prez-gara-razpredelitelna-v-karnobat-nyama-postradali.html", "text": "Заради изтичане на газ временно е било спряно преминаването на влакове през гара \"Разпределителна\" в Карнобат, няма пострадали. Това съобщиха за  Агенция \"Фокус\"  от  ОДМВР - Бургас . Инцидентът е станал около 01.49 часа тази нощ. Сигналът е подаден в Районно управление - Карнобат. Съобщено е за инцидент с изтичане на газ пропан-бутан от цистерна, част от влакова композиция, спряна около 20.05 часа на разпределителна гара, разположена на около 1 км от жп гара \"Карнобат\". Констатирано е, че влаковата композиция е от шест звена, като е спряна в близост до друга композиция, превозваща газьол.  \r\nСвоевременно районът около композицията е отцепен. Спряно е движението през жп гарата в Карнобат. Периметърът е разширен за максимално обезопасяване, като са евакуирани на живущите в близките до разпределителна гара три блока. Екипите от \"Пожарна безопасност и защита на населението\" неутрализирали възникналия проблем и около 05.00 часа преминаването на влаковите композиции през гара Карнобат е възстановено с нормален ритъм, като е разрешено и на евакуираните да се приберат по домовете си.", "date": "2019.08.05", "title": "Бургас: Заради изтичане на газ временно е било спряно преминаването на влакове през гара \"Разпределителна\" в Карнобат, няма пострадали"}
{"url": "http://www.focus-news.net/news/2019/08/05/2686760/sport-balgariya-pobedi-kazahstan-s-30-v-posledniya-si-mach-ot-olimpiyskata-kvalifikatsiya-v-sasht.html", "text": "Волейболистките от националния отбор на България завършиха с победа участието си на олимпийската квалификация в САЩ. Момичетата на селекционера Иван Петков отнесоха аутсайдера Казахстан с 3:0 сета за малко повече от час игра в последния си мач от турнира в Група С, игран тази нощ пред по-малко от 1000 зрители в зала \"Сенчъри Линк Сентър\" в Шривпорт-Боссиер сити. По този начин българките останаха на второ място в групата с 2 победи, 1 загуби и 7 точки. България не успя да вземе виза за Олимпиадата в Токио 2020, след като вчера се бореха до последно, но отстъпиха драматично на домакините от САЩ с 2:3 гейма в директен сблъсък за първото място. Нашите ще имат още един шанс да се класират за Игрите, след като ще играят на европейската олимпийска квалификация в началото на 2020-а", "date": "2019.08.05", "title": "Спорт: България победи Казахстан с 3:0 в последния си мач от олимпийската квалификация в САЩ"}
{"url": "http://www.focus-news.net/news/2019/08/05/2686747/prokurorskata-kolegiya-na-vss-shte-provede-zasedanie.html", "text": "Прокурорската колегия на ВСС ще проведе заседание. То е насрочено за 11.00 часа. Дневният ред включва една единствена точка, а именно молба от Пламен Георгиев Димитров за възстановяване на длъжност „прокурор“ в Специализираната прокуратура. Досега Георгиев изпълняваше длъжността председател на Антикорупционния орган.  \r\n Агенция „Фокус“  припомня:  \r\nНа 31 юли Пламен Георгиев подаде оставка като председател на Комисията за противодействие на корупцията и за отнемане на незаконно придобитото имущество (КПОНПИ). Оставката му бе депозирана в последния работен ден на парламента преди ваканцията на депутатите през лятото. За оставката му съобщи председателят на парламента Цвета Караянчева. По нейно предложение депутатите включиха точката в дневния си ред на последното заседание. Гледането на точката започна в отсъствието на Пламен Георгиев от пленарна зала. Това предизвика реакцията на опозицията в лицето на БСП, която предложи той да бъде поканен. „За“ предложението гласуваха 106 народни представители, „против“ – 32 и „въздържали се“ – 12. След това парламентът прекъсна заседанието за 10 минути, като прекъсването продължи около 40 минути, за да може на разискванията да присъства Пламен Георгиев. След началото на заседанието поради липса на желаещи за изказване, председателят на парламента Цвета Караянчева прекрати дебатите. Впоследствие ГЕРБ и БСП се скараха за прекратяването на дебатите по оставката на Пламен Георгиев. В крайна сметка Народното събрание прекрати правомощията на Пламен Георгиев като председател на Антикорупционния орган. „За“ проекторешението гласуваха 120 народни представители, „против“ – 3 и „въздържали се“ - 3, с което то бе одобрено. От своя страна бившият председател на КПКОНПИ Пламен Георгиев заяви, че отдавна е взел решението да подаде оставка. \"Получих приключване на данъчната ревизия, която констатира, че всичко е наред. Отдавна бях взел решението да си подам оставката. За мен да бъда на такава позиция не е самоцел. Единият мотив е личен. Семейството ми беше подложено на един невероятен тормоз от някои медии. Другата причина е, че не искам една хиперболизирана тераса, която беше едно абсолютно безумие да се отрази по някакъв начин на работата на комисията. Дай Боже час по-скоро да се избере ново ръководство и да продължи и надгради това, което вече сме постигнали\", каза още Георгиев. Той посочи, че е имал заплахи за живота си, както и че е акумулирал много врагове, които са му върнали чрез медиите. Той отчете също така, че КПКОНПИ е отбеляза ръст във всички направления. Пламен Георгиев заяви, че не е съгласувал оставката си с премиера Бойко Борисов. Също така отчете, че е необходимо следващият, който ще оглави Антикорупционния орган, да бъде решителен човек.  \r\nГеоргиев бе избран на 8 март 2018 г. за председател на Комисията за противодействие на корупцията и за отнемане на незаконно придобитото имущество. „За“ избирането му тогава гласуваха 148 депутати, 66 бяха „против“, а 4 се въздържаха. Новоизбраният председател на комисията бе предложение на ГЕРБ.", "date": "2019.08.05", "title": "Прокурорската колегия на ВСС ще проведе заседание"}
{"url": "http://www.focus-news.net/news/2019/08/05/2686761/zapochvat-bezplatni-nevrologichni-pregledi-v-mbal-sartse-i-mozak.html", "text": "В отговор на множество постъпили запитвания от пациенти, МБАЛ „Сърце и Мозък“ стартира провеждането на безплатни неврохирургични прегледи. Това съобщиха от пресцентъра на  болницата . Консултациите ще се извършват от водещ специалист – неврохирургът д-р Димитър Харитонов, който е част от екипа на УМБАЛ „Сърце и Мозък“ - град Плевен.     \r\nВсички, които имат желание да бъдат консултирани от висококвалифициран неврохирург, трябва предварително да се запишат на телефон 056/703003. Прегледите ще се провеждат всеки четвъртък от 10.00 часа, като ще стартират на 8 август 2019 г. в МБАЛ „Сърце и Мозък“ - Бургас на ул. „Стефан Стамболов“ 73.  \r\nД-р Харитонов е началник сектор „Гръбначна хирургия“ в МБАЛ „Сърце и Мозък“ - Плевен. Има дългогодишна практика в ОАЕ, гр. Дубай, специализирал неврохирургия в гр. Лион, Франция и Виена, Австрия. Участвал в множество обучения в Германия, Швейцария, Австрия, Гърция, Турция, Чехия и Испания. \r\nЗдравни експерти и акушерки провеждат информационна кампания за ползите от кърменето в Ракитово", "date": "2019.08.05", "title": "Започват безплатни неврологични прегледи в МБАЛ „Сърце и Мозък“"}
{"url": "http://www.focus-news.net/news/2019/08/05/2686763/bdzh-napraveni-sa-ogledi-na-garata-v-karnobat-techat-na-propan-butan-e-otstranen-i-dvizhenieto-na-vlakovete-se-osashtestvyava-normalno.html", "text": "Направени са огледи на гарата в Карнобат, течът на пропан-бутан е отстранен и движението на влаковете се осъществява нормално. Това съобщиха за  Агенция \"Фокус\"  от  БДЖ . Изтичането на газ от цистерна е наложило временно затваряне на гарата в Карнобат за периода от около 2.40 часа до около 5.30 часа тази сутрин. Установено е изтичане на газ от една от цистерните. Своевременно са уведомени службите на ПБЗН и „Гражданска защита“, които са се отзовали на място и са предприели необходимите мерки за обезопасяване на района. Районът е отцепен, прекъснато е движението и е прекъснато напрежението в контактната мрежа. Няма пострадали хора. Около 5.30 часа движението на влаковете е възстановено. Направени са всички необходими огледи на място. Течът е локализиран и отстранен.", "date": "2019.08.05", "title": "БДЖ: Направени са огледи на гарата в Карнобат, течът на пропан-бутан е отстранен и движението на влаковете се осъществява нормално"}
{"url": "http://www.focus-news.net/news/2019/08/05/2686764/denyat-5-avgust-v-svetovnata-istoriya.html", "text": "На 5 август през 1716 г. - принц Йожен Савойски с армия от 40 хиляди австрийци разгромява 150-хилядната войска на паша Дарнад Али в битката при Петервардайн.  \r\nБа същата дата през 1962 г. - Нелсън Мандела е арестуван от властите в ЮАР и е осъден на доживотен затвор. Година по-късно САЩ, СССР и Великобритания подписват в Москва договор за забрана на ядрените опити. Още две години по-късно - 1965 г. - започва войната между Индия и Пакистан. Спорът за Кашмир предизвиква военен конфликт. Кашмир е щат в Северозападната част на Индия. Част от територията му се контролира от Пакистан. \r\n \r\n \r\n2017 г.  \r\nВ Мавритания се провежда референдум за промяна на конституцията и премахване на Сената. \r\n \r\n \r\n2017 г.  \r\nСъветът за сигурност на ООН гласува налагането на санкции на Северна Корея за междуконтиненталните тестове за балистични ракети. \r\n \r\n \r\n2016 г. \r\nПакистански транспортен хеликоптер Ми-17 се разбива в Афганистан. Всички шест души екипаж са взети за заложници от Талибаните. \r\n \r\n \r\n2014 г. \r\nВ Бангладеш се провеждат парламентарни избори. \r\n \r\n \r\n2013 г. \r\nРекордни горещини от 42 градуса по Целзий предизвикват големи горски пожари на остров Тасмания и в Австралия. Това са най-високите регистрирани температури от 1883 г., когато в Австралия са започва провеждането на метеорологични наблюдения. Над 1000 човека са евакуирани от епицентъра на огнището - град Дъналей в близост до столицата Хобарт. Много хора навлизат във водата за да се спасят от огнената стихия която е унищожила над 30 000 хектара гори в Тасмания, прекъсвайки електропроводи и телефонни линии. Министър-председателката Джулия Гилард обещава по 1000 австралийски долара (1030 щатски долара) за всяко засегнато семейство. Ситуацията е аналогична с пожарите от 1967 г., когато изгарят 2000 къщи и загиват 62 човека. \r\n \r\n \r\n2012 г. \r\nЕдин от 400-те вулканични кратера на стратовулкана Етна в североизточната част на остров Сицилия, Италия се пробужда отново. Стълб пепел на височина от 5000 метра над морското равнище се издига в югозападна посока. Лава в югоизточна посока се отправя към пустинната област Вале дел Бове. Последното изригване на вулкана е от 19 юли 2011 г. \r\n \r\n \r\n2012 г. \r\nНаводнения в Бразилия взимат осем жертви. \r\n \r\n \r\n2012 г. \r\nПрокуратурата на Египет поисква смъртна присъда за Хосни Мубарак. \r\n \r\n \r\n2012 г. \r\nБившия министър-председател на Израел Ехуд Олмерт е обвинен в корупция. \r\n \r\n \r\n2012 г. \r\nВластите в Сирия освобождават 552-ма от задържаните арестанти. \r\n \r\n \r\n2012 г. \r\nПри серия от взривове в Багдад загиват 30 човека, а още 70 получават тежки наранявания. \r\n \r\n \r\n2012 г. \r\nСвличане в миньорска шахта в Минданао, Филипините взима живота на 25 човека и още 100 са все още в неизвестност. \r\n \r\n \r\n2011 г. \r\nАнна Троберг, досегашния заместник председател на Пиратската партия на Швеция пое ръководството на партията след оттеглянето на нейния основател и досегашен ръководител Рикард Фалквинге. През изминалия септември на изборите партията получи по-малко от 1,4 на сто от гласовете на избирателите и не успя да влезе в парламента. \r\n \r\n \r\n2006 г. \r\nТайван прекъсва дипломатическите си отношения с Чад. Африканската страна решава да промени позицията си и да започне преговори с Китай. Поддавайки се на огромния натиск от страна на Китай, Чад решава да възстанови дипломатическите си отношения с Пекин. С цел запазването на националното достойнство и суверенитета, правителството на Тайван решава да прекъсне дипломатическите си отношения с Чад и незабавно да прекрати всички програми за оказване на помощ в страната. Изненадващият ход идва по-малко от ден преди тайванския премиер Су Цънчан да се отправи на посещение в Чад. Решението на властите в Н’Джамена означава, че Тайван е признат само от 25 държави в Африка, Латинска Америка и Тихия океан. \r\n \r\n \r\n2006 г. \r\nВ Малайзия за първи път е извършена екзекуция, на мъж, осъден за опит за преврат. Мохамед Амин Мохамед Разали, лидер на малайзийската бунтовническа групировка “Ал Мауна\", е екзекутиран чрез обесване, след като всички съдебни инстанции отклоняват молбата му за помилване.  \r\nСъщото наказание се предвижда и за двама негови съучастници.  \r\nМохамед Амин Мохамед Разали оглавява престъпна групировка от 29 души, която през май 2000 г. напада два военни лагера в щата Перак. След като се самопровъзгласява за Върховен владетел на Малайзия, заповядва извършването на няколко атентата из страната, сред които и нападение срещу индуски храм в пещерите Бату, край Куала-Лумпур. \r\n \r\n \r\n2006 г. \r\nВ Иран е проведен успешен експеримент с клониране на животно. \r\nУчените от техеранския научно-изследователски институт “Руйан” (което в превод означава Ембрион) твърдят, че са успели да клонират овен. Той се ражда няколко дни по-рано, но живее само няколко минути. Според иранските власти, този експеримент показва успехите и високото ниво на развитие на науката в Иран.  \r\nВ Иран всяко научно изследване е възможно само след разрешение на духовенството. \r\n \r\n \r\n1980 г. \r\nБелгия е разделена на три провинции по езиков признак. \r\n \r\n \r\n1974 г. \r\nАмериканският президент Ричард Никсън признава, че не е дал информация във връзка с аферата “Уотъргейт”. Три дни по-късно подава оставка. \r\nРичард Милхаус Никсън е 37-и президент на САЩ (1969-1974 г.), представител на Републиканската партия. През 1934 г. той завършва \"Уайтър Колидж\". След това служи във Военноморските сили на САЩ (V. S. Navy) за периода 1942 до 1945 г. От 1950 г. Никсън е в Сената на САЩ. От 1952 до 1960 г. е вицепрезидент на Д. Айзенхауер. През 1960 г. се включва в предизборната борба с президента Д. Ф. Кенеди и губи. Избран е за президент през 1969 г. По време на президентския му мандат Н. Армстронг стъпва на Луната, водят се военни действия в Камбоджа и Виетнам, подписва се и мирен договор с Виетнам (1973 г). Никсън е сменен от вицепрезидента Дж. Р. Форд през август 1974 г. в резултат от аферата \"Уотъргейт\". \r\n \r\n \r\n1973 г. \r\nИзстреляна е руската космическа лаборатория “Марс 6”, която достига Марс през март 1974 г. Контактът със сондата е изгубен няколко минути след навлизането й в атмосферата на Марс. \r\n \r\n \r\n1967 г. \r\nИзлиза първият албум на английската група “Пинк Флойд” – “The Piper at the Gates of Down”. Групата е създадена през 1965 г. \r\n \r\n \r\n1965 г. \r\nЗапочва войната между Индия и Пакистан. Спорът за Кашмир предизвиква военен конфликт. Кашмир е щат в Северозападната част на Индия. Част от територията му се контролира от Пакистан. \r\n \r\n \r\n1963 г. \r\nСАЩ, СССР и Великобритания подписват в Москва договор за забрана на ядрените опити. \r\n \r\n \r\n1962 г. \r\nНелсън Мандела е арестуван от властите в ЮАР и е осъден на доживотен затвор. Нелсън Мандела е роден на 18 юли 1918 г. в Умтата, Транскей, ЮАР. Образованието си получава в колежа на Форт Хер, откъдето е изключен през 1940 г. заради участие в стачка. Работи като полицай в мина в Йоханесбург. През 1942 г. завършва колеж и Уитуатърсрандския университет с бакалавърска степен по изкуство и право. От 1951 г. е член на адвокатска колегия в Йоханесбург. С активна политическа дейност се занимава от 1944 г., когато става член на Младежката лига на АНК. През 1952 г. той оглавява кампанията за неподчинение на расистките закони, а година по-късно е избран за президент на АНК в провинция Трансваал. През 1955 г. Мандела участва в конгреса на народите от Южна Африка През 1956 г. попада в списъка на 156-те човека, обвинени в държавна измяна и арестувани от властите в ЮАР. От 1960 г. е в нелегалност, а от 1961 г. ръководи военна организация на АНК. През 1962 г. отново е арестуван и е осъден на 7 години затвор. Две години по-късно получава доживотна присъда. Нелсън Мандела прекарва 18 години в затвора на о. Робън , а през 1982 г. е преместен в затвора в Кейптаун, където остава 6 години. Там е хоспитализиран заради туберкулоза. Той става най-известният политически затворник в света, води се кампания за неговото освобождаване. През 1985 г. Мандела отхвърля предложението на президента П. Бота да бъде освободен, но да се откаже от каузата си. Освободен е на 11 февруари 1990 г., след като в системата на апартейд започва криза. Избран е за председател на ИК на АНК през 1991 г., а няколко месеца по късно и за негов президент. През септември същата година той подписва националното споразумение за мир от името на АНК и уточнява процедурите за спиране на политическо насилие. На 3 февруари 1992 г. в Париж, заедно с президента на ЮАР Фр. де Клерк, Мандела получава награда на ЮНЕСКО за мир “Хофу-Боани”. През 1993 г. отново с Де Клерк получава Нобелова награда за мир. През 1996 г. под негово ръководство е разработена и приета новата конституция на ЮАР. Мандела е автор на книгите “Няма лек път към свободата” (1965 г.), “Готов съм да умра” (1979 г.) и др. \r\n \r\n \r\n1961 г. \r\nГДР/Германска Демократиччна република/ призовава страните от Варшавския договор да вземат мерки срещу подривната дейност на Западен Берлин. \r\n \r\n \r\n1940 г. \r\nЛатвия е присъединена към СССР и става Латвийска съветска социалистическа републикa \r\n \r\n \r\n1924 г. \r\nВ Турция се обнародва закон, с който се забранява многоженството. \r\n \r\n \r\n1921 г. \r\nКемал Ататюрк е определен за фактически държавен глава на Османска Турция. \r\n \r\n \r\n1903 г. \r\nПо инициатива на Александър Протогеров в София 14 бежански македонски братства основават Върховна (Обща) емигрантска комисия с председател Александър Протогеров, подпредседател Лазар Лазаров, секретари Евтим Спространов и Георги Разлогов и съветник д-р Владимир Руменов, на мястото на разпуснатия през януари Върховен комитет. На 7 август на съвместно заседание с Благодетелната комисия излъчват делегация от професорите Любомир Милетич и Иван Георгов, която търси подкрепа в Петербург, но получава отказ от руското правителство. На 13 август двете комисии организират голям митинг в София в подкрепа на Илинденско-Преображенското въстание, а на 14 септември (Кръстовден) – траурно шествие от 20 000 души. \r\nАлександър Николов Протогеров е български офицер, генерал-лейтенант (от 03 октомври 1918 г.), политик, един от ръководителите на ВМРО. Роден е на 23 февруари 1867 в Охрид. Завършва Военното училище в София през 1887 г. Участва в Сръбско-българската война. На действителна военна служба като офицер е от 1887 г. до 1912 г.; напуска армията като подполковник. Участва активно в легалното македонско освободително движение; един от основателите на македонските братства (1893 г.) и член на ВМОРО. Войвода е на чета в Горноджумайското въстание (1902 г.) и в Илинденско-Преображенското въстание (1903 г.). През 1911 г. е избран за член на ЦК на ВМОРО. Заедно с Т. Александров организира атентатите в Щип (ноември 1911 г.) и Кочани (август 1912 г.), които стават повод за Балканската война (1912 г. – 1913 г. ). През 1912 г. е назначен за помощник-командир и командир на бригада в македоно-одринското опълчение. През 1915 г. е член на ЦК на ВМРО. По време на Първата световна война е военен губернатор на Моравската област. От 1917 г. е директор на Дирекцията за стопански грижи и обществена предвидливост, генерал-майор. Като военен комендант на София през септември 1918 г. организира потушаването на войнишкия бунт. През 1919 г. заедно с Т. Александров, П. Чаулев, Г. Попхристов възражда ВМРО. Организира изпращането на чети в Македония. Подписва Майския манифест на ВМРО във Виена (1924 г.) и постепенно се ориентира към позицията на Коминтерна за решаването на македонския въпрос. Присъства на убийството на Т. Александров (31 август 1924 г.). Четири години организацията разследва неговото отношение и участие в убийството на Т. Александров и доказва активната му роля в това престъпление. Осъден е на смърт от ВМРО и е убит на 7 юли 1928 г. в София. \r\n \r\n \r\n1901 г. \r\nЗакрива се деветият конгрес на македонската емиграция. Председател на Върховния комитет е Стоян Михайловски, а подпредседател – генерал Иван Цончев. \r\nСтоян Николов Михайловски е български писател. Син е на Н. Михайловски, племенник на Иларион Макариополски. Роден е на 7 януари 1856 г. в гр. Елена. Завършва Галатасарайския лицей в Цариград през 1872 г. и правни науки през 1879 г. Той е съдия, публицист, учител и професор. Напуска университета в навечерието на Руско-турската освободителна война и се връща в България. Работи като адвокат в Свищов, Търново, София (до 1879 г.). Главен редактор е на вестник “Народен глас” в Пловдив (1880 г.). Завършва образованието си във Франция през 1883 г. Преподава френски език и литература, история в СУ “Св. Климент Охридски” (1892 г. – 1895 г.). Доцент е по всеобща литературна история. Дописен член на БАН (от 1882 г.), действителен член на БАН (от 1898 г.). Народен представител в III ВНС (1886 г. – 1887 г.). Заради статията “Потайностите на българския дворец”, публикувана през 1904 г. във вестник “Ден”, е осъден и уволнен. Умира на 3 август 1927 г. в София. Негови произведения са “Поема на злото” (1889 г.), “Novissima verba” (1889 г.), “Сатири” (1893 г.), “Философски и сатирически сонети” (1895 г.), “Книга за българския народ” (1896 г.), “Когато боговете се смеят” (драма, 1922 г.) и др. Много популярни са неговите басни. Автор на известния български химн за св. св. Кирил и Методий “Върви, народе възродени!” (1892 г.), “Политически и философско-религиозни размишления” (1999 г.). \r\n \r\n \r\n1900 г. \r\nПриключва започналият на 30 юли седми конгрес на македонските братства в София, на който присъстват 91 делегати. Върховният македоно-одрински комитет е обединение на Върховния комитет, Македонския комитет и дружествата \"Странджа\". На състоялия се конгрес председател е Борис Сарафов, а подпредседател - Тома Давидов. \r\n \r\n \r\n1894 г. \r\nВзето е решение за възстановяване на Либералната партия. На 6 август е избрано ръководство (седмочисленици): Петко Каравелов, Алеко Константинов, Иван Славейков, д-р Георги Калинков, Коста Арсениев, Христо Горанов и К. Димов. От 18 август 1894 г. започва да излиза в. \"Знаме\".  \r\nПетко Стойчев Каравелов е български държавник, брат на Любен Каравелов. Роден е на 24 март 1843 г. в гр. Копривщица. През 1860 г. постъпва в Московския университет. Следва в Историко-филологическия и в Юридическия факултет. Подпредседател е на Учредителното народно събрание (1879 г.), участва в изработването на Българската (Търновска) конституция. Министър-председател е в годините между 1880 г. – 1881 г.; 1884 г. – 1886 г. и 1901 г.; играе решаваща роля в Съединението (1885 г.) и в Сръбско-българската война. Регент заедно със Стефан Стамболов и генерал С. Муткуров (1886 г.). През 1891 г. е обвинен в убийството на министър Белчев и е осъден на затвор; амнистиран през 1894 г. Водач е на Либералната партия в годините между 1879 г. – 1893 г.; от 1896 г. до 1903 г. е председател на Демократическа партия. Умира на 24 януари 1903 г. в София. \r\n \r\n \r\n1890 г. \r\nАнглия приема да признае остров Мадагаскар за владение на Франция.  \r\nМадагаскар има площ 587 040 хил. кв. км и е разположена в западната част на Индийския океан на остров Мадагаскар и прилежащите му малки острови (Нуси Бе, Нуси Бураха (Сент Мари) и др. на около 400 км от крайбрежието на Африка. Бреговата му линия е с дължина 5 080 км. Островът е част от древната Африканска платформа. \r\n \r\n \r\n1884 г. \r\nНа остров Бедло в пристанището на Ню Йорк е поставен крайъгълният камък на Статуята на свободата. Самата статуя е транспортирана от Франция през 1886 г. \r\n \r\n \r\n1795 г. \r\nНаполеон успява да освободи от затвора своя брат Люсиен Бонапарт, задържан по обвинение, че симпатизира на якобинците. \r\n \r\n \r\n1762 г. \r\nРусия, Прусия и Австрия подписват договор, с който си поделят всички полски територии. \r\n \r\n \r\n1716 г. \r\nПринц Йожен Савойски с армия от 40 хиляди австрийци разгромява 150-хилядната войска на паша Дарнад Али в битката при Петервардайн. \r\n \r\n \r\n \r\n На тази дата са родени:  \r\n1930 г. \r\nРоден е американският астронавт Нийл Армстронг. Той е първият човек, стъпил на Луната по време на полета на \"Аполо - 11\" през 1969 г. \r\n \r\n \r\n1911 г. \r\nРоден е Григор Угаров (псевдоним на Григор Ангелов Кошев) – български писател. Завършва Земеделски институт в Хаслев, Дания (1932 г.). От 1935 г. работи като библиотекар в Окръжния софийски съд, в съдебната палата и в съвета на адвокатската колегия. Началник е на отдел “Култура” при Районния народен съвет “В. Левски”, София. Редактира библиотека “Огнище”. Автор е предимно на творби за юноши и деца с приключенска и научна тематика. Умира на 30 септември 1983 г. Негови съчинения са “Горското дете” (1937 г.), “Малкият пътешественик” (1938 г.), “Черният принц” (1941 г.), “В страната на бурите” (1943 г.), “По следите на заточеника” (1956 г.), “Търсачи на съкровища” (1961 г.), “Малкият септемвриец” (1963), “Къщата на бухалите” (1965), “Невидимият риф” (1965 г.), “Пътеписни бележки за древна и съвременна Сирия” (1976 г.), “Опашката”, приказка (1978 г.), “Бодливка” (1981 г.), “Боят при Марков камък” (1980 г.), “Лисичето” (1985 г.), “Момъкът с белия кон” (1984 г.), “Несподелени изповеди. Есета” (1986 г.), “Тайната на отряда. Повест” (1981 г.), “Тайните на дядовото село. Разкази” (1985 г.), “Щъркът на дядо Йордан Московеца. Разказ” (1984 г.) и др. \r\n \r\n \r\n1906 г. \r\nРоден е Василий Леонтиев – руски и американски икономист. Един от първите изследователи на веригата вложения – произведена продукция. Учи в Петербургския университет. След дипломирането си продължава образованието си в Берлин. Икономически съветник е на китайското правителство в продължение на няколко години, след това емигрира в САЩ. От 1932 г. до 1933 г. работи в Националното бюро за икономически изследвания във Вашингтон. Професор е в Харвард. Получава Нобелова награда за икономика през 1973 г. Умира на 5 февруари 1999 г. в Ню Йорк. \r\n \r\nРоден е американският кинорежисьор и актьор Джон Хюстън (1906 - 1987). \r\n \r\n \r\n1905 г. \r\nРоден е Артьом Иванович Микоян – руски авиоконструктор; член кореспондент (от 1953 г.) и член на Академията на науките на СССР (от 1968 г.). Завършва Военновъздушната инженерна академия “Н. И. Жуковски” (1936 г.). Работи като военен представител и заместник-началник на конструкторско бюро в авиационен завод; главен конструктор (от 1940 г.) на опитно конструкторско бюро по самолетостроене. Заедно с М. И. Гуревич създава височинен изтребител “МиГ-1”, предназначен за въздушен бой на големи височини (1940 г.). Модификацията на този самолет “МиГ-3” е използвана от съветската армия във Втората световна война (1941 г. – 1945 г.). Създава свръхзвукови реактивни самолети изтребители. Много от неговите свръхзвукови самолети са поставяли световни рекорди в авиацията. Умира на 09 декември1970 г. в Москва. \r\n \r\n \r\n1874 г. \r\nРоден е Уесли Клер Мичъл – един от водещите американски икономисти-институционалисти, поставил основата на съвременната наука за бизнес цикъла. Учи в Чикагския университет, а по-късно е професор в Колумбийския. Книгата му “Business Cycles” (1927 г.) поставя началото на сериозно и задълбочено изучаване на колебанията в икономическото развитие. Заедно с А. Бърнс създава метод за измерване на бизнес циклите, използван от Националното бюро за икономически изследвания. Умира на 29 октомври 1948 г. в Ню Йорк. \r\n \r\n \r\n1862 г. \r\nРоден е Иван Симеонов (И. С. Кушинов) – военен деец, полковник. Завършва Военното училище в София (четвърти випуск – 1883 г.) и постъпва на служба в 4-ти пехотен Плевенски полк. В Сръбско-българска война (1885 г.) е командир на рота от полка и участва в боевете при Сливница (5 ноември – 7 ноември), където е тежко ранен. Присъединява се към бунта на офицерите русофили в Силистра (1887 г.), а след потушаването му емигрира в Русия. Постъпва на служба в руската армия. След разрешаване на офицерско-емигрантския въпрос (1898 г.) се завръща в България и служи в 24-ти пехотен Черноморски полк (1900 г.). По-късно е помощник-командир на 17-ти пехотен Доростолски полк (1911 г.). Участва в Балканската война (1912 г. – 1913 г.) като дружинен командир в 4-ти пехотен Плевенски полк и се сражава на Чаталджа. Умира на 14 декември 1930 г. в Плевен. \r\n \r\n \r\n1850 г. \r\nРоден е френският писател Ги Дьо Мопасан (1850 - 1893). Автор е на \"Един живот\", \"Бел ами\" и др. \r\n \r\n \r\n1844 г. \r\nРоден е Иля Ефимович Репин – руски художник, един от създателите на движението на передвижниците. Завършва Петербургската художествена академия, където се сближава с И. Н. Крамской и други членове на Сдружението на художниците. След завършването на академията става един от най-известните и търсени руски художници реалисти. По това време създава \"Бурлаки на Волге\" (1870 г. – 1873 г.). През 1873 г. – 1876 г. живее в Италия и Франция. След завръщането си става член на Сдружението на художниците передвижници и рисува много реалистични картини като \"Портрет на Н. И. Пирогов\" (1881 г.), \"Портрет на М. И. Мусоргски\" (1881 г.) и др. В историята на световната художествена култура Репин е известен като художник, изобразяващ съвременния му живот, използвайки нови, неизвестни дотогава художествени образи и форми. Умира на 29 септември 1930 г. в Куоккала, днес Репино, близо до Петербург. \r\n \r\n \r\n1815 г. \r\nРоден е Едуард Джон Ери – английски изследовател на Австралия. През 1839 г. открива хребета Флиндърс, долината на р. Мъри, езерата Торънс и Ери, изследва полуостров Ери. От 1840 г. до 1841 г. извършва пътешествие по южното крайбрежие на Австралия. През 1846 г. е администратор на остров Ямайка, където потушава въстание на местното население. Умира на 30 ноември 1901 г., близо до гр. Тависток. Името на Ери носят езеро и полуостров в Южна Австралия. Пише съчиненията \"Journals of expeditions of discovery into central Australia\" (v. 1 – 2, Adelaide, 1964 г.). \r\n \r\n \r\n \r\n На тази дата умират: \r\n1957 г. \r\nУмира Хенрих Виланд – немски химик и биохимик, лауреат на Нобелова награда за химия през 1927 г. Той е роден на 4 юли 1877 г. Следва в Щутгарт, Берлин и Мюнхен. Защитава докторат по философия през 1901 г. Член на Съвета по органична химия в Мюнхенския университет (1913 г.), редовен проф. във Висшето техническо училище в Мюнхен (1917 г.). От 1917 г. е проф. във Фрайбургския университет, а през 1925 г. сменя Р. Вилщетер като ръководител на катедрата по органична химия в Мюнхенския университет. Изследванията му са главно в областта на химията на хормоните, стероидите, алкалоидите, жлъчните киселини, хлорофила и хемоглобина. Предлага (заедно с В. И. Паладин) теорията за дехидрирането, която изяснява механизма на окислителните реакции. \r\n \r\n \r\n1923 г. \r\nУмира Ватрослав Ягич - хърватски филолог славист. Специализира славянска филология във Виенския университет под ръководството на Фр. Миклошич. Организатор е на Югославската академия на науките в Загреб (1866 г.). Член е на Петербургската академия на науките от 1880 г. Проф. по сравнително езикознание и санскрит в Новорусийския университет в Одеса (1872-1874 г.), Берлин (1875-1880 г.), Петербург (1880-1886 г.) и Виена (1886-1908 г.). В Берлин започва издаването на сп. “Архив за славянска филология” (“Archiv für slavische Philologie”, от 1875 г.). Издава образцово стари текстове (“Зографско евангелие”, 1879 г.; “Мариинско евангелие”, 1883 г., и др.). Най-голямо значение имат неговите изследвания в областта на старобългарския език и писменост, палеографията, историята на руския език и старата руска литература, историите на южнославянските литератури, славянския фолклор, сравнителната граматика на славянските езици, историята на славянската филология. Трудове: “История на възникването на черковнославянския език” (1900 г., на немски език), в който помества резултатите от проучването си на делото на Кирил и Методий, “История на славянската филология” (1910 г.) и др. Създава славистична школа (Б. М. Ляпунов, М. Н. Сперански, В. Облак, М. Решетар, М. Мурко и др.). \r\n \r\n \r\n1895 г. \r\nУмира Фридрих Енгелс – немски философ, един от създателите на диалектическия и историческия материализъм. Роден е на 28 ноември 1820 г. Поддържа идеите на лявото крило на младохегелианците. Прелом във възгледите му настъпва, когато опознава живота на работническата класа в Англия. Тогава пише своите \"Бележки към критика на политическата икономия\" (1844 г.). От този период е социалист. През 1844 г. в Париж се среща с Карл Маркс. През 1844 г. – 1846 г. излизат съвместните им трудове \"Светото семейство\" и \"Немска идеология\". В 1847 г. създава проект за програма на Съюза на комунистите \"Принципи на комунизма\", върху чиято основа почива и \"Манифест на Комунистическата партия\" (1848 г.). Оказва всестранна помощ на К. Маркс и семейството му. Автор е на: \"Лудвиг Фойербах и краят на класическата немска философия\", \"Анти-Дюринг\", \"Произход на семейството, частната собственост и държавата\", \"Диалектика на природата\" и др. Активен участник в политическия живот на Европа. Признат заедно с Карл Маркс за вожд на световното работническо комунистическо движение. \r\n \r\n \r\n1852 г. \r\nУмира Франтишек Челаковски – чешки поет и славяновед. В поетическата и научната си дейност се въодушевява от идеите на славянска задружност и от чешкото и славянското народно творчество. Роден е на 7 март 1799 г. Издава “Славянски народни песни” (3 т., 1822 г., 1825 г., 1827 г.), “Мъдрословието на славянския народ в пословици” (1852 г.), “Отглас от руски песни” (1829 г.) – преобладават епични песни, и “Отглас от чешки песни” (1839 г.) – лирични песни. Проявява интерес към българското народно творчество – печата и превежда българска народни песни. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.05", "title": "Денят 5 август в световната история"}
{"url": "http://www.focus-news.net/news/2019/08/05/2686762/sofiya-vavezhda-se-vremenna-organizatsiya-na-dvizhenieto-za-zasnemane-na-televizionen-proekt.html", "text": "Въвежда се временна организация на движението за заснемане на телевизионния проект „Фактор Страх“. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n- от 07.30 до 19.30 часа на пл. „Св. Александър Невски“, северозападната дъга между ул. „Оборище“ и ул. „11-ти август“.  \r\n- от 07.30 до 19.30 часа на 11 август 2019 г. на ул. „Хан Аспарух“ между бул. „Витоша“ и ул. „Цар Асен“.", "date": "2019.08.05", "title": "София: Въвежда се временна организация на движението за заснемане на телевизионен проект"}
{"url": "http://www.focus-news.net/news/2019/08/05/2686768/kyustendil-dvizhenieto-v-uchastak-ot-patya-bobov-dol-malo-selo-se-osashtestvyava-v-edna-lenta-poradi-remontni-deynosti.html", "text": "Движението в участък от пътя Бобов дол – Мало село се осъществява в една лента поради ремонтни дейности. Това съобщи за  Радио „Фокус” – Кюстендил  дежурният в Областно пътно управление – Кюстендил. В района на село Мламолово се изгражда анкерна стоманобетонна стена. Движението се регулира чрез светофарна уредба. Срокът е до 19 януари 2020 година. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилски манастир. Срокът е до 31 август. Ремонтни дейности на мостово съоръжение се извършват по пътя Кюстендил – Дупница в района на град Дупница, като движението се осъществява в една лента. Участъкът е сигнализиран с пътни знаци и светофарна уредба. Срокът е до 17 септември 2019 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.08.05", "title": "Кюстендил: Движението в участък от пътя Бобов дол – Мало село се осъществява в една лента поради ремонтни дейности"}
{"url": "http://www.focus-news.net/news/2019/08/05/2686769/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Въвежда се временна организация на движението във връзка със заснемането на рекламен клип. Това съобщиха от пресцентъра на  Столична община . Забраняват се престоят и паркирането на пътни превозни средства, с изключение на автомобилите на снимачния екип и извън местата в режим на  „служебен абонамент“, както следва: \r\n- от 07.30 до 19.30 часа на ул. „Николай Хайтов“ между ул. „Самоков“ и ул. „Атанас Далчев“ – 10 паркоместа; \r\n- от 07.30 до 19.30 часа днес и на 6 август 2019 г. на ул. „Кърниградска“ между ул. „Цар Асен“ и ул. „Цар Борис I“ – 10 паркоместа; \r\n- от 07.30 до 19.30 часа днес и на 6 август 2019 г. на ул. „Методи Кусевич“ между бул. „Възкресение“ и ул. „Кенали“ – 10 паркоместа; \r\n- от 07.30 до 19.30 часа днес и на 6 август 2019 г. на ул. „Московска“ между ул. „Георги Бенковски“ и ул. „Малко Търново“ – 10 паркоместа; \r\n- от 07.30 до 19.30 часа днес и на 6 август 2019 г. на ул. „Кн. Александър I“ между ул. „Московска“ и бул. „Цар Освободител“ – 5 паркоместа; \r\n- от 07.30 до 19.30 часа днес и на 6 август 2019 г. на ул. „Михаил Тенев“ между бул. „Цариградско шосе“ и бизнес сграда С – 10 паркоместа.", "date": "2019.08.05", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2019/08/05/2686770/api-dvizhenieto-po-pat-i-9-varna-burgas-v-rayona-na-selo-banya-se-osashtestvyava-s-povisheno-vnimanie-poradi-vik-avariya.html", "text": "Движението по път I-9 Варна – Бургас в района на село Баня се осъществява с повишено внимание поради ВиК авария. Това съобщиха от пресцентъра на  Агенция „Пътна инфраструктура“ . Шофьорите да се движат със съобразена скорост. Участъкът е сигнализиран с пътни знаци.", "date": "2019.08.05", "title": "АПИ: Движението по път I-9 Варна – Бургас в района на село Баня се осъществява с повишено внимание поради ВиК авария"}
{"url": "http://www.focus-news.net/news/2019/08/05/2686765/kathimerini-turtsiya-vaznameryava-da-ustanovi-kontrol-nad-iztochnoto-sredizemnomorie.html", "text": "Турската петролна компания (ТПК) има широки и дългосрочни планове в Източното Средиземноморие, които не включват само изключителната икономическа зона (ИИЗ) на Кипър, но също и райони от континенталния шелф на Гърция, пише атинският ежедневник  Kathimerini . \r\nСпоред анализатори, ТПК вече е провела сондажи в определени райони източно от 28-ия меридиан в зона, смятана от Атина за континентален шелф на Гърция, където има индикации за наличието на въглеводородни резерви. \r\nСъщите анализатори също така смятат, че следващата стъпка на Анкара ще бъде да проведе допълнително проучване за избор на целите на сондажите, с крайна цел да консолидира своите претенции чрез инсталиране на платформи за извличане на въглеводороди. \r\nПлановете на Турция да разшири дейностите си в Източното Средиземноморие произтичат от нарастващите енергийни нужди, по-специално от природен газ, където потреблението се оценява на 52 милиарда кубически метра годишно. \r\nВ момента Анкара е силно зависима от Русия и Иран, внася 55-60 процента от природния си газ от първия и 20 процента от втория. В резултат на това тя от известно време насочи своя поглед към Източното Средиземноморие, като направи претенциите си за природни енергийни резерви в региона част от дългосрочната си стратегия. \r\nСпоред статия, публикувана в неделния брой на „Катимерини“ от петролния геолог и енергиен икономист Константинос Николау, Турция, най-вероятно, вече е провела сеизмични изследвания източно от 28-ия меридиан за два периода. \r\nПървото проучване е било в периода между 2012 и 2015 година от кораба „Чезме“, който обаче е оборудван със стара технология. Вторият е в периода от 2015 година насам от по-съвременно оборудвания сондажен съд „Барбарос“. \r\nТурция укрепи флота си от проучвателни кораби с придобиването на сондажните кораби „Фатих“ и „Явуз“ през 2018-та и тази година, съответно. \r\nРазвитието на нейния флот се разглежда като част от цялостния план на Анкара, подчертан от турските анализатори, за контролиране на Източното Средиземноморие и възможността да откаже достъп до други страни. Неотдавнашното закупуване на противоракетна отбранителна система С-400 от Русия също се смята за ход, който обслужва тази цел. \r\n \r\nПревод и редакция:", "date": "2019.08.05", "title": "Kathimerini: Турция възнамерява да установи контрол над Източното Средиземноморие"}
{"url": "http://www.focus-news.net/news/2019/08/05/2686767/burgas-dvizhenieto-po-pat-slanchev-bryag-burgas-pri-obhoda-na-aheloy-se-osashtestvyava-v-edna-lenta-poradi-stroitelno-montazhni-raboti.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Няма затворени пътни участъци, видимостта е отлична. Проходите са отворени за движение на всички моторни превозни средства. До 15 август движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 трябва да се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Безпроблемно се осъществява движението на моторни превозни средства по пътищата в областта.  \r\nИнтензивен е трафикът на територията на град Бургас. Натоварено е по входно-изходните артерии на града – в посока ж.к. „Меден рудник“ и в посока квартал „Сарафово“. В централната градска част няма образувани колони от автомобили, преминаването се осъществява без забавяне. \r\nМария ПОПЧЕВА", "date": "2019.08.05", "title": "Бургас: Движението по път Слънчев Бряг – Бургас при обхода на Ахелой се осъществява в една лента поради строително-монтажни работи"}
{"url": "http://www.focus-news.net/news/2019/08/05/2686766/dobrich-do-15-avgust-e-udalzhen-srokat-za-remont-na-chast-ot-patya-dobrich-s-balik.html", "text": "До 15 август е удължен срокът за ремонт на част от пътя Добрич – с. Балик, предаде кореспондент на  Радио „Фокус” – Варна . Движението по тази пътна отсечка се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище. Няма въведени промени в движението на автомобили в областта по републиканската пътна мрежа.  \r\nВ Добрич продължава ремонтът по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности.  \r\nЖулиета НИКОЛОВА", "date": "2019.08.05", "title": "Добрич: До 15 август е удължен срокът за ремонт на част от пътя Добрич – с. Балик"}
{"url": "http://www.focus-news.net/news/2019/08/05/2686772/burgas-v-letniya-teatar-shte-se-provede-kontsertat-zvezdite-na-balgariya.html", "text": "В Летния театър ще се проведе концертът „Звездите на България“. Това съобщиха от пресцентъра на  Община Бургас . Събитието ще се състои от 20.30 часа.", "date": "2019.08.05", "title": "Бургас: В Летния театър ще се проведе концертът „Звездите на България“"}
{"url": "http://www.focus-news.net/news/2019/08/05/2686750/telma-makedoniya-skopie-ne-priema-izvanredna-sreshta-na-istoricheskata-komisiya.html", "text": "Македонската страна от Смесената комисия по исторически и образователни въпроси не приема предложената от ръководителя на българския екип Ангел Димитров извънредна среща на комисията. Оглавяващият македонската страна Драги Георгиев заяви пред скопския телевизионен канал  „Телма“ , че все още до него не е стигнала официалната покана, но е бил информиран по електронен път от външния министър на Македония Никола Димитров за идеята. \r\n„Просто е невъзможно да се стигне до такава среща, защото вече имаме насрочено заседание за 12-13 септември в София. Това бе договорено на последната среща в Скопие през юни, когато се проведе последното ни заседание. И от друга страна смятам, че една такава трескава динамика на нашите срещи може да бъде повече контрапродуктивна, отколкото да даде плодове“, заяви професор Драги Георгиев, председателят на македонския екип в Комисията по исторически и образователни въпроси с България. \r\nТой смята, че намирането на решение трябва да стане чрез академичен процес и дебати, а не чрез свикване на ад-хок срещи, в които трябва да бъде постигнато решенеие. Според него договорената динамика от шест срещи годишно е оптимална за постигане на решение по най-чувствителните въпроси. \r\nОтносно различните възгледи на София и Скопие за Гоце Делчев, Георгиев заяви, че те винаги са съществували и че двете страни имат аргументи за това. Гоце Делчев се е родил и загинал в Македония, посочва професорът и отбелязва, че той носи идеята за автономна Македония и силна македонска идентичност. Но, по неговите думи, в същото време има документи, където той се обявява за българин. \r\n„Когато се разгледат тези източници, тези документи, много е трудно да разграничите ясната идентичност на Гоце Делчев“, заяви Георгиев, като изрази мнение, че не е работа на Комисията да определя идентичността на Делчев. \r\n„Комисията не е създадена, за да каже, че ще отбелязваме Гоце Делчев, защото е българин или македонец. Комисията трябва да открие качества и ценности в личността, както и дейности на Гоце Делчев, които се припознават и от българския, и от македонския народ“, обяснява Георгиев. \r\nЗа него изявлението на българския премиер Бойко Борисов, че до октомври трябва да се постигне решение по този въпрос е мек натиск над Комисията. Той призна, че разбира защо политиците искат този въпрос да бъде решен по-бързо, но според него за една година не могат да се постигнат полезни решения по чувствителните въпроси. \r\n \r\nПревод и редакция:", "date": "2019.08.05", "title": "„Телма“ (Македония): Скопие не приема извънредна среща на историческата комисия"}
{"url": "http://www.focus-news.net/news/2019/08/05/2686773/sofiya-vavezhda-se-vremenna-organizatsiya-na-dvizhenieto-za-zasnemaneto-na-film.html", "text": "Въвежда се временна организация на движението във връзка със заснемането на филма „Архитектът”, съобщиха от   Столична община . Забраняват се престоят и паркирането на пътни превозни средства, с изключение на автомобилите на снимачния екип и извън местата в режим на паркиране „служебен абонамент“, от 08.00 до 17.00 часа на ул. „Незабравка“ между ул. „Латинка“ и ул. „Фредерик Жолио Кюри“ - 6 паркоместа.", "date": "2019.08.05", "title": "София: Въвежда се временна организация на движението за заснемането на филм"}
{"url": "http://www.focus-news.net/news/2019/08/05/2686776/sofiya-arhiereyska-vechernya-shte-bade-otsluzhena-v-hram-preobrazhenie-gospodne-za-preobrazhenie-gospodne.html", "text": "Архиерейска вечерня ще бъде отслужена в храм „Преображение Господне“ в кв. „Лозенец“, предаде репортер на  Агенция „Фокус“ . Поводът е, че на 6 август всяка година Православната църква чества големия християнски празник Преображение Господне. Днес във всички епархии на Българската православна църква с вечерни богослужения започва честването на празника. Вечернята ще се състои с благословението на Негово светейшество Българския патриарх и Софийски митрополит Неофит от 18.00 часа. Тя ще бъде оглавена от Негово преосвещенство Белоградчишки епископ Поликарп - викарий на Софийския митрополит.  \r\nНа 6 август от 9.00 часа в храма ще започне Архиерейска света Литургия.  \r\nНикола ПЕТКОВ", "date": "2019.08.05", "title": "София: Архиерейска вечерня ще бъде отслужена в храм „Преображение Господне“ за Преображение Господне"}
{"url": "http://www.focus-news.net/news/2019/08/05/2686775/pazardzhik-4-kilometrova-kolona-ot-avtomobili-se-e-obrazuvala-na-avtomagistrala-trakiya-v-posoka-burgas-zaradi-katastrofata-pri-km-101.html", "text": "Колона от автомобили с дължина над 4 км се е образувала на автомагистрала „Тракия“ в посока Бургас заради катастрофата при км 101. Това съобщи  слушател на Радио „Фокус“ . В участъка е въведена временна организация на движение, като трафикът се осъществява в изпреварващата лента, а задръстването започва от км 97.", "date": "2019.08.05", "title": "Пазарджик: 4-километрова колона от автомобили се е образувала на автомагистрала „Тракия“ в посока Бургас заради катастрофата при км 101"}
{"url": "http://www.focus-news.net/news/2019/08/05/2686771/shumen-dvizhenieto-po-pat-iii-731-radko-dimitrievo-drumevo-e-ogranicheno-za-avtomobili-nad-10-tona-poradi-svlachishtni-protsesi.html", "text": "Нормално се осъществява движението по републиканските пътища в област Шумен, предаде репортер на  Радио „Фокус“ - Шумен . Пътните настилки са сухи, видимостта е нормална. Камера за постоянно видеонаблюдение има в района на бензиностанцията при 7-ми км по главния път в посока Варна. Движението по път III-731 Радко Димитриево – Друмево e ограничено за моторни превозни средства над 10 тона поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.08.05", "title": "Шумен: Движението по път III-731 Радко Димитриево – Друмево e ограничено за автомобили над 10 тона поради свлачищни процеси"}
{"url": "http://www.focus-news.net/news/2019/08/05/2686778/pregled-na-osnovnite-temi-v-burgaskiya-pechat.html", "text": "„Селски къщи край морето – хит на руския пазар“ е водещото заглавие в днешния брой на бургаския ежедневник  „Черноморски фар“ . След апартхотелите, дойде ред на селските къщи. Като изгодни и не много скъпи, руски сайт рекламира продажбата на къщи в Бургаско. Задължително за всяка локация се отбелязва на колко километра е от Слънчев бряг, летището и от морето. За близо 40 000 евро се предлага двуетажна къща с просторен двор в село Ливада, обявена за продажба в последния ден на юли, пише още вестникът. „7000 англичани повече са посетили Южното Черноморие“ е друго заглавие от първа страница в изданието. 7075 англичани повече са пристигнали по Южното Черноморие през юли, сравнено с данните от миналата година, показват данни на Бургаската регионална туристическа камара. Така те се нареждат на второ място след руснаците, при които обаче има сериозен спад – 11 053 души по-малко са предпочели родното море тази година. Общо руските граждани, пристигнали в Бургас с чартъри и автобуси са 71 359 души, пояснява материалът. Друга статия от страниците на ежедневника е „Вдигнаха флага на 45 500-тонен кораб, поръчан от БМФ в Китай“. Флагът на първия такъв кораб за превоз на насипни товари, поръчан от „Параходство БМФ“ АД, бе вдигнат на 30 юли 2019 година в китайска корабостроителница. Неговата кръстница – Цанг Ийчунг, даде на новопостроения плавателен съд името „Плана“ и му пожела щастливо плаване, пише още вестникът. В страницата „Моята улица“ е поместена статията „Слагат светофар на кръстовището „Гурко“ и „Цар Симеон I“. Това става ясно от отговор на Община Бургас до общинския съветник Георги Дракалиев. Общината е изготвила инвестиционен проект за поставянето на светофар на въпросните улици. Обявена е обществена поръчка. Предстои офертите на кандидатите да бъдат отворени на 5-ти август тази година, пояснява статията. „АБВ вади адвокат за кандидат-кмет на Бургас, Коджабашев води листата за съветници“ и „Ремонтите по „Захари Стоянов“ изнервиха бургазлии“ са още материали от днешния брой. „Тема на деня“ е „ГЕРБ – Бургас се разделя с водача си в местния парламент“.", "date": "2019.08.05", "title": "Преглед на основните теми в бургаския печат"}
{"url": "http://www.focus-news.net/news/2019/08/05/2686777/pazardzhik-dvizhenieto-po-patya-batak-dospat-ot-170-km-do-173-km-se-osashtestvyava-v-edna-lenta-poradi-remontni-deynosti.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя Батак – Доспат от 170 км  до 173 км се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Движението по пътя Панагюрски колонии – Панагюрище в района на 75 км се осъществява с повишено внимание пропадане на част от банкета. Движението в участъка е регулирано с пътни знаци.  Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.08.05", "title": "Пазарджик: Движението по пътя Батак – Доспат от 170 км  до 173 км се осъществява в една лента поради ремонтни дейности"}
{"url": "http://www.focus-news.net/news/2019/08/05/2686779/kyustendil-v-grada-zapochna-izgrazhdaneto-na-dneven-tsentar-za-detsa-s-uvrezhdaniya.html", "text": "В града започна изграждането на Дневен център за деца с увреждания. Това съобщиха за  Радио „Фокус” – Кюстендил  от Община Кюстендил. Новият дневен център ще включва и дейности на Център за социална рехабилитация и интеграция. Той ще се намира на улица „Васил Левски” и е част от изпълнявания от Общината проект за подобряване на социалната инфраструктура. Проектът се финансира от Оперативна програма „Региони в растеж”.  \r\nДневният център е форма за подкрепа на деца и младежи с трайни увреждания, в който се създават условия за обслужване, отговарящи на ежедневните и рехабилитационните им потребности, както и на потребностите от организация на свободното време. Потребителите ще се подпомагат от професионалисти – социален работник, педагог, психолог, логопед и кинезитерапевт с цел социално включване и превенция на настаняването им в специализирана институция. С включването на дейности Център за социална рехабилитация и интеграция потребителите ще получат почасова подкрепа, свързана с извършване на рехабилитация и социални и психологически консултации, съдействие за професионално ориентиране и реализация, възстановяване на умения за водене на самостоятелен живот, изготвяне и осъществяване на индивидуални програми за социално включване. \r\nВенцеслав ИЛЧЕВ", "date": "2019.08.05", "title": "Кюстендил: В града започна изграждането на Дневен център за деца с увреждания"}
{"url": "http://www.focus-news.net/news/2019/08/05/2686774/tass-yaponiya-izrazi-protest-pred-rusiya-zaradi-uchebni-strelbi-v-rayona-na-yuzhnite-kurilski-ostrovi.html", "text": "Правителството на Япония изрази протест пред Москва във връзка с проведени учебни стрелби от въоръжените сили на Русия в района на остров Кунашир, част от Южните Курили. Това заяви в понеделник на пресконференция в Токио секретарят на кабинета на министрите на Япония Йосихиде Суга, цитиран от  ТАСС . \r\n„Събираме информация по този въпрос. Тъй като това има отношение към укрепването на руското военно присъствие на четирите северни острова (Южните Курилски остров) и противоречи на нашата позиция за тези острови, ние изразихме протест по дипломатическите канали“, заяви той. \r\nВестник „Санкей“ съобщи, че руската страна е уведомила Япония за провеждането на учебни стрелби в района на Кунашир от 5 до 10 август. Токио вече нееднократно изразяваше протести пред Москва във връзка с такива стрелби. В отговор на това от Министерството на външните работи на Русия заявяваха, че зачестилите претенции на японските дипломати към действията на руските военни на Южните Курилски острови не спомага за формирането на позитивна атмосфера в двустранните отношения. \r\nОт средата на миналия век Москва и Токио водят преговори за изработване на мирен договор след края на Втората световна война. Основното препятствие за сключването му е въпросът за принадлежността на южната част на Курилските острови. През 1945 година целият архипелаг е включен в състава на Съветския съюз, но японската страна оспорва принадлежността на Итуруп, Кунашир, Шикотан и група понастоящем необитаеми острови, които в Япония наричат Хабомаи. МВнР на Русия неведнъж е подчертавало, че руският суверенитет над тях, който има съответстващото международно-правово оформление, не подлежи на съмнение. \r\n \r\nПревод и редакция:", "date": "2019.08.05", "title": "ТАСС: Япония изрази протест пред Русия заради учебни стрелби в района на Южните Курилски острови"}
{"url": "http://www.focus-news.net/news/2019/08/05/2686782/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент върху работата на създадения през 2013 година общински фонд за финансово подпомагане на семейства и двойки с репродуктивни проблеми. До 3000 лева е сумата която се отпуска на одобрените кандидати. Те трябва да са с адресна регистрация на територията на общината, да нямат данъчни задължения, да са здравноосигурени и всеки от кандидатите да има минимум средно образование. Председател на фонда е зам.-кметът на Община Кюстендил Радмила Рангелова, която ще бъде наш гост в предаването.  \r\n„София Филм Фест” гостува със специална селекция филми за седма поредна година в Кюстендил от 9 август до 24 август. Предстоят 6 летни вечери, през които сцената на Арката на площад „Велбъжд” ще се превърне в лятно кино. По темата ще говорим с Дима Укалска, началник на общинския отдел „Култура и духовно развитие”. Тази седмица Кюстендил е домакин на Международния фестивал „Велики учители” и  на международния конкурс „Виктор Мержанов”. В рамките на фестивала има майсторски класове, концерти, тематични изложби и творчески срещи. Събеседник по темата ще бъде председателят на читалище „Братство” Иван Андонов. В предаването ще ви срещнем и с директора на Регионален исторически музей в Кюстендил Валентин Дебочички, който ще представи информация относно броят на посетителите на музейните обекти за полугодието. \r\nПредаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.08.05", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/08/05/2686784/sliven-20-oto-yubileyno-izdanie-na-traditsionniya-leten-sabor-karandila-pee-se-provede-v-planinata-nad-grada.html", "text": "20-ото юбилейно издание на традиционния летен събор „Карандила пее“ се състоя в планината над Сливен. Надпяването бе открито от  кмета на община Сливен Стефан Радев, съобщиха от пресцентъра на   Община Сливен . \r\nВ словото си кметът подчерта значимостта на събития като тези, които продължават да събират хора от различни краища на България в името на хубавата българска песен. \r\n„Поздравявам ви за  примера, който давате на младите как истински да се забавляват и сплотяват, обединени от обща страст – музиката. Запазете този неугасващ и съзидателен дух, бъдете ни опора и занапред. Приветствам ви на това знаково за Сливен място. Нека днешният ден остави незабравими спомени в сърцата ви и разказвайте на близки и приятели за магията на сливенския Балкан. Бъдете здрави, все така изпълнени с енергия, настроение и вяра в днешния и в утрешния ден“, заяви още кметът Радев. \r\nПриветствия към участниците и гости на събора отправиха още председателят на общинското и областно ръководство на ,,Съюза на пенсионерите 2004” – Сливен и зам.-председател на Централния съвет на ,,Съюз на  пенсионерите 2004” – София Пенка Симеонова, зам.-областният управител Димитринка Петкова и депутатът Кольо Милев. \r\nСъборът е традиционен и е част от културния календар на Община Сливен. \r\nИ тази година той събра представители на пенсионерските клубове от цялата страна. За всеки изпълнител бяха предвидени сувенир и диплом за участие. \r\nСред официалните гости на откриването бяха още зам.-областният управител Димитринка Петкова, председателят на Общински съвет – Сливен Димитър Митев и един от заместниците му Деян Дечев, народният представител Кольо Милев, зам.-кметът Пепа Чиликова, общински съветници, общественици, кметове на населени места и граждани. \r\nПроявата се организира от Община Сливен и „Съюз на пенсионерите 2004“ – Сливен.", "date": "2019.08.05", "title": "Сливен:  20-ото юбилейно издание на традиционния летен събор „Карандила пее“ се проведе в планината над града"}
{"url": "http://www.focus-news.net/news/2019/08/05/2686780/lovchanskiyat-mitropolit-gavril-shte-oglavi-arhiereyska-sveta-liturgiya-na-preobrazhenie-gospodne-v-botevgrad-na-6-avgust.html", "text": "Негово високопреосвещенство Ловчанският митрополит Гаврил ще оглави Архиерейска света Литургия в Ботевград на 6 август, предаде репортер на  Агенция „Фокус“ . Поводът е празничният ден на Преображение Господне. Митрополит Гавриил ще оглави Архиерейска света Литургия в храма „Св. Възнесение Господне“. Началото ще бъде в 9.00 часа.  \r\nНикола ПЕТКОВ", "date": "2019.08.05", "title": "Ловчанският митрополит Гаврил ще оглави Архиерейска света Литургия на Преображение Господне в Ботевград на 6 август"}
{"url": "http://www.focus-news.net/news/2019/08/05/2686781/sliven-zapochvat-deynostite-po-ukrepvane-na-svlachishteto-kray-selishte-kachulka.html", "text": "С първа копка ще бъде даден старт на дейностите по проект „Укрепване свлачище SLV 20.07613-09 на територията на ДПЛУИ – селище Качулка, бивше селище Качулка. Това съобщиха от пресцентъра на   Община Сливен . Началото е от 10 часа на селище Качулка. \r\nОт 13.00 часа в сградата на Областния информационен център ще се проведе пресконференция, свързана с дейностите и параметрите на проекта.", "date": "2019.08.05", "title": "Сливен: Започват дейностите по укрепване на свлачището край селище Качулка"}
{"url": "http://www.focus-news.net/news/2019/08/05/2686783/vidin-dvizhenieto-mezhdu-selata-gramada-i-sinagovtsi-e-ogranicheno-za-avtomobili-nad-12-tona-poradi-svlachishte.html", "text": "Движението между селата Грамада и Синаговци е ограничено за автомобили над 12 тона поради свлачище. Това съобщиха за  Радио „Фокус“ – Видин  от Областно пътно управление. Обходният маршрут е по път I-1 Дунавци – Срацимирово – път III-141 Срацимирово - Грамада и обратно. Проходими са пътищата в областта, настилките са сухи. Трафикът по главен път Е-79 в посока ГКПП „Дунав мост 2“ е интензивен, като пътуват предимно тежко товарни автомобили. Най-много автомобили се движат в участъка между Дунавци и Видин. От граничния пункт „Дунав мост 2“ съобщиха, че работят всички гишета за обработка на документите. На другите два гранични пункта в областта – „Връшка чука“ и „Брегово“, трафикът е спокоен, като няма образувани опашки от чакащи автомобили.  \r\nВъв Видин трафикът е засилен на входно-изходните артерии, в централната градска част и по бул. „Панония“. Остава затворен за автомобили над 12 тона проходът Петрохан, обиколният маршрут е през гр. Своге. \r\nАнна ЛОЗАНОВА", "date": "2019.08.05", "title": "Видин: Движението между селата Грамада и Синаговци е ограничено за автомобили над 12 тона поради свлачище"}
{"url": "http://www.focus-news.net/news/2019/08/05/2686785/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Сухи и нормално проходими са пътните настилки в областта. Няма нововъведени ограничения по пътищата,  съобщиха от  Областно пътно управление . Трафикът е интензивен, но без задръствания. В участък от пътя между Твърдица и Елена в отсечката от км 47+800 до км 48+000 има пропадане на пътното платно и текат ремонтни дейности, които трябва да приключат до 31 август. Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 тона поради намалена носимоспособност на мостово съоръжение на км 10+868.  Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното платно в участъка на област Бургас. Срокът на двата ремонта е удължен до края на август.", "date": "2019.08.05", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2019/08/05/2686786/plovdiv-v-hram-preobrazhenie-gospodne-shte-bade-otsluzhena-arhiereyska-sveta-liturgiya-na-6-avgust.html", "text": "Архиерейска света Литургия ще бъде отслужена в храм „Преображение Господне“ в жк. „Тракия“ на 6 август, предаде репортер на  Агенция „Фокус“ . Поводът е големият християнски празник Преображение Господне. Началото ще бъде в 09.00 часа.   \r\nНикола ПЕТКОВ", "date": "2019.08.05", "title": "Пловдив: В храм „Преображение Господне“ ще бъде отслужена Архиерейска света Литургия на 6 август"}
{"url": "http://www.focus-news.net/news/2019/08/05/2686978/zam-kmetat-albena-atanasova-shte-prisastva-na-trudova-terapiya-kulinarni-umeniya-v-dneven-tsentar-za-palnoletni-s-mentalni-uvrezhdaniya.html", "text": "Зам.-кметът  Албена Атанасова ще присъства на 6 август  в 12.00 часа на трудова терапия – кулинарни умения  в Дневен център за пълнолетни с ментални увреждания  „Света Марина“. Това съобщиха от пресцентъра на  Столична община   Дневният център се намира  ъгъла на „Хайдут Велко“ и „Гюешево“.", "date": "2019.08.05", "title": "Зам.-кметът  Албена Атанасова ще присъства на трудова терапия – кулинарни умения  в Дневен център за пълнолетни с ментални увреждания"}
{"url": "http://www.focus-news.net/news/2019/08/05/2686787/blic-sarbiya-imame-podkrepata-na-ruskata-armiya-za-kosovo-uveri-nachalnikat-na-gsht-na-vs-na-sarbiya.html", "text": "Русия като стратегически партньор ще продължи да оказва подкрепа на Сърбия. Това заяви началникът на генералния щаб на сръбската армия Милан Мойсилович, като увери, че страната може да разчита на подкрепата на руските военни за „предизвикателства“ в Косово, отбелязва електронното издание на белградския  Blic . \r\nМойсилович, който беше на официално посещение при колегите си в Москва, подчерта, че те са анализирали специално ситуацията в Косово и че той е споделил мнението си, че едностранните ходове на Прищина застрашават ситуацията със сигурността. \r\n„Получихме подкрепа от руското военно ръководство за това как да се справяме по отношение на Косово. Разбира се, ние сме особено заинтересовани от сигурността на сърбите не само в северната част на Косово, но и в цялата провинция“, подчерта началникът на генералния щаб на Въоръжените сили на западната ни съседка. \r\nКоментирайки въпроса за завръщането в региона на членове на близкоизточната радикална групировка „Ислямска държава“, Мойсилович увери, че процесът се следи отблизо. \r\n„Що се отнася до бойците от Балканите, в редиците на „Ислямска държава“ най-многобройните членове са от Косово, след това бошняците от Босна и Херцеговина, а има и такива, които живеят в областта Рашка“ в Сърбия, Черна гора и Косово, констатира Мойсилович. \r\nЩо се отнася до мигрантите, които искат да достигнат до Европа, че броят им намалява, но тенденцията е непредсказуема, предупреди сръбския военен. „Турция успя да задържи голям брой бежанци. Стремим се да контролираме т.нар. балкански миграционен маршрут. В момента в Сърбия има около 4000 мигранти“, информира Мойсилович.   \r\nПо отношение на НАТО сръбският военен увери, че Белград е готов да си сътрудничи както с Русия, така и със Запада. „Същността на тези дейности е, че сътрудничеството ни е от полза за повишаване качеството на нашите звена“, подчерта сръбският генерал. \r\n \r\n . \r\n \r\n Тереза Герова", "date": "2019.08.05", "title": "Blic (Сърбия): Имаме подкрепата на руската армия за Косово, увери началникът на ГЩ на ВС на Сърбия"}
{"url": "http://www.focus-news.net/news/2019/08/05/2686789/api-vremenno-dvizhenieto-ot-km-20-do-km-23-po-pat--99-burgas-tsarevo-v-uchastaka-sozopol-primorsko-se-osashtestvyava-v-edna-lenta-poradi-patnotransportno-proizshestvie.html", "text": "Временно движението от км 20 до км 23 по път II-99 Бургас – Царево в участъка Созопол – Приморско се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, като спазват указанията на „Пътна полиция\".", "date": "2019.08.05", "title": "АПИ: Временно движението от км 20 до км 23 по път II-99 Бургас – Царево в участъка Созопол – Приморско се осъществява в една лента поради пътнотранспортно произшествие"}
{"url": "http://www.focus-news.net/news/2019/08/05/2686792/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Температурите във високите части на планините ще бъдат между 4 и 13 градуса с умерени ветрове в най-високите части на Стара планина. Хората трябва да следят за промяна във времето и ако има такава, да слязат в ниската част на планината. \r\nИнформация за обстановката в планините може да намерите на   в интернет. \r\nТелефоните на ПСС са: 02/ 9632000 и 088 1470  \r\nТеодора ПАВЛОВА", "date": "2019.08.05", "title": "ПСС: Добри са условията за туризъм в планините"}
{"url": "http://www.focus-news.net/news/2019/08/05/2686791/politico-alternativa-za-germaniya-e-pred-hds-v-iztochna-germaniya.html", "text": "Дясната „Алтернатива за Германия“ има по-голяма подкрепа в Източна Германия от Християндемократическата партия (ХДС) на канцлера Ангела Меркел, пише европейската редакция на  Politico , като се позовава на проучване на общественото мнение от неделя. \r\nАнкетата, проведена от Emnid по поръчка на Bild am Sonntag, показва, че „АзГ“ би получила 23% от гласовете, следвана от ХДС с 22%. Радикално лявата „Левица“ е трета с 14%, докато Германската социалдемократическа партия (ГСДП) са пети с 11%. \r\nПроучването е направено по-малко от месец преди регионалните избори на 1 септември в източните провинции Саксония и Бранденбург, където ХДС и ГСДП доминират отдавна в национални и регионални избори и евентуална загуба на предстоящия вот може да доведе до преосмисляне на тяхното коалиционно правителство на национално ниво, посочва „Политико“. \r\nНа национално ниво обаче дясноцентристите на Меркел продължават да са най-популярната партия с 26%, показват данните от анкетата. На второ място са „Зелените“ с 23%, следвани от „АзГ“ с 14% и ГСДП с 13%. \r\nОснованата през 2013 година популярно-дясна партия влезе в парламента на Германия за първи път преди две години на вълната на анти-имигрантските настроения след пика на мигрантската криза през 2015 година. \r\n \r\nПревод и редакция:", "date": "2019.08.05", "title": "Politico: „Алтернатива за Германия“ е пред ХДС в Източна Германия"}
{"url": "http://www.focus-news.net/news/2019/08/05/2686788/pazardzhik-dvama-mazhe-sa-postradali-pri-katastrofa-na-avtomagistrala-trakiya-v-rayona-na-101-km.html", "text": "Двама мъже са пострадали при катастрофа на автомагистрала „Тракия“ в района на 101 км, съобщиха за  Радио „Фокус“ – Пазарджик  от ОД МВР - Пазарджик. Сигналът за инцидента е подаден тази сутрин. Съобщено е за пътен инцидент в района на 101 - 102 км от АМ „Тракия“ в платното в посока Пловдив. На мястото незабавно са насочени екипи на „Пътна полиция“, пожарната и Спешна помощ. Установено е, че водачът на микробуса е загубил управлението на возилото и то се е преобърнало. Двама са били пътуващите в микробуса, те са транспортирани за преглед в МБАЛ - Пазарджик. Движението към момента се осъществява само в изпреварващата лента и се регулира от пътни полицаи. Водачите, пътуващи в посока Бургас, да шофират с повишено внимание и с много по-ниска скорост във въпросния участък. След отработване на инцидента и преместването на МПС движението ще бъде възстановено напълно.", "date": "2019.08.05", "title": "Пазарджик: Двама мъже са пострадали при катастрофа на автомагистрала „Тракия“ в района на 101 км"}
{"url": "http://www.focus-news.net/news/2019/08/05/2686793/pleven-dvizhenieto-se-osashtestvyava-v-edna-lenta-po-patya-milkovitsa-somovit-ot-km-196-do-km-206-zaradi-remont.html", "text": "Движението по пътя II-11 Милковица – Сомовит от км 196 до км 206 се осъществява в една лента до 09 август.Това съобщиха  за  Радио „Фокус“  от Областно пътно управление – Плевен.  Причината са частични ремонтни дейности на асфалтовата настилка и участъкът е сигнализиран с пътни знаци. Пътните настилки са сухи. Максималните температури ще бъдат между  27° и 30°.  Движението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември. Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срокът е  до 20 август.   \r\nВиолета КРЪСТЕВА", "date": "2019.08.05", "title": "Плевен: Движението се осъществява в една лента по пътя Милковица – Сомовит от км 196 до км 206 заради ремонт"}
{"url": "http://www.focus-news.net/news/2019/08/05/2686794/zam-glavniyat-prokuror-ivan-geshev-nyama-da-se-dopusnat-personalni-ataki-sreshtu-magistrati-i-sadebni-sluzhiteli.html", "text": "Няма да се допуснат персонални атаки срещу магистрати и съдебни служители. Това се посочва в позиция на заместник-главния прокурор Иван Гешев, съобщиха от пресцентъра на  Прокуратура на Република България . \r\n\"Като магистрат, чийто професионален път е минал изцяло в различни структури на прокуратурата и следствието, искам искрено да благодаря на всички колеги от Прокуратура на Република България, независимо дали са изразили подкрепата си за мен в качеството ми на кандидат за главен прокурор, или не са го направили. \r\nОпитите за политически натиск, за представяне на прокурорите и следователите като втора ръка магистрати, които нямат собствено мнение и гласуват под строй, видимо са мотивирани от партийни, корпоративни и/или лични интереси, различни от тези на българските граждани. Обяснимо е старанието на някои партии, бизнес кръгове, обвиняеми, подсъдими и/или осъдени лица, както и на техни представители, за пореден път да пробват да изключат професионалната ни общност дори от възможността да изразим мнение за собствения си избор\", пише в позицията на Гешев. \r\n\"От името на главния прокурор Сотир Цацаров и ръководството на ПРБ обаче заявявам, че няма да се допуснат персонални атаки срещу магистрати и съдебни служители само и единствено защото са изразили лична позиция. На старанието да бъдат демонизирани отделни магистрати, като прокурор Силвия Соколова, СпП, ще бъде отговорено със всички позволени от закона средства, включително и с ясно изразено становище за подкрепа. Въпреки че в конкретния случай това едва ли е необходимо, защото най-добрата атестация за нея, персонално, е дадена от федералния прокурор на Кралство Белгия Фредерик Ван Льов, който в писмо до главния прокурор Сотир Цацаров благодари за отличната ѝ работа при най-мащабната операция на полицейски и съдебни служби в Европа през 2017 година под названието “Халифакс“. \r\nСигурен съм, че прокурорите, следователите и съдебните служители заедно ще отговорим на очакванията за справедливост и сигурност на всички български граждани, независимо от обществения или социалния им статус\", посочва още Гешев.", "date": "2019.08.05", "title": "Зам. главният прокурор Иван Гешев: Няма да се допуснат персонални атаки срещу магистрати и съдебни служители"}
{"url": "http://www.focus-news.net/news/2019/08/05/2686795/vidin-nivoto-na-reka-dunav-se-e-povishilo-s-34-sm-kray-novo-selo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило  с 34 см, водният стоеж  е  131 см,  съобщиха от местната  Хидрометеорологична станция . Нивото на реката край Видин е  173 см, повишението за последното денонощие е от 28 см.  Край Лом през последното денонощие е измерено повишение  от 19 см, водният стоеж е 175 см. Нивото на реката край Оряхово  е 57  см, там е регистрирано повишение за последното денонощие от  7 см. Температурата на водата край Ново село е 24,2  градуса,  край Оряхово  е  25,7 градуса.", "date": "2019.08.05", "title": "Видин: Нивото на река Дунав се е повишило с 34 см край Ново село  за последното денонощие"}
{"url": "http://www.focus-news.net/news/2019/08/05/2686797/vecher-makedoniya-vsichki-albantsi-i-makedonskite-poluchavat-albansko-grazhdanstvo.html", "text": "На последното си заседание албанското правителство прие законопроект „За гражданство“, който съдържа няколко важни промени, като например член 6, където се предвижда „Даване на гражданство въз основа на произход“, пише македонският вестник  „Вечер“ . \r\nИзданието обяснява, че с това се дава възможност на албанците, които живеят извън територията на албанската държава, както в съседните страни, така и в диаспората, да получат албанско гражданство. \r\n„Чужденец ще може да получи албанско гражданство, ако неговите предци са имали албанско потекло и при условие, че той може да докаже семейната връзка в директна линия до трето коляно на жалбоподателя с предците. Необходимата документация, с която се доказва албанският произход на заявителя, се определя с указания на министъра“, се казва в член 6 на проектозакона. \r\nДруга важна новост се съдържа в член 4 и това е даването на албанско гражданство на всеки, който се роди на територията на Република Албания. \r\nТова означава, че Албания ще прилага принципа \"Jus soli\", който дава гражданство на всяко лице, родено на нейна територия, въпреки че никой от родителите му няма албанско гражданство. Този принцип се спазва в САЩ, докато в някои европейски страни има някои допълнителни критерии, които трябва да бъдат изпълнени. \r\nОчаква се законопроектът за гражданството да бъде включен в дневния ред на заседание на парламента през септември след летните ваканции. \r\n \r\nПревод и редакция:", "date": "2019.08.05", "title": "„Вечер“ (Македония): Всички албанци (и македонските) получават албанско гражданство"}
{"url": "http://www.focus-news.net/news/2019/08/05/2686796/faktor-makedoniya-za-prof-dragi-georgiev-svikvaneto-za-speshno-zasedanie-na-balgarskata-komisiya-e-priziv-za-duel.html", "text": "След като българска комисия призова за провеждане на извънредно заседание, за да търси решение на съвместното почитане на  „спорния“ революционер Гоце Делчев, проф. Драги Георгиев, председателят на македонската страна на комисията по исторически въпроси, оцени поканата като призив за дуел, отбелязва скопското електронно издание  „Фактор“  . \r\nСъответното проф. Георгиев заяви в интервю за местната „ТВ 24“, като подчерта, че подобно заседание е „контрапродуктивно“ и поради тази причина няма да приеме отправената покана за участие в него. \r\nТой добави, че за двете страни е по-важно да се съсредоточат върху делото на Гоце Делчев, а не върху произхода му. Съгласно думите на професора, ако спорът се прехвърли конкретно върху проблема около идентичността на Гоце Делчев, тогава няма да се намери решение между Македония и България. \r\n \r\n Тереза Герова", "date": "2019.08.05", "title": "„Фактор“ (Македония): За проф. Драги Георгиев свикването за спешно заседание на българската комисия е призив за дуел"}
{"url": "http://www.focus-news.net/news/2019/08/05/2686802/shumen-25-lkv-m-e-registriranoto-kolichestvo-valezhi-v-rayona-na-veliki-preslav-prez-izminaloto-denonoshtie.html", "text": "25 л/кв. м е регистрираното количество валежи в района на Велики Преслав през изминалото денонощие. Това съобщиха за  Радио „Фокус“ - Шумен  от Хидрометеорологичната обсерватория в Шумен. Във Върбица са измерени 8 л/кв. м дъжд, във Венец - 3.1 л/кв. м, в Шумен - 2 л/кв. м. Минимални количества валежи са отчетени в района на Тодор Икономово - 1.6 л/кв. м, и в Риш - 0.9 л/кв. м.  \r\nИвелина ИВАНОВА", "date": "2019.08.05", "title": "Шумен: 25 л/кв. м е регистрираното количество валежи в района на Велики Преслав през изминалото денонощие"}
{"url": "http://www.focus-news.net/news/2019/08/05/2686800/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Действията на Турция в Източното Средиземноморие, руската подкрепа за Сърбия по отношение на Косово, правото на паспорт на албанците, живеещи извън родината си и подготовката на предсрочни избори в Косово са част от основните теми, върху които акцентират водещите балкански печатни издания. \r\n \r\n*** \r\n  Русия като стратегически партньор ще продължи да оказва подкрепа на Сърбия. Това заяви началникът на генералния щаб на сръбската армия Милан Мойсилович, като увери, че страната може да разчита на подкрепата на руските военни за „предизвикателства“ в Косово, отбелязва електронното издание на белградския  Blic . \r\nМойсилович, който беше на официално посещение при колегите си в Москва, подчерта, че те са анализирали специално ситуацията в Косово и че той е споделил мнението си, че едностранните ходове на Прищина застрашават ситуацията със сигурността. \r\n„Получихме подкрепа от руското военно ръководство за това как да се справяме по отношение на Косово. Разбира се, ние сме особено заинтересовани от сигурността на сърбите не само в северната част на Косово, но и в цялата провинция“, подчерта началникът на генералния щаб на Въоръжените сили на западната ни съседка. \r\nКоментирайки въпроса за завръщането в региона на членове на близкоизточната радикална групировка „Ислямска държава“, Мойсилович увери, че процесът се следи отблизо. \r\n„Що се отнася до бойците от Балканите, в редиците на „Ислямска държава“ най-многобройните членове са от Косово, след това бошняците от Босна и Херцеговина, а има и такива, които живеят в областта Рашка“ в Сърбия, Черна гора и Косово, констатира Мойсилович. \r\nЩо се отнася до мигрантите, които искат да достигнат до Европа, че броят им намалява, но тенденцията е непредсказуема, предупреди сръбския военен. „Турция успя да задържи голям брой бежанци. Стремим се да контролираме т.нар. балкански миграционен маршрут. В момента в Сърбия има около 4000 мигранти“, информира Мойсилович.   \r\nПо отношение на НАТО сръбският военен увери, че Белград е готов да си сътрудничи както с Русия, така и със Запада. „Същността на тези дейности е, че сътрудничеството ни е от полза за повишаване качеството на нашите звена“, подчерта сръбският генерал. \r\n \r\n*** \r\n  На последното си заседание албанското правителство прие законопроект „За гражданство“, който съдържа няколко важни промени, като например член 6, където се предвижда „Даване на гражданство въз основа на произход“, пише македонският вестник  „Вечер“ . \r\nИзданието обяснява, че с това се дава възможност на албанците, които живеят извън територията на албанската държава, както в съседните страни, така и в диаспората, да получат албанско гражданство. \r\n„Чужденец ще може да получи албанско гражданство, ако неговите предци са имали албанско потекло и при условие, че той може да докаже семейната връзка в директна линия до трето коляно на жалбоподателя с предците. Необходимата документация, с която се доказва албанският произход на заявителя, се определя с указания на министъра“, се казва в член 6 на проектозакона. \r\nДруга важна новост се съдържа в член 4 и това е даването на албанско гражданство на всеки, който се роди на територията на Република Албания. \r\nТова означава, че Албания ще прилага принципа \"Jus soli\", който дава гражданство на всяко лице, родено на нейна територия, въпреки че никой от родителите му няма албанско гражданство. Този принцип се спазва в САЩ, докато в някои европейски страни има някои допълнителни критерии, които трябва да бъдат изпълнени. \r\nОчаква се законопроектът за гражданството да бъде включен в дневния ред на заседание на парламента през септември след летните ваканции. \r\n \r\n*** \r\n  Ръководството на косовския парламент се събира на среща за започване на подготовката за провеждане на заседание за разпускането на законодателния орган, съобщава електронното издание на прищинския ежедневник  Gazeta Express . \r\nСпециалната среща бе насрочена от председателя на парламента Кадри Весели, който отхвърли призива на президента Хашим Тачи да назначи нов премиер след оставката на Рамуш Харадинай. \r\n„Тази среща има за цел да определи официално и институционално позициите на всяка парламентарно представена партия относно ситуацията, създадена след падането на правителството на Косово, както и конкретните стъпки за определяне на датата на предсрочни избори възможно най-скоро“, подчерта Весели. \r\nСпоред него държавата не трябва да остава в институционален вакуум. В тази връзка Весели подчерта, че като председател на парламента, спазвайки Конституцията и действащите закони, той ще предприеме всички необходими действия, за да може страната да проведе свободни и демократични избори възможно най-скоро. \r\nЗаседанието е насрочено за 11:00 часа местно време (12:00 часа българско време). \r\n \r\n*** \r\n  Турската петролна компания (ТПК) има широки и дългосрочни планове в Източното Средиземноморие, които не включват само изключителната икономическа зона (ИИЗ) на Кипър, но също и райони от континенталния шелф на Гърция, пише атинският ежедневник  Kathimerini . \r\nСпоред анализатори, ТПК вече е провела сондажи в определени райони източно от 28-ия меридиан в зона, смятана от Атина за континентален шелф на Гърция, където има индикации за наличието на въглеводородни резерви. \r\nСъщите анализатори също така смятат, че следващата стъпка на Анкара ще бъде да проведе допълнително проучване за избор на целите на сондажите, с крайна цел да консолидира своите претенции чрез инсталиране на платформи за извличане на въглеводороди. \r\nПлановете на Турция да разшири дейностите си в Източното Средиземноморие произтичат от нарастващите енергийни нужди, по-специално от природен газ, където потреблението се оценява на 52 милиарда кубически метра годишно. \r\nВ момента Анкара е силно зависима от Русия и Иран, внася 55-60 процента от природния си газ от първия и 20 процента от втория. В резултат на това тя от известно време насочи своя поглед към Източното Средиземноморие, като направи претенциите си за природни енергийни резерви в региона част от дългосрочната си стратегия. \r\nСпоред статия, публикувана в неделния брой на „Катимерини“ от петролния геолог и енергиен икономист Константинос Николау, Турция, най-вероятно, вече е провела сеизмични изследвания източно от 28-ия меридиан за два периода. \r\nПървото проучване е било в периода между 2012 и 2015 година от кораба „Чезме“, който обаче е оборудван със стара технология. Вторият е в периода от 2015 година насам от по-съвременно оборудвания сондажен съд „Барбарос“. \r\nТурция укрепи флота си от проучвателни кораби с придобиването на сондажните кораби „Фатих“ и „Явуз“ през 2018-та и тази година, съответно. \r\nРазвитието на нейния флот се разглежда като част от цялостния план на Анкара, подчертан от турските анализатори, за контролиране на Източното Средиземноморие и възможността да откаже достъп до други страни. Неотдавнашното закупуване на противоракетна отбранителна система С-400 от Русия също се смята за ход, който обслужва тази цел. \r\n \r\n***", "date": "2019.08.05", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/08/05/2686801/sport-balgarskite-otbori-razbirat-eventualnite-si-protivnitsi-v-pleyofa-na-liga-evropa.html", "text": "Днес от 14:30 часа ще бъде теглен жребият за плейофите в Лига Европа – последното стъпало преди груповата фаза на турнира. Своите евентуални съперници очакват и трите български отбора, които се класираха за третия квалификационен кръг – ЦСКА, Локомотив Пловдив и Лудогорец. Левски напусна напреварата след две тежки загуби с 0:3 и 0:4 от АЕК Ларнака.  Един час по-рано ще бъде изтеглен жребият и за плейофите в Шампионската лига.", "date": "2019.08.05", "title": "Спорт: Българските отбори разбират евентуалните си противници в плейофа на Лига Европа"}
{"url": "http://www.focus-news.net/news/2019/08/05/2686798/burgas-petima-dushi-sred-koito-2-detsa-sa-postradali-pri-katastrofa-na-patya-sozopol-primorsko.html", "text": "Катастрофа между три автомобила е станала на пътя Созопол – Приморско. При инцидента са пострадали петима души, сред които 2 деца. Това съобщи за  Радио „Фокус“ – Бургас  Цветелина Рандева от ОДМВР - Бургас. Инцидентът е станал в 08.20 часа по пътя от Созопол в посока Приморско в близост до Равадиново на около 1 км от разклона. Пътният участък е затворен за движение. Към момента няма данни за здравословното състояние на пострадалите. \r\nМария КУРТЕВА", "date": "2019.08.05", "title": "Бургас: Петима души, сред които 2 деца, са пострадали при катастрофа на пътя Созопол – Приморско"}
{"url": "http://www.focus-news.net/news/2019/08/05/2686805/tass-husitite-atakuvaha-dve-letishta-i-aviobaza-v-sauditska-arabiya.html", "text": "Метежното йеменско движение „Ансар Аллах“ (хуситите) атакуваха летища в саудитските градове Абха и Наджран с помощта на безпилотни летателни апарати, съобщи в понеделник йеменският телевизионен канал Al Massira, предава  ТАСС . \r\nОтбелязва се, че на атака е била подложена и авиобазата Крал Халид в Югозападна Саудитска Арабия. Целта на нападенията са били различни военни обекти. Телевизионният канал твърди също, че в резултат от нападенията е нарушена работата на летищата. \r\nКакто информира агенция Reuters, от Рияд все още не са потвърдили нападенията. \r\nРуската агенция припомня, че от август 2014 година в Йемен продължава войната между правителствените сили и бунтовните хусити от движението „Ансар Аллах“. През март 2015 година започна нашествието на оглавяваната от Саудитска Арабия коалиция. \r\n \r\nПревод и редакция:", "date": "2019.08.05", "title": "ТАСС: Хуситите атакуваха две летища и авиобаза в Саудитска Арабия"}
{"url": "http://www.focus-news.net/news/2019/08/05/2686806/varna-dvizhenieto-se-osashtestvyava-dvuposochno-v-ednoto-platno-po-avtomagistrala-hemus-ot-km-406-do-km-416-zaradi-remont.html", "text": "Продължават ремонтите в два участъка от автомагистрала „Хемус“ преди Варна, водачите трябва да преминават с повишено внимание в отсечките от Неофит Рилски до Девня и от Повеляново до Слънчево, предаде репортер на  Радио „Фокус“ – Варна . Трафикът от км 406+850 до км 416+200 се осъществява двупосочно в лявото платно от София. Затворено за движение е дясното платно в посока Варна. Ограничено е качването на магистралата от пътните възли „Повеляново“ и „Слънчево“. Трафикът към Варна се пренасочва по пътя Русе – Варна. Ограничено е и слизането в посока селата Слънчево и Тополи. Другият участък, в който водачите трябва да са внимателни, е между Неофит Рилски и Девня от км 393+500 до км 400+100. Там движението също е ограничено в платното в посока Варна поради ремонтни дейности. Преминаването се осъществява двупосочно в платното за София. По пътя „Златни пясъци“ – Кранево е ограничено движението на моторни превозни средства с маса над 10 тона. Алтернативният маршрут на това трасе е през Кичево и Оброчище. \r\nДиана СТОЕВА", "date": "2019.08.05", "title": "Варна: Движението се осъществява двупосочно в едното платно по автомагистрала „Хемус“ от км 406 до км 416 заради ремонт"}
{"url": "http://www.focus-news.net/news/2019/08/05/2686799/pss-tri-spasitelni-aktsii-sa-provedeni-za-poslednoto-denonoshtie.html", "text": "Три спасителни акции са проведени за последното денонощие. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Първата се е осъществила в района на Лакатник, било е проведено издирване. Другата акция е била в района на Боянския водопад, като пострадалият е бил с фрактура на крака. Спасителна акция се е провела и в Рила, човекът е бил с травма на крака. Акциите са протекли успешно, а хората са в добро състояние.  \r\nТеодора ПАВЛОВА", "date": "2019.08.05", "title": "ПСС: Три спасителни акции са проведени за последното денонощие"}
{"url": "http://www.focus-news.net/news/2019/08/05/2686807/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.08.05", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/08/05/2686808/mvr-4-dushi-sa-zaginali-41-sa-postradali-pri-katastrofi-v-stranata-prez-poslednoto-denonoshtie.html", "text": "4 души са загинали, 41 са пострадали при катастрофи в страната през последното денонощие, съобщават от пресцентъра на  МВР . За страната произшествията са общо 23. В София са регистрирани 21 леки произшествия, при които няма пострадали.", "date": "2019.08.05", "title": "МВР: 4 души са загинали, 41 са пострадали при катастрофи в страната през последното денонощие"}
{"url": "http://www.focus-news.net/news/2019/08/05/2686803/pazardzhik-chast-ot-stopanite-na-domashni-praseta-spaziha-razporedbite-za-dobrovolno-umartvyavane-na-prasetata-ot-tn-zaden-dvor.html", "text": "Част от стопаните на домашни прасета спазиха разпоредбите за доброволно клане на прасетата от т.н. „заден двор“ в малките населени места в областта, които попадат в 20-километровата санитарна зона, предаде репортер на  Радио „Фокус“ – Пазарджик . Собственици от село Огняново клаха прасетата си буквално на тротоарите на главната улица в населеното място, после ги разфасоваха в дворовете на къщите. Повечето стопани се отказаха да умъртвяват превантивно животните, тъй като нямат възможност да организират процедурата в разгара на лятото, когато голяма част от близките им са на почивка или в чужбина. Чуха се и коментари за това, че животните в тази част на годината не са достигнали необходимите килограми за месо, за да бъдат заклани, както и това, че в някои домакинства има и свине-майки с малки прасенца по около 7-8 кг. Част от хората споделиха, че инвентаризация от кметовете по места не е правена, а само са поставяни съобщения на видни обществени места. Като цяло нагласата на хората е, че превантивните мерки в населени места, които се намират на повече от 100 км от регистрираните огнища с африканска чума по свинете, са напълно неоправдани. \r\nАлбена ЖИЛЕКОВА", "date": "2019.08.05", "title": "Пазарджик: Част от стопаните на домашни прасета спазиха разпоредбите за доброволно умъртвяване  на прасетата от т.н. „заден двор“"}
{"url": "http://www.focus-news.net/news/2019/08/05/2686811/varna-chasti-ot-dva-kvartala-v-grada-i-edna-ulitsa-ostavat-bez-vodopodavane.html", "text": "Части от два квартала и една улица в града в района на Автогарата, ще бъдат без водоподаване днес поради възникнали аварии. Това съобщиха за  Радио „Фокус“ – Варна  от водоснабдителното дружество в града. С нарушения във водоподаването до около 16.00 часа днес ще бъдат абонатите от бл.108 в ж.к. „Младост“. Вода няма да имат и живеещите в бл.320 на ул. „Уста Кольо Фичето“, както и в близката закусвалня. Очаква се проблемът да бъде отстранен до около 14 часа. Без водоподаване днес се очаква да бъдат и абонатите от висока зона на  квартал „Виница“. Вода там няма да има до около 17.00 часа. \r\nДиана СТОЕВА", "date": "2019.08.05", "title": "Варна: Части от два квартала в града и една улица остават без водоподаване"}
{"url": "http://www.focus-news.net/news/2019/08/05/2686810/pregled-na-osnovnite-temi-vav-varnenskiya-pechat.html", "text": "„Увеличават се чревните инфекции във Варна“, пише на първата си страница днес вестник  „Черно море“ . Заболелите от чревни инфекции във Варна са се увеличили чувствително за седмица, сочат данните на РЗИ. Регистрирани са 55 случая, срещу 35 от предходната седмица, представени от 47 ентероколита, 6 колиентерита и 2 хепатита. „Мощна буря удари Варна в събота и нанесе множество щети“, става ясно от публикация на втора страница в броя. „Стихията отмина за около 20 минути, но остави след себе си немалко щети. Ураганен вятър и силен проливен дъжд, придружен с гръмотевици, стреснаха варненци. Паднало дърво изкриви метална ограда на ул. “Дрин“. За десетки счупени дървета, клони, паднали върху коли, наводнени участъци и повалени пътни знаци сигнализираха граждани в социалните мрежи. Бурята е прекършила и огромно дърво в двора на църквата „Св. Атанасий“, посочва редакционният екип. „Значителни количества наркотици откриха варненските полицаи“, става ясно от друга публикация. На 2 август на територията на града е проведена полицейска операция по линия на противодействието на наркоразпространението под ръководството на Окръжната прокуратура. „Безопасните бански костюми за деца са без свободни връзки“, гласи друго заглавие на трета страница. Август е месецът на отпуските. Някои от нас държат да си осигурят всичко необходимо за морето още преди да тръгнат на почивка. Включително и банските костюми или надуваемите артикули за плажа от типа на дюшеци, седалки за плаване, лодки и пр. Други пък разчитат да си ги купят, когато пристигнат на мястото, където ще отдъхват. Независимо от това кога и откъде ще се снабдим с тези принадлежности, трябва задължително да обърнем внимание на някои основни моменти, свързани с безопасността. Кои са те – разкриват експертите от Комисията за защита на потребителите (КЗП).", "date": "2019.08.05", "title": "Преглед на основните теми във варненския печат"}
{"url": "http://www.focus-news.net/news/2019/08/05/2686814/pazardzhik-narusheno-e-vodopodavaneto-v-selata-ivaylo-i-pishtigovo-poradi-avariya-na-ulichen-vodoprovod.html", "text": "Поради авария на уличен водопровод е нарушено водоподаването в селата Ивайло и Пищигово, съобщи дежурният във  водоснабдителното дружество , обслужващо областта. Без вода заради авария на уличен водопровод са и абонатите от ул. „Васил Априлов“ в Пазарджик. Аварийни екипи работят по отстраняването на авариите. Очаква се водоподаването да бъде възстановено около 16.00 часа.", "date": "2019.08.05", "title": "Пазарджик: Нарушено е водоподаването в селата Ивайло и Пищигово поради авария на уличен водопровод"}
{"url": "http://www.focus-news.net/news/2019/08/05/2686813/afp-indiya-otmenya-spetsialniya-statut-na-kashmir.html", "text": "Индийското правителство прие президентски указ за отмяната на специалния статут на оспорвания с Пакистан Кашмир, часове след като Делхи засили мерките за сигурност в щата, предава агенция AFP. \r\nМинистърът на вътрешните работи Амит Шах заяви пред парламента, че президентът е подписал указ за отменя член 370 от конституцията, който дава специална автономия на населения предимно с мюсюлмани регион. \r\nУказът влиза в сила незабавно.  \r\nКашмир е разделен между Индия и Пакистан още от обявяването на тяхната независимост през 1947. От вече три десетилетия индийската част от региона е в състояние на постоянен конфликт, довел до смъртта на десетки хиляди души.", "date": "2019.08.05", "title": "AFP: Индия отменя специалния статут на Кашмир"}
{"url": "http://www.focus-news.net/news/2019/08/05/2686809/mika-zaykova-finansov-ekspert-nay-spravedlivo-e-bolnichnite-da-se-izplashtat-ot-noi-a-obezshteteniyata-da-sa-v-razmer-na-80-ot-zaplatata-na-rabotnika.html", "text": "Най-справедливо е болничните да се изплащат от НОИ, а обезщетенията да са в размер на 80% от заплатата на работника. Това каза финансовият експерт Мика Зайкова в интервю за  Агенция \"Фокус\"  по повод възникналите полемики около изплащането на обезщетенията при отпуск по болест. Тя обясни, че изплащането на болничен от работодателите е било въведено като антикризисна мярка по време на кризата, която вече е отминала и че това вече не е необходимост. „Мисля, че работодателите помогнаха достатъчно на държавата и, че не първите три дни, а всички дни, в които човек е болен, ако има право на обезщетение, тоест да има достатъчен стаж – 6-месечен, трябва да получава болничните“, каза още Зайкова. Тя добави, че НОИ трябва да поеме своите задължения и че това е институцията, която трябва да изплаща обезщетенията. „Сега в Кодекса за социално осигуряване първите три дена, понеже ги плаща работодателят, тогава, когато правихме антикризисните мерки, всички се съгласихме работниците да помогнат на държавата, понеже беше зле. И работодателите се съгласихме първите три дни от болестта на работниците да бъдат не 80, а 70 %“, обясни Зайкова. Тя изрази становището, че криза отдавна няма и обясни, че не трябва да бъдем толкова късопаметни.  \r\nТеодора ПАВЛОВА \r\n Пълния текст на интервюто четете по-късно в „Мнение”", "date": "2019.08.05", "title": "Мика Зайкова, финансов експерт: Най-справедливо е болничните да се изплащат от НОИ, а обезщетенията да са в размер на 80% от заплатата на работника"}
{"url": "http://www.focus-news.net/news/2019/08/05/2686812/api-vazstanoveno-e-dvizhenieto-pri-km-101-na-avtomagistrala-trakiya-v-posoka-burgas.html", "text": "Възстановено е движението при км 101 на автомагистрала „Тракия“ в посока Бургас. Това съобщиха от пресцентъра на  Агенция „Пътна инфраструктура“ .", "date": "2019.08.05", "title": "АПИ: Възстановено е движението при км 101 на автомагистрала „Тракия“ в посока Бургас"}
{"url": "http://www.focus-news.net/news/2019/08/05/2686815/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-6-avgust.html", "text": "„Софийска вода” временно ще прекъсне водоснабдяването в някои части на столицата на 6 август. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. 16 в кв. „Враждебна“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. 8-ма, ул. 5-та, ул. 29-та, ул. 30-та. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 16 №29.  \r\nВъв връзка с подмяна на сградно водопроводно отклонение на ул. „Слънчево утро“ в кв. „Челопечене“ се налага спиране на водоподаването от 09.30 до 17.00 часа на клиентите на „Софийска вода”, живеещи в района на: ул. „Гилица“, ул. „Яне Стоянов“, ул. „Челопешко шосе“, ул. „Ангел Маджаров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ангел Маджаров“ ъгъла с ул. „Гилица“.  \r\nВъв връзка с подмяна на спирателен кран на ул. „Иглика“ в с. Герман се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „Иглика“, по ул. „Проф. Васил Стоилов“ от ул. „Иглика“ до ул. „Липа“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иглика“ ъгъла с ул. „Проф. Васил Стоилов“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.08.05", "title": "„Софийска вода” временно ще прекъсне водоснабдяването в някои части на столицата на 6 август"}
{"url": "http://www.focus-news.net/news/2019/08/05/2686819/api-vremenno-dvizhenieto-po-pat-ii-21-ruse-silistra-v-uchastaka-kolarovo-nova-popina-se-osashtestvyava-v-edna-lenta-poradi-avariral-tir.html", "text": "Временно движението по път II-21 Русе – Силистра в участъка Коларово – Нова Попина се осъществява в една лента поради аварирал ТИР. Това съобщиха от пресцентъра на  Агенция „Пътна инфраструктура“ . Шофьорите да се придвижват с повишено внимание и съобразена скорост. Движението се регулира от „Пътна полиция\".", "date": "2019.08.05", "title": "АПИ: Временно движението по път II-21 Русе – Силистра в участъка Коларово – Нова Попина се осъществява в една лента поради аварирал ТИР"}
{"url": "http://www.focus-news.net/news/2019/08/05/2686790/gazeta-express-kosovo-zapochva-podgotovka-za-razpuskane-na-kosovskiya-parlament.html", "text": "Ръководството на косовския парламент се събира на среща за започване на подготовката за провеждане на заседание за разпускането на законодателния орган, съобщава електронното издание на прищинския ежедневник  Gazeta Express . \r\nСпециалната среща бе насрочена от председателя на парламента Кадри Весели, който отхвърли призива на президента Хашим Тачи да назначи нов премиер след оставката на Рамуш Харадинай. \r\n„Тази среща има за цел да определи официално и институционално позициите на всяка парламентарно представена партия относно ситуацията, създадена след падането на правителството на Косово, както и конкретните стъпки за определяне на датата на предсрочни избори възможно най-скоро“, подчерта Весели. \r\nСпоред него държавата не трябва да остава в институционален вакуум. В тази връзка Весели подчерта, че като председател на парламента, спазвайки Конституцията и действащите закони, той ще предприеме всички необходими действия, за да може страната да проведе свободни и демократични избори възможно най-скоро. \r\nЗаседанието е насрочено за 11:00 часа местно време (12:00 часа българско време). \r\n \r\n Тереза Герова", "date": "2019.08.05", "title": "Gazeta Express (Косово): Започва подготовка за разпускане на косовския парламент"}
{"url": "http://www.focus-news.net/news/2019/08/05/2686818/silistra-nay-golyamo-kolichestvo-valezhi-na-teritoriyata-na-oblastta-prez-izminaloto-denonoshtie-e-registrirano-v-dulovo-11-lkv-m.html", "text": "Най-голямо количество валежи на територията на областта през изминалото денонощие е регистрирано в Дулово - 11 л/кв. м. Това съобщиха за  Радио „Фокус“ - Шумен  от Метеорологичната обсерватория в Силистра. Валежите са били краткотрайни и на изолирани места. За Силистра са отчетени 4 л/кв. м, за Дулово – около 11 л/кв. м.  \r\nИвелина ИВАНОВА", "date": "2019.08.05", "title": "Силистра: Най-голямо количество валежи на територията на областта през изминалото денонощие е регистрирано в Дулово - 11 л/кв. м"}
{"url": "http://www.focus-news.net/news/2019/08/05/2686822/haskovo-ivan-sarakchiev-e-izbran-za-vremenno-izpalnyavasht-dlazhnostta-na-kmet-na-selo-sinapovo.html", "text": "Иван Саракчиев е избран за временно изпълняващ длъжността на кмет на село Синапово. Това съобщиха от пресцентъра на  Община Тополовград . Във връзка с предсрочно прекратените пълномощия на Мария Иванова Караиванова, кмет на село Синапово, на основание чл.42, ал.2, т. 13 от ЗМСМА и Решение на ОбИК – Тополовград № 195/25.07.2019г., както и предвид на това, че когато след прекратяване на пълномощията на кмет до края на мандата остава по-малко от една година, частични избори не се провеждат, е необходимо да бъде избран временно изпълняващ длъжността кмет на село Синапово, със срок до полагане на клетва от новоизбрания кмет. \r\nНа свое заседание, проведено на 2 август, Общинският съвет избра за временно изпълняващ длъжността на кмет на село Синапово Иван Георгиев Саракчиев за срок до полагане на клетва на новоизбрания кмет.", "date": "2019.08.05", "title": "Хасково: Иван Саракчиев е избран за временно изпълняващ длъжността на кмет на село Синапово"}
{"url": "http://www.focus-news.net/news/2019/08/05/2686824/pazardzhik-katastrofa-mezhdu-dva-avtomobila-e-stanala-v-rayona-na-95-km-v-posoka-burgas-na-am-trakiya.html", "text": "Катастрофа е станала в района на 95 км в посока Бургас на АМ „Тракия“ край Пазарджик, съобщиха от Пресцентъра на  ОД МВР-Пазарджик . Сблъскали са се два леки автомобила, управлявани от турски граждани. Няма пострадали, автомобилите са в процес на преместване, тъй като са в изпреварващата лента. След около 15 минути цялата отсечка ще бъде възстановена за движение в пълен обем. Екипите на Пътна полиция остават във въпросния участък до пълното нормализиране на трафика.", "date": "2019.08.05", "title": "Пазарджик: Катастрофа между два автомобила е станала в района на 95 км в посока Бургас на АМ „Тракия“"}
{"url": "http://www.focus-news.net/news/2019/08/05/2686825/api-vremenno-e-ogranicheno-dvizhenieto-v-dvete-posoki-po-patya-sozopol-primorsko-obhodniyat-marshrut-e-prez-kavatsite.html", "text": "Временно е ограничено движението в двете посоки по път II-99 Бургас – Царево в участъка Созопол – Приморско от км 20 до км 23 поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се осъществява по обходен маршрут: Дюни – Каваците – Созопол. Шофьорите да се движат със съобразена скорост, като спазват указанията на „Пътна полиция\".", "date": "2019.08.05", "title": "АПИ: Временно е ограничено движението в двете посоки по пътя Созопол – Приморско, обходният маршрут е през Каваците"}
{"url": "http://www.focus-news.net/news/2019/08/05/2686804/d-r-adrian-dankov-odbh-vidin-polozhitelna-e-probata-za-afrikanska-chuma-vzeta-ot-martvo-divo-prase-kray-selo-oreshets.html", "text": "Положителна е пробата за африканска чума, взета от мъртво диво прасе, открито край село Орешец. Това каза за  Радио „Фокус“ – Видин  д-р Адриан Данков, директор на Областната дирекция за безопасност на храните във Видин. Той посочи, че прасето е открито в началото на миналата седмица. „Определя се зона около мястото, където е открито мъртвото прасе, която трябва да бъде претърсена от наши инспектори и служители на Горското стопанство“, каза д-р Данков. Той посочи, че е приключило умъртвяването на прасета в квартал „Нов път“, където в заден двор бе установено заболяването при домашно прасе. Умъртвени са прасетата и в село Новоселци, попадащо в трикилометровата зона. Извършена е дезинфекция на дворовете в Новоселци и квартал „Нов път“, където са умъртвени прасета, както и на улиците в тези две населени места. В кварталите на Видин не са открити прасета в т.н. „заден двор“, заяви д-р Данков. \r\nАнна ЛОЗАНОВА", "date": "2019.08.05", "title": "Д-р Адриан Данков, ОДБХ – Видин: Положителна е пробата за африканска чума, взета  от мъртво диво прасе край село Орешец"}
{"url": "http://www.focus-news.net/news/2019/08/05/2686821/el-pais-ispaniya-konservativni-partii-postignaha-sporazumenie-za-upravlenieto-na-madrid.html", "text": "След дълги преговори в Мадрид беше съставено първото регионално коалиционно правителство между консервативната Народна партия и дясноцентристката  „Граждани“. Това става ясно след изявление на Игнасио Агуадо, регионалният лидер на „Граждани“, съобщава испанският национален ежедневник  El Pais . \r\nПодобно на регионалното правителство в Андалусия, Народната партия и „Граждани“ имат нужда от гласовете на партията „Вокс“, за да съставят правителство. Крайнодясната партия първоначално каза, че би дала подкрепата си на консервативните партии единствено, ако те се приемат искания, включително отмяна на закони, защитаващи правата на представителите на ЛГБТ обществото, мерки за репатриране на мигранти без документи обратно в техните държави \r\nСлед месеци преговори „Вокс“ се съгласи да се откаже от тези искания и представи нов документ с изисквания в четвъртък. Крайнодясната партия поиска намаляване на данъците, създаване на департаменти за социални проблеми, семейни проблеми и проблеми на раждаемостта, както и гарантиране на свободата на избора на училище. Те също искат силите на сигурността да получат информация за „нередовни“  мигранти от местните власти, както и „всички случаи на дискриминация, тормоз и насилие“ да бъдат третирани по един и същ начин. \r\nНовите изисквания бяха приети от „Граждани“, които бяха силно критикувани за отношенията си с крайнодясната  формация. „Ние имаме общи цели, лоялност към нашите ценности, нашите програми и принципи“, каза Агуадо в четвъртък, след като одобри документа на „Вокс“. \r\nРешението на „Граждани“ дава възможност на Исабел Диас Аюсо от Народната партия да встъпи в длъжност като следващия министър-председател на регионалното правителство в Мадрид. „Това ще бъде първият път, в който мадридската общност ще бъде управлявана от коалиционно правителство с подкрепата на още една партия“, каза Аюсо. \r\nРегионалният лидер на Испанска социалистическа работническа партия (ИСРП) Анхел Габилондо описа изискванията на „Вокс“ като „смущаващи“. Според него „духът на документа е консервативен, десен до крайност и измества платформата на цялото правителство в тази посока“. \r\nСлед местните избори на 26 май, социалистите спечелиха най-много места в местния парламент, но дори с подкрепата на лявата партия „Мас Мадрид“ и „Унидас Подемос“ те не можаха да съберат достатъчно гласове, за да победят десния блок на Народната партия, „Граждани“ и „Вокс“. \r\nПредстои да бъде назначена датата на встъпване в длъжност на Исабел Диас Аюсо. Народната партия печели всички избори в Мадрид от 1991 г. насам, като управлява без прекъсване от 1995 г.", "date": "2019.08.05", "title": "El Pais (Испания): Консервативни партии постигнаха споразумение за управлението на Мадрид"}
{"url": "http://www.focus-news.net/news/2019/08/05/2686823/dobrich-registriran-e-nov-sluchay-na-udareno-ot-lek-avtomobil-divo-prase-v-blizost-do-balgaro-rumanskata-granitsa.html", "text": "Регистриран е нов случай на ударено от лек автомобил диво прасе в близост до българо-румънската граница. За това съобщи д-р Борислав Каменов, директор на Областната дирекция по безопасност на храните в Добрич и председател на Областната епизоотична комисия, която заседава по-рано днес, предаде кореспондент на  Радио „Фокус” – Варна . В петък към 10.40 часа през нощта лек автомобил е ударил диво прасе. Това е станало на границата между селата Дуранкулак и Ваклино на около 500 м от предишния подобен случай. Взета е проба за африканска чума, резултатът ще бъде ясен в сряда. В 11.00 часа мястото е посетено веднага от горски служители и специалисти от Областната дирекция по безопасност на храните в Добрич. \"Дивото прасе е преместено от пътя, загробено е и е направена дезинфекция на мястото\", каза д-р Каменов. Той допълни, че в случай на положителна проба горките служители имат специални разпоредби как да се действа с цел превенция и неразпространение на заразата. Проведен е разговор с директора на Държавното ловното стопанство в Балчик да бъде направено претърсване на местността Зеленка, където миналата година бе установен случай на африканска чума по дивите прасета. При проверката е установено, че преградната стена на Зеленка е имала много пробойни, но впоследствие оградата е поправена и към момента с установени само две. Преди седмица пробойните са били шест, сегашните две нови се предполага, че са от язовци. \r\nЖулиета НИКОЛОВА", "date": "2019.08.05", "title": "Добрич: Регистриран е нов случай на ударено от лек автомобил диво прасе в близост до българо-румънската граница"}
{"url": "http://www.focus-news.net/news/2019/08/05/2686828/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "След дълги преговори в Мадрид беше съставено първото регионално коалиционно правителство между консервативната Народна партия и дясноцентристката  „Граждани“. Това става ясно след изявление на Игнасио Агуадо, регионалният лидер на „Граждани“, съобщава испанският национален ежедневник  El Pais . \r\nПодобно на регионалното правителство в Андалусия, Народната партия и „Граждани“ имат нужда от гласовете на партията „Вокс“, за да съставят правителство. Крайнодясната партия първоначално каза, че би дала подкрепата си на консервативните партии единствено, ако те се приемат искания, включително отмяна на закони, защитаващи правата на представителите на ЛГБТ обществото, мерки за репатриране на мигранти без документи обратно в техните държави \r\nСлед месеци преговори „Вокс“ се съгласи да се откаже от тези искания и представи нов документ с изисквания в четвъртък. Крайнодясната партия поиска намаляване на данъците, създаване на департаменти за социални проблеми, семейни проблеми и проблеми на раждаемостта, както и гарантиране на свободата на избора на училище. Те също искат силите на сигурността да получат информация за „нередовни“  мигранти от местните власти, както и „всички случаи на дискриминация, тормоз и насилие“ да бъдат третирани по един и същ начин. \r\nНовите изисквания бяха приети от „Граждани“, които бяха силно критикувани за отношенията си с крайнодясната  формация. „Ние имаме общи цели, лоялност към нашите ценности, нашите програми и принципи“, каза Агуадо в четвъртък, след като одобри документа на „Вокс“. \r\nРешението на „Граждани“ дава възможност на Исабел Диас Аюсо от Народната партия да встъпи в длъжност като следващия министър-председател на регионалното правителство в Мадрид. „Това ще бъде първият път, в който мадридската общност ще бъде управлявана от коалиционно правителство с подкрепата на още една партия“, каза Аюсо. \r\nРегионалният лидер на Испанска социалистическа работническа партия (ИСРП) Анхел Габилондо описа изискванията на „Вокс“ като „смущаващи“. Според него „духът на документа е консервативен, десен до крайност и измества платформата на цялото правителство в тази посока“. \r\nСлед местните избори на 26 май, социалистите спечелиха най-много места в местния парламент, но дори с подкрепата на лявата партия „Мас Мадрид“ и „Унидас Подемос“ те не можаха да съберат достатъчно гласове, за да победят десния блок на Народната партия, „Граждани“ и „Вокс“. \r\nПредстои да бъде назначена датата на встъпване в длъжност на Исабел Диас Аюсо. Народната партия печели всички избори в Мадрид от 1991 г. насам, като управлява без прекъсване от 1995 г. \r\n \r\n*** \r\n  Дясната „Алтернатива за Германия“ има по-голяма подкрепа в Източна Германия от Християндемократическата партия (ХДС) на канцлера Ангела Меркел, пише европейската редакция на  Politico , като се позовава на проучване на общественото мнение от неделя. \r\nАнкетата, проведена от Emnid по поръчка на Bild am Sonntag, показва, че „АзГ“ би получила 23% от гласовете, следвана от ХДС с 22%. Радикално лявата „Левица“ е трета с 14%, докато Германската социалдемократическа партия (ГСДП) са пети с 11%. \r\nПроучването е направено по-малко от месец преди регионалните избори на 1 септември в източните провинции Саксония и Бранденбург, където ХДС и ГСДП доминират отдавна в национални и регионални избори и евентуална загуба на предстоящия вот може да доведе до преосмисляне на тяхното коалиционно правителство на национално ниво, посочва „Политико“. \r\nНа национално ниво обаче дясноцентристите на Меркел продължават да са най-популярната партия с 26%, показват данните от анкетата. На второ място са „Зелените“ с 23%, следвани от „АзГ“ с 14% и ГСДП с 13%. \r\nОснованата през 2013 година популярно-дясна партия влезе в парламента на Германия за първи път преди две години на вълната на анти-имигрантските настроения след пика на мигрантската криза през 2015 година. \r\n \r\n*** \r\n Подводниците от Военноморския флот на Русия проект 636 „Варшавянка“ могат да действат в териториалните води на Великобритания, оставайки невидими за британските Военноморски сили (ВМС), пише британското консервативно издание  The Telegraph , като се позовава на източници от въоръжените сили на страната. \r\nСпоред източниците на изданието, новите руски подводници с малошумни дизел-електрически двигатели представляват заплаха за сигурността на Великобритания, следейки за движенията на британския флот в Северния Атлантик и включвайки се към подводните комуникационни кабели. Събеседниците на The Telegraph считат това за силен довод в полза на увеличаването на финансирането на ВМС на кралството. \r\n„Новият командващ ВМС на Великобритания трябва да обезпечи на страната надеждна подводна отбрана“, заяви източникът на вестника. „Трябва да направим това, което вече правим, но на по-високо ниво. В момента руснаците жънат плодовете на огромни вложения и изследвания на нови разработки, направени преди 15-20 години и позволяващи им сега да произведат нов клас невероятно тихи подводници“. \r\nThe Telegraph цитира и думи на командващия ВМС на страната Тони Редкин от първото му публично изказване, според които в света се увеличава опасността от междудържавни конфликти. Също така той обещава да укрепи британския военен потенциал в Северния Атлантик, за да обезпечи „по-голяма свобода за маневри на средствата за ядрено сдържане“. \r\n \r\n*** \r\n  Едва 42% от пилотите в Бундесвера покриват минималния брой летателни часове, изисквани съгласно стандартите на НАТО, съобщава германският вестник  BILD . \r\nСъответното става ясно от отговор на федералното правителство в Берлин, даден на искане от парламентарната група на „Свободната демократическа партия“ (СвДП). В документа се подчертава, че миналата година 512 от 875 или 42% от пилотите на Бундесвера са покрили изискванията. Причината за това всички да не са покрили задължителния брой летателни часове е липсата на достатъчно самолети. \r\nДепутатът от СвДП Александър Граф Ламбсдорф помоли министъра на отбраната Анегрет Крамп-Каренбауер (ХДС) ситуацията да се подобри „възможно най-скоро“ . „В противен случай дори по-висококвалифицираните пилоти ще напуснат армията\", предупреди политикът. \r\n \r\n***", "date": "2019.08.05", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/08/05/2686820/mika-zaykova-finansov-ekspert-v-kraya-na-2019-godina-ima-opasnost-da-ne-sme-pokrili-vsichki-kriterii-za-vlizane-v-mehanizma-erm-ii.html", "text": "В края на 2019 година има опасност да не сме покрили всички критерии за влизане в механизма ERM II. Това каза финансовият експерт Мика Зайкова в интервю за  Агенция \"Фокус\"  по повод завършилите в края на юли стрес-тестове на шест български банки от Европейската централна банка. „Искам да обърна внимание, че ние продължаваме да генерираме дълг. Вие виждате, вчера 200 000, онзи ден 400 000 ДЦК и то при много ниска доходност. Освен това съм почти сигурна, че така нареченият излишък, тъй като се дължи на ниски капиталови разходи, в края на годината ще бъде изхарчен не за капиталови разходи, защото те раждат БВП, а ще бъде изхарчен за запълване на дупки“, добави Зайкова. Тя обясни, че това запълване на дупки, които не са предварително предвидени в бюджета, не ражда добри последици. „Много добре знаете, че днес се обаждат едни хора и там се дават 2 милиона, утре се обажда болница и там се дава 1 милион. Не че не трябва да се дават такива пари, но те трябва да бъдат предвидени в бюджета“, обясни финансовият експерт. Зайкова сподели, че е привърженик на приемането на България в механизма ERM II, но въпреки това изрази мнението, че едва ли това ще се случи до края на годината.  \r\nТеодора ПАВЛОВА  \r\n Пълния текст на интервюто четете в „Мнение”", "date": "2019.08.05", "title": "Мика Зайкова, финансов експерт: В края на 2019 година има опасност да не сме покрили всички критерии за влизане в механизма ERM II"}
{"url": "http://www.focus-news.net/news/2019/08/05/2686816/zeri-kosovo-parlamentarnite-partii-shte-obsadyat-razpuskaneto-na-kosovskiya-parlament.html", "text": "Председателят на косовския парламент Кадри Весели свика среща на председателството и лидерите на парламентарните партии, за да се обсъди извънредна среща на законодателния орган, на която да бъде разпуснато народното събрание и да се насрочи дата за избори, пише прищинският ежедневник  Zeri . \r\nСпоред изданието срещата ще се проведе в 11:00 часа местно време (12:00 българско) в понеделник, но опозиционните партии са скептични относно възможността това да доведе до постигане на съгласие за дата на нови избори. Опозицията не изключва възможността управляващата коалиция, подкрепяна от президента на Косово Хашим Тачи, ще се опита да отложи насрочването на избори възможно най-дълго. \r\nВ същото време Epoka e Re цитира източници, които твърдят, че сесията на парламента ще се проведе тази седмица. „Всички парламентарни партии изразиха готовност за това и няма причина изборите да се отлагат още“, заяви неназованият събеседник на прищинското издание. \r\nВ петък Тачи изпрати писмо до Кадри Весели като лидер на Демократическата партия на Косово (ПДК) да номинира кандидат за нов министър-председател след оставката на Рамуш Харадинай. Веднага след това Весели отговори, че няма да има нов кандидат за поста. „На фона на настоящите политически обстоятелства, политическата воля, изразена от партиите от спечелилата коалиция и моите лични разбирания за това, какво е най-добро за гражданите и Република Косово, Ви информирам, че няма да предложа кандидат за формиране на ново правителство“, пише председателят на парламента в писмото си до държавния глава. \r\n \r\nПревод и редакция:", "date": "2019.08.05", "title": "Zeri (Косово): Парламентарните партии ще обсъдят разпускането на косовския парламент"}
{"url": "http://www.focus-news.net/news/2019/08/05/2686829/burgas-parking-zona-shte-bade-obosobena-na-ul-bulair-za-spice-music-festival.html", "text": "Паркинг зона ще бъде обособена на ул. „Булаир“, в отсечката от ул. „Фотинов“ до ул. „Цар Симеон 1“, по време на Spice music festival. Това съобщиха от пресцентъра на  Община Бургас . Посетителите на фестивала ще могат да паркират колите си в двете десни платна. Паркинг зоната ще може да осигури места за около 120 автомобила и да се ползва от 14.00 часа на 9 август до 12 часа на 11 август. Това стана ясно на среща между организаторите, представители на компетентните институции и на Общината. С цел осигуряване на подходящи условия за провеждането на фестивала и гарантиране сигурността на присъстващите, се налага временно ограничение на движението от кръговото кръстовище на х-л „Приморец“ в посока Морска гара. То ще бъде въведено от 9 часа на 9 август до 9 часа на 11 август.  Посетителите на феста могат да ползват и алтернативни паркинги в близък периметър до събитието – Паркинг „Гурко“ , Паркинг „Опера“,Паркинг „Трия Сити център“,Паркинг „Кирил и Методий“, Паркинг „Пиргос“. От 7 до 11 август на същото място на Пристанище Бургас, до Морска гара, ще се провежда и фестивалът Street Food & Art Festival. В програмата му са включени  кулинарни демонстрации, вълнуващи срещи с известни готвачи и блогъри, акустични концерти и лятно кино. Тогава достъпът ще е свободен до бариерата на Пристанището. На 9 и 10 август, когато на същата територия ще се провежда Spice Music Festival 2019., входът ще бъде само с билети до полунощ. След това ще е свободен, но входът ще е до кръговото кръстовище на х-л „Приморец“. На 11 август, в рамките на STREET FOOD & ART FESTIVAL ще се проведе българското издание на European Street Food Awards. Входът е свободен.", "date": "2019.08.05", "title": "Бургас: Паркинг зона ще бъде обособена на ул. „Булаир“ за Spice music festival"}
{"url": "http://www.focus-news.net/news/2019/08/05/2686832/burgas-kontsertat-badeshtite-golemi-zvezdi-na-balgariya-shte-se-sastoi-v-letniya-teatar-na-11-avgust.html", "text": "За трета поредна година Националният конкурс „Музикален импулс“ събира в Бургас най-добрите млади певци на България. Това съобщиха от пресцентъра на  Община Бургас . След изключително успешните първи две издания на проекта, който по мнение на участници и гости е „без аналог в България“, от тази година организаторите от Арт център „Точно време“ въведоха предварителен селекционен етап, при който измежду огромния брой кандидати от 27 града в страната бяха излъчени достойните финалисти в „Музикален импулс“ 2019. Тази година експертното жури, което ще оценява изпълненията на даровитите певци, отново е с председател изпълнителят и педагог Етиен Леви. Негови колеги в комисията ще бъдат музикалният директор на БГ Радио Атанас Стоянов (Наско от БГ Радио) и един от най-опитните продуценти на БНР Мая Райкова. За втора поредна година, специално за да бъде част от журито на „Музикален импулс“, в България пристига и William Lester, който е един от водещите вокални педагози във Великобритания, работил със световноизвестни имена, както и за големи формати като The Voice UK (Гласът на Великобритания), The Voice Kids UK и X Factor UK. \r\n По традиция, кулминацията на „Музикален импулс“ е гала концертът под надслов „Бъдещите големи звезди на България“, в рамките на който публиката ще има уникалната възможност да се наслади на изпълненията на част от победителите в конкурса. Водещ на концерта ще бъде създателя на „Музикален импулс“, бургаския изпълнител Стефан Лалчев, а големия подарък за всички зрители и участници ще поднесе специалният музикален гост на концерта, една от най-популярните и обичани млади български изпълнителки – Михаела Филева. Гала концертът „Бъдещите големи звезди на България“ ще се състои на 11 август, неделя, в Летния театър и е с начален час 19.30, а входът е свободен.", "date": "2019.08.05", "title": "Бургас: Концертът „Бъдещите големи звезди на България“ ще се състои в Летния театър на 11 август"}
{"url": "http://www.focus-news.net/news/2019/08/05/2686827/bild-samo-42-protsenta-ot-pilotite-v-bundesvera-pokrivat-minimalniya-broy-letatelni-chasove.html", "text": "Едва 42% от пилотите в Бундесвера покриват минималния брой летателни часове, изисквани съгласно стандартите на НАТО, съобщава германският вестник  BILD . \r\nСъответното става ясно от отговор на федералното правителство в Берлин, даден на искане от парламентарната група на „Свободната демократическа партия“ (СвДП). В документа се подчертава, че миналата година 512 от 875 или 42% от пилотите на Бундесвера са покрили изискванията. Причината за това всички да не са покрили задължителния брой летателни часове е липсата на достатъчно самолети. \r\nДепутатът от СвДП Александър Граф Ламбсдорф помоли министъра на отбраната Анегрет Крамп-Каренбауер (ХДС) ситуацията да се подобри „възможно най-скоро“ . „В противен случай дори по-висококвалифицираните пилоти ще напуснат армията\", предупреди политикът. \r\n \r\n Тереза Герова", "date": "2019.08.05", "title": "BILD: Само 42 процента от пилотите в Бундесвера покриват минималния брой летателни часове"}
{"url": "http://www.focus-news.net/news/2019/08/05/2686826/preizbraniyat-lider-na-demokraticheskata-liga-na-kosovo-ldk-nikoy-ne-mozhe-da-ni-pobedi-kogato-sme-obedineni.html", "text": "Преизбраният председател на „Демократическата лига на Косово“ (ЛДК) Иса Мустафа благодари на членовете на партията за това, че са демонстрирали демократическата си култура по време на генералната конвенция в събота, пише прищинският ежедневник  „Зери“ . \r\n„Нашата конвенция обедини нашето разнообразие от мисли и действия, чийто общ знаменател е дясноцентристката ни политическа програма и над всичко, нашето Косово“, написа Мустафа във „Фейсбук“. \r\nПо неговите думи, ЛДК ще отиде на следващите избори обединена. „Когато сме обединени, сме непобедими“, обяви той. \r\n \r\nПревод и редакция:", "date": "2019.08.05", "title": "Преизбраният лидер на Демократическата лига на Косово (ЛДК): Никой не може да ни победи, когато сме обединени"}
{"url": "http://www.focus-news.net/news/2019/08/05/2686830/kyustendil-30-detsa-ot-uyazvimi-grupi-sa-preminali-prez-lyatno-uchilishte-v-dupnitsa.html", "text": "30 деца от уязвими групи са преминали през лятно училище в Дупница. Това съобщи за  Радио „Фокус” – Кюстендил  Десислава Иванова, социален експерт към Община Дупница. Услугата се предоставя за трета поредна година в създадения по проект Център за ранно детско развитие, в семейните центрове в кварталите „Гиздова махала” и „Ценеви”. Летните занимални са ръководени от педагог и медиатор, които са били ангажирани с децата от уязвими семейства в затворени общности. В програмата са били включени образователни елементи, съчетани с игри и дейности, целящи обогатяване познанията на децата за заобикалящия ги свят, преодоляване на затрудненията им в изучаване на българския език, осигуряване на възможност за равен старт в смесените училища и други. Занятията са завършили с тържества, на които децата са показали наученото пред своите родители и пред експерти. \r\nВенцеслав ИЛЧЕВ", "date": "2019.08.05", "title": "Кюстендил: 30 деца от уязвими групи са преминали през лятно училище в Дупница"}
{"url": "http://www.focus-news.net/news/2019/08/05/2686817/dobrich-ekipi-zapochvat-proverki-za-spazvane-na-zapovedta-za-umartvyavane-na-praseta-otglezhdani-v-zadni-dvorove.html", "text": "Екипи започват проверки от днес в Добричка област за спазване заповедта на областния управител, според която всички прасета, отглеждани в задни дворове, трябва да бъдат умъртвени. Това съобщи д-р Борислав Каменов, директор на Областната дирекция по безопасност на храните и председател на областната епизоотична комисия, която проведе рано днес поредно заседание, предаде кореспондентът на  Радио „Фокус” – Варна .  До днес стопаните имаха възможност да умъртвят прасетата и да запазят месото за консумация. Всички неспазили заповедта ще получат предписание. Ако и то не бъде спазено, ще има санкции. Прасетата ще бъдат умъртвени и месото им няма да може да бъде годно за консумация, защото ще бъдат загробени и местата третирани с хидратна вар и дезинфектант, посочи д-р Каменов. Той допълни, че са определени и местата за загробване на умъртвените животни. Със съдействието на Областната служба „Земеделие“ са нанесени и GPS координатите на тези терени. Д-р Каменов съобщи за новорегистрирано огнище на болестта африканска чума по свинете  в силистренското село Ветрино. По думите му бавно и леко заразата наближава Добричка област, което е обезпокоително и налага дисциплина по отношение на изпълнението на всички мерки за сигурност. През почивните дни са проверени кланиците в областта за спазване на набелязаните био мерки, а именно поставяне на  килимчета с дезинфектант на входовете. В събота са проверени кланиците в селата Дропла и Сенокос.  Във второто село килимчето е било застлано, но не е било намокрено с дезинфектант, тъй като маркучът е бил откраднат. Към момента след предприети действия био мерките са спазени. На собственика на кланицата в село Дропла днес ще бъде съставен акт, тъй като био мерките не са били спазени. Това е установено при инспекцията в събота. При кланицата в село Росеново ще бъде направена дезинфекционна установка на отбивката на пътя, водещ към стопанството. В края на миналата седмица бе удължен периодът на обявеното бедствено положение в Добричка област с 30 дни. \r\nЖулиета НИКОЛОВА", "date": "2019.08.05", "title": "Добрич: Екипи започват проверки за спазване на заповедта за умъртвяване на прасета, отглеждани в задни дворове"}
{"url": "http://www.focus-news.net/news/2019/08/05/2686835/burgas-obshtinata-za-poreden-pat-zapechata-vratata-na-hatevata-kashta.html", "text": "След като получи сигнал, че вратата на Хатевата къща е разбита и така е осигурен безпрепятствен достъп до вътрешните помещения, Община Бургас се самосезира и за пореден път навлезе в тази чужда собственост. Това съобщиха от пресцентъра на  Община Бургас . В момента входът е запечатан, но не се знае докога.  \r\n\"Преди няколко години в същата сграда клошар предизвика пожар, а самият той загина. Крайно време е частните собственици на легендарната Хатева къща да решат какво ще правят с доста скъпия имот или най-малкото да се погрижат за възпрепятстване на свободния достъп до него\". посочват от Общината.", "date": "2019.08.05", "title": "Бургас: Общината за пореден път запечата вратата на Хатевата къща"}
{"url": "http://www.focus-news.net/news/2019/08/05/2686839/politsai-zadarzhaha-dvama-kriminalno-proyaveni-i-osazhdani-mazhe-s-nezakonno-pritezhavano-ognestrelno-orazhie-i-boepripasi.html", "text": "Около 13.30 часа на 4 август служители на РУ- Самоков предприели проверка по получен сигнал от паркова охрана за съмнителни мъже в местността „Каракашево езеро“, в раницата на единия от които има огнестрелно оръжие. Това съобщиха от пресцентъра на  ОДМВР – София . Полицейските служители установили самоличността им- криминално проявени и осъждани мъже, на 39 и 40 години, от с. Бели Искър. В раницата на единия са установени и иззети дървен приклад за пушка, метална цев, заглушител, оптичен мерник, два пълнителя, единият от които с четири патрона и три кутии, съдържащи общо 70 боеприпаса. Мъжете са задържани за срок до 24 часа. По случая е образувано досъдебно производство за извършено престъпление по чл. 339 от НК под наблюдението на районната прокуратура.", "date": "2019.08.05", "title": "Полицаи задържаха двама криминално проявени и осъждани мъже с незаконно притежавано огнестрелно оръжие и боеприпаси"}
{"url": "http://www.focus-news.net/news/2019/08/05/2686834/kyustendil-protivopozharnite-ekipi-sa-reagirali-na-10-signala-za-okazvane-na-tehnicheska-pomosht-zaradi-burite-prez-pochivnite-dni.html", "text": "Противопожарните екипи са реагирали на 10 сигнала за оказване на техническа помощ заради буриите през почивните дни. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Става въпрос за паднали дървена, които са съборени от силните ветрове. Екипите на Регионална дирекция „Пожарна безопасност и защита на населението” са отстранили падналите дървета. Обслужени са и два адреса за оказване на съдействие на две жени – подали сигнал за безпомощност. При единия сигнал става въпрос за жена, паднала от леглото, която не е могла да се изправи. Другият сигнал се отнася за жена, която е ползвала медицински апарат, но поради спиране на електрозахранването тя е била в безпомощно състояние. Двата сигнала са обслужени, уведомени са екипите на „Спешен център”. \r\nВенцеслав ИЛЧЕВ", "date": "2019.08.05", "title": "Кюстендил: Противопожарните екипи са реагирали на 10 сигнала за оказване на техническа помощ заради бурите през почивните дни"}
{"url": "http://www.focus-news.net/news/2019/08/05/2686831/sport-grigor-dimitrov-se-izkachi-s-tri-pozitsii-v-svetovnata-ranglista.html", "text": "Григор Димитров се изкачи с три позиции в световната ранглиста и през новата седмица заема 54-то място в подреждането.  \r\nНачело в класацията остава Новак Джокович, следван от Рафаел Надал и Роджър Федерер. \r\nВ „Топ 10“ има няколко промени. 20-годишният Стефанос Циципас, който достигна до полуфиналите във Вашингтон, се изкачва на рекордната в кариерата му пета позиция. Шести е Кей Нишикори, а седми - Александър Зверев, който губи две места. Кевин Андерсън измести Фабио Фонини от десетата позиция.", "date": "2019.08.05", "title": "Спорт: Григор Димитров се изкачи с три позиции в световната ранглиста"}
{"url": "http://www.focus-news.net/news/2019/08/05/2686837/burgas-v-pomorie-shte-bade-predstavena-izlozhba-na-zhivopis-i-malka-plastika.html", "text": "В Градска художествена галерия „Дечко Стоев“ в Поморие ще бъде представена изложба на живопис и малка пластика с творби на Убавка Тончев и Константин Симеонов – Костика. Това съобщиха от пресцентъра на  Община Поморие . Изложбата е част от лятната културна програма на Поморие и Националната седмица на морето. Откриване то ще се състои 8 август 2019 г. от 18.00 часа.", "date": "2019.08.05", "title": "Бургас: В Поморие ще бъде представена изложба на живопис и малка пластика"}
{"url": "http://www.focus-news.net/news/2019/08/05/2686836/petar-iliev-ostavyam-nek-v-mnogo-dobro-finansovo-sastoyanie.html", "text": "Оставям НЕК в много добро финансово състояние. Това каза изпълнителният директор в оставка на Националната електрическа компания (НЕК) Петър Илиев, предаде репортер на  Агенция „Фокус“ . Той каза, че върху него са се опитали да окажат натиск различни институции и това е причината да подаде оставка. По думите му е застрашена дори националната сигурност. \"Застрашава се и националната сигурност, защото 140 хил. лв. струва да блокираш свободния пазар за месец. Това застрашава и пазара на енергия в България\", заяви Илиев. По думите му той е работил в интерес на НЕК. \"Смятам, че съм работил в интересите на Националната електрическа компания. Другите не са свикнали да работят при тези условия\", поясни той. Петър Илиев каза още, че електроенергията се субсидира от всички, а голяма част от парите се изнасят неоправдано, а това пък застрашава пазара на енергията. \"В България има излишен ток, а ние страдаме от липса на ток. Правилата на пазара са такива, че няма правила. Всеки си продава на себе си\", добави той. Илиев каза, че КЕВР определя цената на електроенергията, а при нас тя е 3 пъти по-висока. \"Рефрентната цена е, която КЕВР определя, около 100 лева. От останалите над 200 лева половината количество е изнесено - над 1 млрд. лв.\", коментира цената на електроенергията той. \r\nНадежда ИВАНОВА", "date": "2019.08.05", "title": "Петър Илиев: Оставям НЕК в много добро финансово състояние"}
{"url": "http://www.focus-news.net/news/2019/08/05/2686843/pregled-na-osnovnite-temi-v-dobrudzhanskiya-pechat.html", "text": "„Предпоследно: Красимир Катев ще лежи в затвора за убийство“, съобщава на първа страница вестник  „Добруджанска трибуна“ .  Скандалното дело, заради което е едното обвинение на Живко Мартинов „суджука\", опитал през бившия окръжен прокурор Пламен Николов да промени фактологията в полза на виновния, за втори път е разгледано от Апелативния съд във Варна. Предстои произнасяне на ВКС. В рубриката „Новини“ -  „Отложиха с 30 дни бедственото положение в Добричко заради чумата по свинете“. Щабът за действия при бедствия и аварии, ръководен от областния управител Красимир Кирилов, е обсъдил и одобрил мерките, които влизат в сила след изтичането на гратисния период. На стопаните, отглеждащи прасета в така наречения „заден двор“, по последни данни, предоставени от Областната дирекция по земеделие, по данни на кметове на населени места, на територията на областта в задни дворове има 1046 прасета. От региона – „Кметът Нина Ставрева бе специален гост на 13-ия фестивал за старинна музика“, съобщава изданието. Нина Ставрева е присъствала на церемонията по откриване на културното събитие. Фестивалът за старинна музика „Страваганца“ се провежда за поредна година в залата на Художествената галерия „Христо Градечлиев“ в морския град. Фестивалът продължава и днес. От 18,30 часа в храм „Свето успение Богородично“ ще бъде отслужена празнична вечерна служба с хоров концерт, посветен на празника Преображение Господне. От спортната страница – „Първа победа измъкна „Черноморец“- Балчик“ С първи успех за сезона и първенството на Втора професионална лига се е поздравил футболния отбор от Белия град в мач от третия кръг. Тимът е надделял у дома с 2:1 над „Струмска слава“ – Радомир.", "date": "2019.08.05", "title": "Преглед на основните теми в добруджанския печат"}
{"url": "http://www.focus-news.net/news/2019/08/05/2686844/burgas-8-sa-postradalite-pri-katastrofata-na-patya-sozopol-primorsko.html", "text": "8 са пострадалите при катастрофата на пътя Созопол – Приморско. Това съобщи за  Радио „Фокус“ – Бургас  Цветелина Рандева от ОДМВР - Бургас.  \r\n „Фокус“ припомня , че в 8.20 часа по пътя от Созопол в посока Приморско в близост до Равадиново на около 1 км от разклона стана катастрофа между три автомобила. Пътният участък все още е затворен за движение. Пострадалите са откарани в УМБАЛ - Бургас. Към момента няма данни за здравословното им състояние. \r\nМария КУРТЕВА", "date": "2019.08.05", "title": "Бургас: 8 са пострадалите при катастрофата на пътя Созопол – Приморско"}
{"url": "http://www.focus-news.net/news/2019/08/05/2686833/anadolska-agentsiya-v-ankara-se-provezhdat-tursko-amerikanski-pregovori-za-siriya.html", "text": "В Анкара в 10 часа местно време на 5 август са започнали турско-американски преговори за създаване на зона за сигурност в Северна Сирия, съобщава в понеделник Министерството на националната отбрана на Турция, предава  „Анадолската агенция“ . \r\nВ преговорите участват военни делегации от двете страни. Страните ще координират действия за създаване на зона за сигурност, отбелязват от военното ведомство. \r\nПървият етап обсъждания за Северна Сирия се състоя на 23 юли отново в Анкара.  \r\nВ неделя президентът на Турция Реджеп Таийп Ердоган обяви, че Турция ще започне нова антитерористична операция в Сирия. Той напомни, че турската армия по-рано прочисти от сирийските кюрдски „Отряди за народна самоотбрана“ (ОНС) районите на Африн, Джарабулус и Ал Баб. \r\n„Нашата нова цел е районът на изток от река Ефрат. Информирахме Русия и САЩ за това, че готвим нова операция в Сирия“, съобщи президентът. \r\nПо неговите думи Анкара няма намерение да бездейства в отговор на провокациите и обстрелите на крайграничните населени пунктове от сирийска територия. „Търпението на Турция има предел“, подчерта Ердоган. \r\n \r\nПревод и редакция:", "date": "2019.08.05", "title": "„Анадолска агенция“: В Анкара се провеждат турско-американски преговори за Сирия"}
{"url": "http://www.focus-news.net/news/2019/08/05/2686842/bloomberg-kitayskite-vlasti-narediha-na-kompaniite-da-sprat-da-kupuvat-selskostopanska-produktsiya-ot-sasht.html", "text": "Правителството на Китай се разпореди държавните компании да спрат вноса на американска селскостопанска продукция на фона на новата ескалация на търговската война със САЩ, съобщава агенция  Bloomberg , като се позовава на свои източници. \r\nСпоред информацията на американската медия, китайските агропромишлени компании вече изпълнили това нареждане и вече очакват резултатите от търговските преговори между Вашингтон и Пекин. \r\nВ четвъртък президентът на САЩ Доналд Тръмп съобщи, че неговата страна ще въведе нови мита в размер на 10% от 1 септември върху китайски стоки на стойност 300 милиарда долара. Една от причините за този ход на американския държавен глава, по неговите думи, е, че Китай не е изпълнил своето обещание да увеличи покупките на селскостопанска продукция от САЩ. \r\nВашингтон и Пекин водят преговори за разрешаване на търговските спорове в течение на няколко месеца. През първата половина на май в американската столица се проведе 11-ия кръг от консултациите, но след това диалогът влезе в задънена улица. На 10 май САЩ въведоха допълнителни мита върху китайски стоки на стойност 200 милиарда долара, увеличавайки ставките от 10% на 25%. В началото на юни правителството на Китай предприе ответни мерки в отношение на повече от 5 хиляди товарни позиции на САЩ за 60 милиарда долара. \r\n \r\nПревод и редакция:", "date": "2019.08.05", "title": "Bloomberg: Китайските власти наредиха на компаниите да спрат да купуват селскостопанска продукция от САЩ"}
{"url": "http://www.focus-news.net/news/2019/08/05/2686838/dobrich-sluzhiteli-na-reda-shte-podpomagat-ekipite-na-oblastnata-direktsiya-po-bezopasnost-na-hranite-koito-zapochvat-proverki-po-zapovedta-za-umartvyavane-na-praseta.html", "text": "Служители на реда ще подпомагат екипите на Областната дирекция по безопасност на храните (ОДБХ), които започват проверки от днес. Това съобщи д-р Борислав Каменов, директор на ОДБХ и председател на Областната епизоотична комисия, която проведе заседание по-рано днес, предаде кореспондент на  Радио „Фокус” – Варна . Два екипа ще обиколят областта, за да проверят дали се спазва заповедта на областния управител всички прасета в задни дворове да бъдат заколени. В екипите ще участват представители на три служби от Областната дирекция по безопасност на храните в Добрич. Шофьорите на екипите ще изпълняват и ролята на дезинфектор, посочи д-р Каменов. Проверките ще започнат от територията на бившето военно летище в Добрич. Многократно в Дирекцията в добруджанския град са постъпвали сигнали, че там гражданин отглежда прасета. Данните са, че наброяват 30. Инспекциите ще продължат в района на най-големия свинекомплекс край село Козлодуйци. При установени нарушения ще бъдат издадени предписания. 48 часа след тяхното издаване, ако не бъдат спазени, животните ще бъдат умъртвявани и загробвани, като месото им няма да става за консумация, посочи д-р Борислав Каменов. \r\nЖулиета НИКОЛОВА", "date": "2019.08.05", "title": "Добрич: Служители на реда ще подпомагат екипите на Областната дирекция по безопасност на храните, които започват проверки по заповедта за умъртвяване на прасета"}
{"url": "http://www.focus-news.net/news/2019/08/05/2686845/afp-tramp-shte-napravi-obrashtenie-kam-natsiyata-sled-strelbite-v-sasht.html", "text": "Президентът на САЩ Доналд Тръмп ще направи обръщение към американските граждани след двете масови стрелби и създалите се спекулации, че неговата реторика е „част от проблема“, съобщава  AFP . \r\nВ събота сутринта 20 души бяха застреляни в магазин на веригата Walmart в град Ел Пасо, щата Тексас. Само 13 часа по-късно още девет души загинаха при стрелба извън бар в Дейтън, Охайо. \r\nТръмп отново ще влезе в ролята на утешител на нацията по време на речта си, която ще започне в 10:00 часа местно време (17:00 часа българско време). Президентът е срещал трудности с тази роля в миналото. \r\nНепосредствено след стрелбите Тръмп обяви, че „омразата няма място в нашата държава“, но също така посочи психическите заболявания като „виновник“ за трагедиите. \r\n„Тези хора за много, много сериозно психично болни“, каза президентът на САЩ, въпреки липсата на потвърждение от полицейските власти за наличието на психически проблеми у стрелците. \r\n„Това трябва да се спре. Това продължава с години, и години, и години в нашата държава“, добави Тръмп. \r\nВ Тексас ранените след инцидента са 26, а в Охайо, където стрелецът беше убит от полицията около 30 секунди след началото на стрелбата, са 27.", "date": "2019.08.05", "title": "AFP: Тръмп ще направи обръщение към нацията след стрелбите в САЩ"}
{"url": "http://www.focus-news.net/news/2019/08/05/2686848/vladimir-todorov-fondatsiya-godishni-nagradi-za-patna-bezopasnost-tryabva-da-ima-reglament-za-polzvaneto-na-elektricheskite-trotinetki-po-patishtata.html", "text": "Трябва да има регламент за ползването на електрическите тротинетки. Това каза Владимир Тодоров от Фондация „Годишни награди за пътна безопасност” в интервю за  Агенция „Фокус“ . „Според мен е пресилено да се иска регистрация и застраховка, защото застраховка би трябва да се иска само ако е превозно средство, което може да нанесе някакви сериозни вреди. Едно моторно превозно средство може да нанесе сериозни вреди и затова за него се иска застраховка. Една тротинетка нито може да счупи спирка, най-много този, който я управлява да падне от нея и да се самонарани“, обясни Тодоров. “За мен е по-резонно да искаме задължително да имат каски и да карат със светлоотразителни жилетки. Това е, което трябва да направи държавата, а не да въвежда регистрационни номера и застраховки“, допълни Владимир Тодоров. „Ако се сложат на тротинетките регистрационни номера означава, че те трябва да се прехвърлят през нотариус. Продажбата ще става през нотариус, което е абсурд. Това е още един аргумент защо не трябва да имат регистрационни номера, защото при покупко-продажба трябва нотариална сделка, а това е абсурд, нещо, което струва 200-300 лв. да минава през нотариус“, добави Тодоров.  \r\nВиолета СИМЕОНОВА \r\n Пълния текст на интервюто четете по-късно в „Мнение”", "date": "2019.08.05", "title": "Владимир Тодоров, Фондация „Годишни награди за пътна безопасност”: Трябва да има регламент за ползването на електрическите тротинетки по пътищата"}
{"url": "http://www.focus-news.net/news/2019/08/05/2686851/vili-tsekov-vodnospasitelna-sluzhba-varna-dannite-yami-i-martvoto-valnenie-sa-sred-osnovnite-opasnosti-koito-krie-moreto-prez-avgust.html", "text": "Дънните ями и мъртвото вълнение са сред основните опасности, които крие морето през август. Това коментира в интервю за  Радио „Фокус“ – Варна  Вили Цеков от Водноспасителната служба към Българския червен кръст в областта. По думите му август е един от най-рисковите месеци за ходене на море и за плуване. Причината е, че се появява така нареченото мъртво вълнение. По думите му на повърхността на водата нищо не се вижда, но отдолу вълната тегли и предизвиква невъзможност за връщане на къпещия се към брега. „Това вълнение се движи перпендикулярно към брега. Така че, ако някой случайно попадне в такава ситуация и усеща, че не може да излезе, трябва да плува успоредно, за да се отдалечи от този перпендикулярен поток“, обясни Вили Цеков. Той добави, че дънни ями се появяват вследствие на мъртвото вълнение. Характерното за тях, е че дори за един ден, на пет метра от брега може да се появи дънна яма, която да е висока колкото човешки бой. „Ако съответно човекът не може да плува, се появява паника, а паниката е най-опасното нещо, когато си във водата“, добави още представителят на Водноспасителната служба в града.  \r\nВили Цеков посочи още, че дънни ями могат да се очакват навсякъде, но един от най-опасните плажове в това отношение е „Кабакум“, както и пред курорта Камчия поради наличието на устието на реката там. „На Градския плаж в определени райони също се случва. Но аз съм забелязал добросъвестни спасители, които си проверяват всяка сутрин дъното на района за морски ями и съответно предупреждават плажуващите или ги обозначават с табели“, добави Вили Цеков. \r\nДиана СТОЕВА", "date": "2019.08.05", "title": "Вили Цеков, Водноспасителна служба – Варна: Дънните ями и мъртвото вълнение са сред основните опасности, които крие морето през август"}
{"url": "http://www.focus-news.net/news/2019/08/05/2686850/ramush-haradinay-v-kosovo-nyama-da-ima-darzhava-v-darzhavata-obshtnost-na-srabskite-obshtini.html", "text": "Председателят на „Алианса за бъдещето на Косово“ (ААК) Рамуш Харадинай и бивш премиер на най-младата балканска държава отново заяви в град Гниляне, че никой не трябва да си играе с промяна на границите на Балканите и предупреди, че това ще бъде много опасно, пише белградският ежедневник  Danas . \r\nТой подчерта, че в Косово не може да функционира държава в държавата, визирайки формирането на Общността на сръбските общини с изпълнителни правомощия. \r\nХарадинай беше в Гниляне по повод присъединяването на 244 младежи към неговата партия и в коментари си за оставката от поста министър-председател той каза, че актът е издигнал Косово  на по-високо ниво. \r\nНеотдавнашният премиер на Косово също посочи голямото значение на закона за Трепча, като посочи, че комбинатът ще донесе 500 милиона евро печалба в бюджета на страната. \r\nХарадинай е категоричен, че Трепча не може да бъде включена в диалога със Сърбия. „Не трябва да губим източника си на живот“, обясни той. \r\n \r\nПревод и редакция:", "date": "2019.08.05", "title": "Рамуш Харадинай: В Косово няма да има държава в държавата (Общност на сръбските общини)"}
{"url": "http://www.focus-news.net/news/2019/08/05/2686847/sport-viktoriya-tomova-zagubi-edna-pozitsiya-v-svetovnata-ranglista.html", "text": "Виктория Томова загуби една позиция в световната ранглиста и през новата седмица заема 176-то място. За последно първата ракета на България последно игра в турнира на червени кортове в  Прага, където серията ѝ от седем поредни победи бе прекъсната на четвъртфиналите. \r\nСесил Каратанчева губи две места в подреждането и се намира на 217-а позиция. Изабелла Шиникова регистрира регрес с една позиция до №222. Елица Костова е 239-а. \r\nВ „Топ 10“ има само една промяна. Арина Сабаленка, която загуби финала в Сан Хосе от Сайсай Джън , се изкачва с една позиция до номер девет, измествайки Серина Уилямс. \r\nНачело остава Ашли Барти, следвана от Наоми Осака и Каролина Плишкова. Симона Халеп, Кики Бертенс, Петра Квитова, Елина Свитолина, Слоун Стивънс, Сабаленка и Уилямс допълват първата десетка.", "date": "2019.08.05", "title": "Спорт: Виктория Томова загуби една позиция в световната ранглиста"}
{"url": "http://www.focus-news.net/news/2019/08/05/2686840/koha-ditore-kosovo-klyuchova-sedmitsa-za-predsrochnite-izbori-v-kosovo.html", "text": "Електронното издание на прищинския ежедневник  Koha Ditore  публикува статия, в която подчертава, че новата седмица е от ключово значение за разпускането на парламента и обявяването на дата за предсрочни парламентарни избори в Косово. \r\nПредседателят на законодателния орган Кадри Весели свика заседание на ръководството с една единствена точка в дневния ред - подготовка за провеждане на пленарна сесия за разпускане на парламента. \r\nВъпреки това, преди да бъде разпуснат парламента, Демократическата лига на Косово (ДЛК) призова за провеждането на заседание за гласуване за разпределението на еврофондовете. Средствата от тях са на стойност 90 млн. евро. „Не можем да допуснем отлагането на тези средства, само защото Косово имаше нелегитимна управляваща коалиция в продължение на две години“, заяви лидерът на парламентарната група на ДЛК Авдула Хоти. Той обаче не поясни дали други парламентарни партии ще подкрепят искането на партията. \r\n \r\n Тереза Герова", "date": "2019.08.05", "title": "Koha Ditore (Косово): Ключова седмица за предсрочните избори в Косово"}
{"url": "http://www.focus-news.net/news/2019/08/05/2686853/petar-iliev-nek-naselenieto-na-balgariya-ne-e-zastrasheno-po-nikakav-nachin-ot-lipsa-na-energiya.html", "text": "Населението на България не е застрашено по никакъв начин от липса на енергия. Това каза изпълнителният директор в оставка на Националната електрическа компания (НЕК) Петър Илиев, предаде репортер на  Агенция „Фокус“ . Петър Илиев каза, че перспективите за НЕК сега са много добри. \"Перспективите на НЕК са много добри. Над 30 млн. имаме печалба\", поясни той, като коментира, че няма лошо да изнасяме енергия, но това не трябва да ни ощетява. \"Няма лошо да изнасяме енергия, но не да субсидираме и да изнасяме - така намаляваме цената на тока в Румъния, Унгария и Гърция\", обясни Илиев. По думите му много малко електроенергия е отишла на социалния пазар, а ние все още изнасяме много пари и това е необратимо в момента. \"Всеки ден излизат 2 млн. лв. и ние нищо не можем да направим\", заяви Илиев.  \r\nТой каза, че се е стремил да работи в интересите на страната, но въпреки това е освободен от поста си и не е получил аргументи за това. \"Обади ми се Коен и ми съобщи, че съм освободен от Съвета на директорите и от поста изпълнителен директор\", добави той и каза, че винаги е считал, че е временно на този пост. \"Може би съм неудобен, защото казвам нещата, каквито са\", коментира той какви може би са мотивите да бъде освободен от поста изпълнителен директор. По думите му лошо e Комисията за определяне на цената на тока да се определя от Народното събрание. \"Не мога да приема, че Комисията определя цените на тока. Комисията трябва да изготви правила, по които да се определят цените за различните производители и това да бъде контролируемо\", добави Илиев. По думите му решенията, които взима Комисията, са трудни. \"Интересът на НЕК е да работим така - според мен НЕК може да плаща част от пенсиите в България \", каза той относно това какви са интересите на България.  \r\nПетър Илиев коментира и въпроса за АЕЦ \"Белене\", като каза, че България има интерес от тази централа и се очакват доста сериозни оферти от Русия и Китай.  \r\nНадежда ИВАНОВА", "date": "2019.08.05", "title": "Петър Илиев, НЕК: Населението на България не е застрашено по никакъв начин от липса на енергия"}
{"url": "http://www.focus-news.net/news/2019/08/05/2686852/nikola-gruevski-trevozhni-vesti-idvat-ot-rabotata-na-istoricheskata-komisiya-s-gartsiya.html", "text": "Осъденият бивш премиер на Македония Никола Груевски, който получи политическо убежище в Унгария излезе с нов статус във „Фейсбук“, където този път коментира работата на съвместната македонско-гръцка комисия по историческите и образователните въпроси, пише македонският  „Фокус“ . \r\n„Притеснителни вести от работата и отношението на комисията по историческите въпроси с Гърция... Председателят на гръцката комисия в една част обяснява на своята общественост, че от наша страна по отношение на договора, който подготвят, имат „врата без вратар“. Той казва: ...„Гръцката комисия не вижда предложение от другата страна, че част от днешната Северна Македония е наследник на историческата Македония от античността“... \r\nНа какво ли не е готова върхушката на тази власт, за да получи защита за извършените престъпления...“, написа Груевски. \r\n \r\nПревод и редакция:", "date": "2019.08.05", "title": "Никола Груевски: Тревожни вести идват от работата на историческата комисия с Гърция"}
{"url": "http://www.focus-news.net/news/2019/08/05/2686856/dobrich-25-000-leva-sa-otkradnati-ot-chasten-imot-v-selo-orlyak.html", "text": "25 000 лева са откраднати от частен имот в село Орляк. Това съобщиха от  ОДМВР - Добрич . Сигналът за кражбата е подаден на 2 август около 23.30 часа. По случая е образувано досъдебно производство.", "date": "2019.08.05", "title": "Добрич: 25 000 лева са откраднати от частен имот в село Орляк"}
{"url": "http://www.focus-news.net/news/2019/08/05/2686841/pazardzhik-dezinfektirat-se-glavni-patishta-i-mesta-za-otdih-v-oblastta-vav-vrazka-s-predpisani-merki-sreshtu-afrikanskata-chuma.html", "text": "Дезинфектират се главни пътища и места за отдих в област Пазарджик във връзка с  предписани мерки срещу африканската чума по свинете, съобщиха от пресцентъра на  Агенция „Пътна инфраструктура“ . Акцията тече в граничните райони, паркинги, отбивките за отдих около бензиностанциите, както и около други обекти, край които минава интензивен пътникопоток. Стриктно се спазват указанията на Министерството на земеделието, храните и горите и на Българската агенция за безопасност на храните за ограничаване разпространението на заболяването.", "date": "2019.08.05", "title": "Пазарджик: Дезинфектират се главни пътища и места за отдих в областта във връзка с предписани мерки срещу африканската чума"}
{"url": "http://www.focus-news.net/news/2019/08/05/2686855/blagoevgrad-kontsert-vyara-nadezhda-lyubov-shte-iznesat-detsata-ot-bansko.html", "text": "Школата по китара и Школата по народно пеене и народни инструменти към Общинска лятна програма „Детско лято”-2019г. с ръководител Марин Бърдарев, ви канят на съвместен концерт „ВЯРА, НАДЕЖДА, ЛЮБОВ”, на 16 август 2019г. от 18,30ч. в големия салон на читалище „Никола Вапцаров”, съобщиха от  Община Банско . \r\nВсяка година младият и талантлив учител по музика в НУ ”Св.Паисий Хилендарски”, кани утвърдили се и известни в музикалните среди гост-изпълнители, които заедно с децата от школите превръщат събитието в едно от най-чаканите и любими сред публиката в Банско. \r\nТози път водещ на концерта ще е Невена Цонева, вокал на „Ку-Ку бенд” в „Шоуто на Слави” и победител в първия български конкурс  „Мюзик айдъл”. \r\nНа барабаните ще бъде Венелин Венков, отново познат от „Ку-Ку бенд”, а на контрабас ще свири Валери Пастармаджиев, преподавател по компютърен ангажимент и контрабас в ЮЗУ „Неофит Рилски”-Благоевград и контрабасист в „Тhe Overalls rockabilly trio” София. Заповядайте.", "date": "2019.08.05", "title": "Благоевград: Концерт \"Вяра, Надежда, Любов\" ще изнесат  децата от Банско"}
{"url": "http://www.focus-news.net/news/2019/08/05/2686854/nkzhi-prekasnato-e-dvizhenieto-na-vlakovete-v-mezhdugarieto-levski-troyan-poradi-intsident-s-kamion-na-zhp-prelez.html", "text": "След поредно нарушение при преминаване през жп прелез е прекъснато движението на влаковете в междугарието Левски - Троян. Това съобщиха от пресцентъра на  Национална компания „Железопътна инфраструктура“ . В 10.00 часа тази сутрин на прелез в междугарието Дойранци - Левски, тежкотоварен автомобил преминава през съоръжението при редовно задействано автоматична прелезна сигнализация (светлинна и звукова сигнализация) и се сблъсква с пътнически влак, движещ се по направлението Ловеч - Левски. Вследствие на удара е дерайлирал локомотивът от влаковата композиция с една колоос. Водачът на товарния автомобил е пострадал.  \r\nНарушен е графикът на движение на влаковете между Левски и Троян. За пътниците по това направление е осигурен превоз с автобуси. \r\n Ръководствата на ДП „Национална компания „Железопътна инфраструктура” и „Холдинг БДЖ“ ЕАД призовават водачите на пътни превозни средства да спазват правилата за движение по пътищата. Всяко неспазване на Закона за движение по пътищата и преминаване при спуснати бариери или звукова и светлинна сигнализации, показващи приближаването на влак към прелеза, е риск за живота на водачите на превозните средства и техните спътници. Инциденти от този род нарушават графика за движение на влаковете, отнемат от личното време на пътниците, ползващи железопътен транспорт, и предизвикват значителни икономически загуби за НКЖИ и железопътните оператори .", "date": "2019.08.05", "title": "НКЖИ: Прекъснато е движението на влаковете в междугарието Левски - Троян поради инцидент с камион на жп прелез"}
{"url": "http://www.focus-news.net/news/2019/08/05/2686857/pleven-46-godishen-mazh-e-zaginal-sled-katastrofa-na-patya-byala-botevgrad-do-razklona-za-cherven-bryag.html", "text": "46-годишен мъж е загинал след катастрофа до разклона за гр. Червен бряг. Това съобщиха от  ОД МВР - Плевен . На 2 август на ПП I-3 Бяла - Ботевград в близост до разклона за гр. Червен бряг е настъпило ПТП между два леки автомобила. Единият от водачите, 46-годишен мъж, е бил откаран в болница, където по-късно е починал. Работата по изясняване на причините за катастрофата продължава в рамките на образуваното досъдебно производство.", "date": "2019.08.05", "title": "Плевен: 46-годишен мъж е загинал след катастрофа на пътя Бяла - Ботевград до разклона за Червен бряг"}
{"url": "http://www.focus-news.net/news/2019/08/05/2686860/agentsiya-i-radio-fokus-otpravyat-sledvashtata-zagadka-v-igrata-nezabravimoto-za-balgarskite-literaturni-shedyovri.html", "text": "Агенция и Радио „Фокус“ отправят следващата загадка в играта „Незабравимото“, целяща популяризиране на българските литературни шедьоври. През настоящата седмица поетичната извадка е представена от актьора Георги Мамалев: \r\n \r\nСвестните у нас считат за луди, \r\nглупецът вредом всеки почита: \r\n„Богат е“, казва, пък го не пита \r\nколко е души изгорил живи, \r\nсироти колко той е ограбил \r\nи пред олтарят бога измамил \r\nс молитви, с клетви, с думи лъжливи… \r\n \r\nОт кое литературно произведение е откъсът и кой е авторът? Отговорите ви очакваме на адрес: София, ул. „Султан тепе“ 8, на тел. 0882 802 802, както и на телефоните на „Фокус“ в цялата страна. Може да ни пишете на имейл: igra@focus-news.net и във „Фейсбук“ страницата ни. \r\nЖелаем ви успех!", "date": "2019.08.05", "title": "Агенция и Радио „Фокус“ отправят следващата загадка в играта „Незабравимото“ за българските литературни шедьоври"}
{"url": "http://www.focus-news.net/news/2019/08/05/2686858/blagoevgrad-6-godishno-momiche-e-postradalo-pri-katastrofa-na-patya-mezhdu-selata-gospodintsi-i-bukovo.html", "text": "На 3 август 2019 г. около 16.50 часа на пътя между с. Господинци и разклона за с. Буково,  Община Гоце Делчев, лек автомобил „Мицубиши Паджеро“ с 56-годишен водач от с. Попинци, общ. Панагюрище, на ляв завой излиза в дясно от пътното платно и се блъска в самокатастрофирал  лек автомобил „Мазда“, частично престояващ на асфалтовата настилка. При инцидента са пострадали: 36-годишният водач на лекия автомобил „Мазда“ от с.Триводици, общ. Стамболийски, който е получил болки в гръдния кош и 6-годишно момиче от с. Триводици, пътуващо в лекия автомобил „Мазда“, което е с фрактура на лява ръка. Пострадалите са настанени за лечение в МБАЛ-Гоце Делчев без опасност за живота. Пробата за наличие на алкохол в издишания въздух на водача на лекия автомобил „Мицубиши Паджеро“ е отрицателна.", "date": "2019.08.05", "title": "Благоевград: 6-годишно момиче е пострадало при катастрофа на пътя между селата Господинци и Буково"}
{"url": "http://www.focus-news.net/news/2019/08/05/2686849/blagoevgrad-20-000-lv-i-zlatni-nakiti-sa-otkradnati-ot-lek-avtomobil-v-gotse-delchev.html", "text": "20 000 лв. и златни накити са откраднати от лек автомобил в Гоце Делчев. Това съобщиха от  ОДМВР - Благоевград . Полицейски служители на РУ - Гоце Делчев работят по получен сигнал за извършена, за времето от 16.00 часа на 1 август 2019 г. до 15.30 часа на 2 август 2019 г., кражба на два ръчни часовника, златни накити и сумата от около 20 000 лв. от лек автомобил „Порше Кайен“, паркиран в гараж, прилежащ към частен дом в гр. Гоце Делчев. Стойността на нанесената щета е в процес на установяване. По случая е образувано досъдебно производство.", "date": "2019.08.05", "title": "Благоевград: 20 000 лв. и златни накити са откраднати от лек автомобил в Гоце Делчев"}
{"url": "http://www.focus-news.net/news/2019/08/05/2686863/dobrich-5-rasteniya-kanabis-sa-otkriti-v-chasten-imot-na-teritoriyata-na-grad-balchik.html", "text": "5 растения канабис са открити в частен имот на територията на град Балчик. Това съобщиха от  ОДМВР - Добрич . Растенията са намерени на 2 август при извършена проверка в имота в Балчик, обитаван от 64-годишна жена. В хода на проверката са установени 5 растения с височина от 80 см до 180 см. При извършения полеви тест, същите реагират на наркотичното вещество канабис с тегло на зелена тревна маса от 710 грама. По случая е образувано досъдебно производство.", "date": "2019.08.05", "title": "Добрич: 5 растения канабис са открити в частен имот на територията на град Балчик"}
{"url": "http://www.focus-news.net/news/2019/08/05/2686862/burgas-vazstanoveno-e-dvizhenieto-po-pat-ii-99-burgas-tsarevo-v-uchastaka-sozopol-primorsko.html", "text": "Възстановено е движението по път II-99 Бургас – Царево в участъка Созопол – Приморско. Това съобщиха от пресцентъра на  Агенция „Пътна инфраструктура“ .", "date": "2019.08.05", "title": "Бургас: Възстановено е движението по път II-99 Бургас – Царево в участъка Созопол – Приморско"}
{"url": "http://www.focus-news.net/news/2019/08/05/2686846/sotsiologat-andrey-raychev-politicheskiyat-sezon-ne-priklyuchi-ima-neochakvano-prodalzhenie.html", "text": "Политическият сезон не приключи, има неочаквано продължение. Това каза в интервю за  Агенция „Фокус“  социологът Андрей Райчев по повод края на политическия сезон. Той обясни, че в края на сезона са зададени два неочаквани сюжета – изтичането на данните от НАП и африканската чума. „Всички очакваха, че победата на евровота ще доведе до успокояване и ще даде възможност на ГЕРБ да направи няколко удара срещу БСП свързани с финансирането на партиите, които да затвърдят победата и да преминат към второ действие на драмата тази година. Това са местните избори през октомври“, каза Райчев. По думите му обаче в края на сезона страната е наводнена от  неуправляема ситуация. „Така че просто този сезон не приключва. Управляващите ще бъдат принудени да действат и през август. Трупат се неща, които наесен няма как да нямат своите последици. Говоря за чумата и масовото недоволство, особено в навечерието на кметски избори и второ с изключително сложния и не много понятен сюжет за властовата борба, който виждаме в изтичането на данните на НАП“, допълни още социологът.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.08.05", "title": "Социологът Андрей Райчев: Политическият сезон не приключи, има неочаквано продължение"}
{"url": "http://www.focus-news.net/news/2019/08/05/2686865/bchk-startira-kampaniya-v-podkrepa-na-detsa-postradali-pri-patni-intsidenti.html", "text": "Българският червен кръст стартира Втора национална благотворителна кампания в подкрепа на деца, пострадали при пътни инциденти. Това съобщиха от пресцентъра на  Българския червен кръст . Целта е в началото на новата учебна година, общественото внимание да бъде насочено към проблема с увеличаващия се детски пътен травматизъм и да се наберат финансови средства, с които да бъде подпомогнато лечението и възстановяването на най-невинните жертви на „войната“ по пътищата.  \r\nЗа съжаление статистиката е тревожна, броят им се увеличава драстично с всяка изминала година. Само за 2018 г. 35 деца загубиха живота си, а 1132 бяха ранени.   \r\nОт 5 август до 31 октомври 2019 г. със SMS на кратък номер 1255 може да бъде направено дарение от 1 лев за лечението на дете, пострадало при злополука на пътя.  \r\nОбединени от мотото „Да опазим децата на пътя“, членовете на Националния дарителски фонд на Български червен кръст за подпомагане на деца, пострадали при ПТП, стоят зад хуманната кауза вече 15 години. За този период успяхме да подкрепим финансово семействата на 757 пострадали деца. \r\nПартньори в Националната кампания са: МВР „Пътна полиция“, Министерство на здравеопазването, Министерство на транспорта, информационните технологии и съобщенията, Държавна агенция „Безопасност на движението по пътищата“, Съюз на българските автомобилисти, Националното сдружение на автобусните превозвачи в България, ЗК „Лев Инс“ АД, БНТ, БНР, Метромедиа, „Метрополитен“ ЕАД, „Кресли адвъртайзинг“.", "date": "2019.08.05", "title": "БЧК стартира кампания в подкрепа на деца, пострадали при пътни инциденти"}
{"url": "http://www.focus-news.net/news/2019/08/05/2686864/kyustendil-raznoobrazni-sportni-sabitiya-shte-se-provedat-prez-mesets-avgust-v-grada.html", "text": "Разнообразни спортни събития ще се проведат през месец август в града.Това съобщиха за  Радио „Фокус” – Кюстендил  от общинския отдел „Младежки дейности и спорт”. През този месец градът ще бъде домакин на автомобилно рали „Осогово, което ще се проведе на 24 и 25 август. Спортният календар включва открит турнир по снукър, състезание по планинско ориентиране „Осогово”, състезание по спортно ориентиране, Планиран е и традиционен поход до Мальовица, посветен на алпинистите Людмил Янков и Стоян Наков. Туристите от Кюстендил ще участват и в националните тържества и в изкачването на Черни връх. През месец август ще се проведе и тристранната туристическа среща край село Жеравино, където се събират границите на трите държави – България, Северна Македония и Сърбия. Всички спортно-туристически събития се подпомагат от бюджета на Община Кюстендил. \r\nВенцеслав ИЛЧЕВ", "date": "2019.08.05", "title": "Кюстендил: Разнообразни спортни събития ще се проведат през месец август в града"}
{"url": "http://www.focus-news.net/news/2019/08/05/2686866/andon-shavulev-boksov-klub-pirin-noviyat-boksov-ring-v-blagoevgrad-nyamashe-da-sashtestvuva-bez-podkrepata-na-kmeta-d-r-atanas-kambitov.html", "text": "Новият боксов ринг в Благоевград нямаше да съществува без подкрепата на кмета д-р Атанас Камбитов. Това каза за  Радио „Фокус“ - Пирин  отец Андон Шавулев, свещенослужител, президент и треньор на Боксов клуб „Пирин“. Той допълни, че именно кметът е и основната причина за съществуването на новата боксова зала в парк „Македония“. „Това е тренировъчен ринг, който е копие на ринга в залата на Кубрат Пулев. Единствено не знам каква е настилката там, но нашата настилка е много качествена и е с дебелина 4 см. Новата зала е за всички боксови клубове, само трябва да се разберат всички, които ще ползват залата за нейното почасово ползване. Нека да благодарим на кмета за това, а също така не бива да забравяме и че общинският боксов ринг, който е с олимпийски размери и на който се провеждат само официални състезания, също е придобит благодарение на кмета Камбитов“, коментира отец Шавулев. Той заяви, че много отдавна е имало нужда от една такава боксова зала и ръководството на Община Благоевград, в лицето на кмета, е откликнало и е бил поръчан ринга. По думите му още по време на предишния си мандат кметът д-р Атанас Камбитов е бил решил да се направи една такава обща зала за ползване от всички клубове. \r\nНатали СТЕФАНОВА", "date": "2019.08.05", "title": "Андон Шавулев, Боксов клуб „Пирин“: Новият боксов ринг в Благоевград нямаше да съществува без подкрепата на кмета д-р Атанас Камбитов"}
{"url": "http://www.focus-news.net/news/2019/08/05/2686859/sotsiologat-andrey-raychev-stabilnostta-na-kabineta-e-povishena-zaradi-dps.html", "text": "Стабилността на кабинета е повишена заради ДПС. Това каза в интервю за  Агенция „Фокус“  социологът Андрей Райчев по повод края на политическия сезон. „ДПС се стреми за сближаване с ГЕРБ и запазване на ГЕРБ до изборите, което донякъде съвпада и с периода на избирането на нов главен прокурор. В този смисъл стабилността е повишена. ДПС разбира се, ще пази стабилност до ноември със сигурност“, допълни още Райчев. По думите му стабилността като цяло не е различна  в сравнение с преди четири-пет месеца. „Отцепването на Волен Сидеров означава окончателно скарване между него и Каракачанов, между ВМРО и Атака, но не и нови отношения между Волен Сидеров и Бойко Борисов или нови между Каракачанов и Бойко Борисов. Не виждам кой знае каква разлика от това, което беше напролет и сега“, каза Райчев.  Той прогнозира и бурна политическа есен. „Местните избори са много вълнуващи за хората. Те са политически важни. Особено сблъсъка в София е важен. Те ще имат голямо политическо значение и преди да видим как ще свършат не можем да коментираме просто нищо“, допълни още Райчев.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.08.05", "title": "Социологът Андрей Райчев: Стабилността на кабинета е повишена заради ДПС"}
{"url": "http://www.focus-news.net/news/2019/08/05/2686872/lidiya-zhelezarova-do-kraya-na-avgust-se-ochakva-da-e-gotov-noviyat-pokriv-na-pazara-za-plodove-i-zelenchutsi-v-pleven.html", "text": "До края на август се очаква да е готов новият покрив на пазара за плодове и зеленчуци. Това каза за  Радио „Фокус“  Лидия Железарова, управител на фирмата, стопанисваща пазара в Плевен. ,,Вече тече подготовка за ремонтните дейности. От 12 август ще започне монтирането на новите поликарбонатни плоскости\", каза Лидия Железарова. Тя допълни, че срокът за завършване на обекта е два месеца, но той ще бъде приключен за по-кратко време. ,,До тогава търговците ще предлагат своята стока на организирания временен пазар на паркинга до сградата на Централния покрит пазар. Подмяната се наложи заради бедствието на 15 май миналата година, при което покривната конструкция над масите пострада сериозно\", каза още Лидия Железарова.  \r\nВиолета КРЪСТЕВА", "date": "2019.08.05", "title": "Лидия Железарова: До края на август се очаква да е готов новият покрив на пазара за плодове и зеленчуци в Плевен"}
{"url": "http://www.focus-news.net/news/2019/08/05/2686861/skopie-info-makedoniya-kolko-struva-pochivkata-v-albaniyai.html", "text": "Албания от година на година става все по-изкушаваща за македонците. И туристическите агенции потвърждават същото, предава македонското електронно издание  „Скопие инфо“ . Ниските цени и тюркоазеното море си казват своето. Македонците най-често отсядат в частни квартири, а туристическите агенции намират само транспорт. \r\nНай-ексклузивното място за почивка са Саранда и Ксамил, където цената на комплект с превоз и пълен пансион за шест дни варира от 275 евро през юли до 225 евро през първата половина на септември. \r\nТук са известните Валона и Велипоя. В Албания от година на година инвестира все повече и повече се инвестира в крайбрежния туризъм, а с това се увеличава и интересът на туристите, а цените са съвсем достъпни. \r\nСъобщава се, че по отношение на Гърция цените на напитки, кафе и храна в ресторантите са по-евтини и достигат до 30 процента. Повечето от чуждестранните туристи в Албания са от Румъния, Германия и Франция.  \r\nМедията пише, че кафе в западната им съседка струва около 60 леки или 25 денара  (бел. ред.: 0,50 евро) , а също толкова ще трябва да платите и за бутилка вода. Същата цена са и освежаващите напитки. Алкохолните питиета варират между 1 и 3 евро. Ако искате да закусите в хотела, ще ви струва между 300 до 500 леки или от 130 до 220 денара на човек  (бел. ред.: 2,48 – 4,13 евро) . Свежата риба в ресторант е от 5 до 10 евро на порция. Разбира се, ако отидете в Албания, трябва да опитате порция морска храна, която винаги е прясна и се доставя от местните рибари. Порция морска храна ще ви струва само 4 евро.  \r\nАко не сте любител на морските дарове и рибата, албанските ресторанти предлагат изключителна италианска кухня, пици и пасти, както и скара и други подобни. Голямата семейна пица е 4 евро, докато порция италианска паста – 4-6 евро.  \r\nСъс сигурност на всяко място в Албания можете да намерите бърза храна, гирос, хамбургер, тост, а цената не е повече от 1 евро. \r\nКилограм плодове, в зависимост от това какво искате да купите, струва между 45 и 90 денара  (бел. ред.: 0,74 и 1,49 евро) . Топка сладолед в курортите в Албания се продава за около 20 денара  (бел. ред.: 0,33 евро) .  \r\nНастаняването, в зависимост от това кое място и кой хотел изберете, както и в кой период на лятото планирате да отидете, варира от 25 евро на ден и нагоре за наемане на апартамент от средната класа.  \r\n \r\nПревод и редакция: Милослава АНГЕЛОВА", "date": "2019.08.05", "title": "„Скопие инфо“ (Македония): Колко струва почивката в Албания?"}
{"url": "http://www.focus-news.net/news/2019/08/05/2686873/vladimir-todorov-fondatsiya-godishni-nagradi-za-patna-bezopasnost-tryabva-da-se-stimulira-tozi-po-ekologichen-vid-pridvizhvane.html", "text": "Електрическите тротинетки са бъдещето. Това каза Владимир Тодоров от Фондация „Годишни награди за пътна безопасност” в интервю за  Агенция „Фокус“ . „В крайна сметка, ако ние искаме да имаме чисти и екологични градове с по-малко превозни средства, трябва да стимулираме тези видове придвижване“, обясни Тодоров. Според Владимир Тодоров даването под наем на електрическите тротинетки е много добра идея и тя трябва да се стимулира.  „Тя ще облекчи трафика, замърсяването, задръстването и има изключително много ползи. Освен това един актив, когато не се ползва, то е добре да се ползва от други, така че това е много добра идея да има такава възможност за наемане“, коментира Тодоров. \r\nВиолета СИМЕОНОВА  \r\n Пълния текст на интервюто четете по-късно в „Мнение”", "date": "2019.08.05", "title": "Владимир Тодоров, Фондация „Годишни награди за пътна безопасност”: Трябва да се стимулира този по-екологичен вид придвижване"}
{"url": "http://www.focus-news.net/news/2019/08/05/2686868/mika-zaykova-finansov-ekspert-veche-imame-okolo-20-000-25-000-bezrabotni-vsledstvie-na-afrikanskata-chuma-po-svinete.html", "text": "Вече имаме около 20 000 – 25 000 безработни вследствие на африканската чума по свинете. Това каза финансовият експерт Мика Зайкова в интервю за  Агенция \"Фокус\"  във връзка с икономическите последствия от възникналата кризисна ситуация с африканската чума по свинете. Тя коментира какви могат да бъдат последиците от създалата се вследствие на чумата безработица. „Нашата безработица вече не е 5 %. Второ: има шанс тези безработни да се увеличат и също да искат пари от осигурителната система, защото трябва да получават обезщетения  за безработица“, обясни експертът. Зайкова акцентира и върху ръста на цената на свинското месо. „Към момента той е между 7 и 10 %, но специалистите очакват свинското месо да се вдигне до 10, 20, 30 %. Вече ще започнат страните, наши контрагенти, които купуват свинско от нас, да казват, че не искат нашето свинско, колкото и да им обясняваме, че чумата не била вредна за човека. Само че хората вече се страхуват. Така че ще откажат договорите и то с право. Това е изключително голяма загуба“, обясни тя. Зайкова обърна внимание и на точните размери на загубата за страната ни вследствие на АЧС. „Изчислява на над 2 милиарда лева, но това не е крайната цифра, защото вече се говори за огнища в Южна България. А както каза еврокомисарят по здравеопазването, прехвърлим ли Балкана, цялото свиневъдство отива на кино“, коментира още тя.  \r\nТеодора ПАВЛОВА  \r\n Пълния текст на интервюто четете в „Мнение”", "date": "2019.08.05", "title": "Мика Зайкова, финансов експерт: Вече имаме около 20 000 – 25 000 безработни вследствие на африканската чума по свинете"}
{"url": "http://www.focus-news.net/news/2019/08/05/2686870/mvnr-na-rusiya-sasht-sa-grobokopachi-na-drsmo.html", "text": "Вината за прекратяването на съществуването на Договора за ликвидация на ракетите със среден и малък обсег (ДРСМО) е изцяло на Вашингтон. Това заяви в понеделник на брифинг заместник-министърът на външните работи на Русия Сергей Рябков, цитиран от  ТАСС . \r\n„Вината за това (прекратяване на съществуването на ДРСМО) е изцяло на американската страна. Именно САЩ станаха гробокопачи на договора. Те стартираха и завършиха процедурата по излизане от него. Междувременно Русия последователно и до последния момент се обявяваше за неговото запазване. Съответно, твърденията, каквито правят някои чуждестранни официални лица, както и отделни медии, че уж нашата страна също е излязла от договора и споделя отговорността с американците, са абсолютно некоректни“, заяви той. \r\n„Напротив, Русия направи всичко възможно за спасяването на ДРСМО“, подчерта Рябков. \r\nПо думите на дипломата, решението на САЩ да ликвидират договора е нанесло тежък удар по създаваната с десетилетия система за контрол над въоръженията. „Неизбежни са далекоидущите последствия за всички архитектури на международната сигурност“, добави заместник-външният министър на Русия. \r\nВашингтон така и не е предприел действия за отстраняване на нарушенията на своите задължения по ДРСМО, заяви Рябков. \r\n„Всъщност, именно САЩ така и не предприеха действия за отстраняване на техните нарушения по договора“, заяви той. \r\nКакто уточни Рябков, на първо място става въпрос за разполагане на сушата на пускови установки Mk-41, с които могат да се изстрелват ударни крилати ракети, което е забранено от договора. „Не бе направен никакъв напредък и по така наречените ракети-мишени, изстрелвани от американците от земята за тестване на своята система за ПРО (противоракетна отбрана), но аналогични по характеристики с балистическите РСМД. Същото се отнася и за използването от Пентагона на ударни безпилотни летателни апарати (БПЛА), които изцяло попадат под съдържащото се в договора определение „крилата ракета с наземно базиране“, посочи заместник-министърът. \r\nВсички следващи стъпки в областта на контрола върху оръжията трябва да се вземат предвид, включително ядрените и ракетните възможности на Франция и Великобритания, каза Рябков. \r\n„Със сигурност при всички по-нататъшни стъпки в областта на ядрено-ракетния контрол, при обсъждането на перспективите за различни формати на преговори, някои възможни хипотетични споразумения, ние ще настояваме в този процес да се вземат предвид съответните потенциали на Франция и Великобритания“. - каза дипломатът, отговаряйки на съответния въпрос на журналистите. \r\nСпоред Рябков, съобщенията, че Париж и Лондон не трупат сили и средства и са ги стабилизирали на някакво ниво, не променят руската позиция, тъй като със сключването на СТАРТ-3 през 2010 година Русия практически е стигнала до границата, „след която всякакви бъдещи стъпки в тази сфера са възможни само като се вземат предвид всички фактори, влияещи на стратегическата стабилност и потенциалите на всички държави, които разполагат със съответстващите възможности“ в ракетно-ядрената сфера. \r\n \r\n Участието на Китай в системата на контрол над въоръженията \r\n \r\nСАЩ трябва да отговорят на въпроса за участието на Китай в новата система за контрол на оръжията, каза Рябков, отговаряйки на въпроса дали е възможно да се сключи ново споразумение за системата за контрол над въоръженията, което да замени ДРСМО  на фона на отказа на Китай да участва в тези преговори. \r\n„По отношение на КНР внимателно записваме всички сигнали, които идват от Пекин. Обръщаме внимание на факта, че китайската страна заема много категорична позиция по този въпрос. Чухме какви предпочитания по този въпрос са изложени във Вашингтон, но какво да правим по-нататък с тези предпочитания и какво развитие е възможно тук - това е въпрос за Вашингтон, който инициира цялата дискусия“, каза Рябков. \r\n \r\n Продължаване на диалога с Вашингтон \r\n \r\nРуско-американският диалог за контрол върху оръжията трябва да бъде продължен, каза Рябков. \r\n„Все още сме отворени за равноправен и констуктивен диалог със САЩ по темата за ДРСМО и други въпроси на стратегическата стабилност на основата на взаимно уважение и взаимно отчитане на интересите“, заяви дипломатът. „Възобновеният на 17 юли в Женева в междуведомствен формат руско-американски консултационен процес по проблемите на контрола над въоръженията с акцент върху техния ракетно-ядрен компонент трябва да бъде продължен“. \r\n \r\n Обсъждане на по-широко споразумение \r\n \r\nРусия, отбеляза Рябков, е готова да обсъди сключването на по-широко споразумение за ядрените оръжия, но призова за отказ от лозунгите и разговаряне по същество. \r\n„Що се отнася до предложението за сключване на по-широко споразумение, ние сме готови за диалога и никога не го отказваме, но за да бъде диалогът съществен, трябва да говорим по същество, а не с лозунги, както се случва сега от американската страна“, подчерта той. \r\n \r\n Мерки за сигурност \r\n \r\nРябков каза още, че Русия ще предприеме изчерпателни мерки, за да осигури собствената си сигурност във връзка с излизането на САЩ от ДРСМО. \r\n„Пред новите заплахи, породени от САЩ, разбира се, ще предприемем всеобхватни мерки, за да гарантираме собствената си сигурност“, каза той. \r\nРябков добави, че Русия няма да разположи наземни ракети със среден и малък обсег в Европа или други региони, докато там не се появят американски въоръжения от този клас. \r\n\"Призоваваме Вашингтон да прояви отговорност и по примера на Русия да се откаже от разполагането на системи със среден и по-малък обсег, създадени от американците, за които се говори активно в Пентагона“, заяви заместник-министърът на външните работи на Русия. \r\n \r\n Разработването на ракети със среден обсег в САЩ \r\n \r\nРазработката на ракети със среден обсег в САЩ, каза Рябков, е в напреднал стадий. \r\n“В САЩ разработката на нови средства със среден обсег са в напреднал стадий. Номенклатурата на тези средства е известна, тя може да се намери на открити сайтове“, отбеляза той. \r\n \r\n Удължаване на СТАРТ \r\n \r\nДоговорът за стратегическо намаляване на настъпателните въоръженията (СТАРТ-3) може да бъде продължен за по-кратък срок, като юридически това е възможно, заяви заместник-министърът на външните работи на Русия. \r\n\"Би било още по-сериозен удар за международната система за сигурност, ако СТАРТ не може да бъде удължен за периода след 5 февруари 2021 г. Подновяването е възможно не само за пет години, но и за по-кратък период. Правната техника го позволява“, каза той.  \r\n \r\nПревод и редакция:", "date": "2019.08.05", "title": "МВнР на Русия: САЩ са гробокопачи на ДРСМО"}
{"url": "http://www.focus-news.net/news/2019/08/05/2686874/sport-manchestar-yunayted-otvarli-predlozhenie-na-real-madrid-za-pogba.html", "text": "Евентуалният трансфер на Пол Погба в Реал Мадрид изглежда все по-трудно осъществим. Според \"Таймс\" \"червените дяволи\" са отхвърлили оферта в размер на 27.4 милиона паунда плюс Хамес Родгригес за французина. Клубът от \"Олд Трафорд\" е поставил цена в размер на 150 милиона паунда и не смята да отстъпва от нея. Реал обаче така и не се доближава до тази сума. Мениджърът на Манчестър Юнайтед Оле Гунар Солскяер вече заяви, че е уверен в това, че Погба ще остане в отбора и през следващия сезон и по всичко изглежда, че ще се случи точно това. От \"Сантиаго Бернабеу\" междувременно се насочиха към полузащитника на Аякс Дони ван де Беек, който е алтернативния вариант за халфовата линия на Зинедин Зидан.", "date": "2019.08.05", "title": "Спорт: Манчестър Юнайтед отвърли предложение на Реал Мадрид за Погба"}
{"url": "http://www.focus-news.net/news/2019/08/05/2686869/kommersant-v-sarbiya-bushuva-skandal-s-podslushvane-na-polititsi-zamesiha-i-ruskite-spetssluzhbi-v-nego.html", "text": "В Сърбия бушува скандал около подслушването на високопоставени политици и служители, в който обвиниха в участие и спецслужбите на Москва, отбелязва електронното издание на руския вестник  „Коммерсант“ . \r\nВ отговор на обвиненията, отправени от опозицията за шпиониране на политически противници, президентът на западната ни съседка Александър Вучич обяви, че е бил жертва на незаконно подслушване повече от 20 години. Русия също бе косвено замесена в скандала: оказа се, че в средата на 2000 г. някой тайно е подслушвал телефонните разговори на тогавашния посланик на Сърбия и Черна гора в Москва.  \r\nВучич направи сензационни признания в края на миналата седмица. В обширно интервю за телевизия Pink , той обяви, че „от 24 години, с малки интервали“, той е бил следен, а разговорите му - подслушвани. Според президента на Сърбия всичко е започнало през 1995 г. по заповед на тогавашния директор на Службата за национална сигурност Йовица Станишич, издадена без решение на съда. След падането на режима на Милошевич през 2000 г. Вучич е бил подслушван със санкция от страна на съда. И от 2007 до 2012 г., преди Сръбската прогресивна партия на Вучич да дойде на власт, той е бил наблюдаван, съгласно думите му - „умно“: следени са дипломати, включително от Русия, с които той, като лидер на опозицията, е разговарял. В потвърждение на думите си Александър Вучич прочете откъси от документи на сръбската контраразузнавателна агенция (БИА). На всички тях има печат „строго секретно“. \r\nРазкритията на Вучич бяха направени в отговор на обвиненията от страна на опозицията за незаконно подслушване. \r\nВ края на юли лидерът на опозиционния „Съюз за Сърбия“ Драган Джилас заяви, че от септември 2018 г. е получил материали от  полицаи, потвърждаващи наблюдение и подслушване на членове на политическите власти извън властта. Тогава бившият президент на Сърбия, а сега лидер на опозиционната Социалдемократическа партия Борис Тадич обеща да заведе дело срещу Александър Вучич за това, че уж е организирал подслушването на разговорите на Тадич по време на неговото управление. В потвърждение на обвинението Тадич се позова на признанието на лидера на сръбските радикали Воислав Шешел, който дълги години беше партиен шеф на Вучич. \r\nСлед интервюто на Вучич за Pink, опозицията го обвини в незаконно разкриване на документи, съдържащи държавна тайна. \r\nА Борис Тадич, цитирайки доклади от тайната полиция и слушайки разговорите на дипломати, заяви, че Александър Вучич „наруши всички дипломатически правила и Виенската конвенция, постави под въпрос законността на Службата за държавна сигурност и международното положение на Сърбия\". Министърът на на вътрешните работи Небойша Стефанович отговори, че президентът, както и правителството и парламентът имат право да разсекретяват документите. \r\nЕксперти потвърдиха за изданието, че държавният глава на Сърбия има подобно право, но подчертават, че за ползването от него следва да се спазва определена процедура. Трябва да се зачеркне „строго секретно“ и вместо него да се напише с главни букви „некласифициран“ , конкретизира се датата на промяна на описанието, основанието и името на лицето, което е взело решението. Няма нищо подобно на документите, показани от Вучич в ефир. \r\nРусия също беше замесена в скандала, разразил се в Сърбия. В интервюто за Pink Александър Вучич направи поредната си интересна изповед. Според него в средата на 2000 г. телефонните разговори на тогавашния посланик на Сърбия и Черна гора в Москва Милан Росен са били подслушвани тайно по указание на сръбските власти. Президент тогава е Борис Тадич. \r\nАудиозаписи и преписи от телефонни разговори на бившия посланик на Сърбия и Черна гора в Руската федерация, сега съветник на черногорския президент, споменат от Вучич, се отнасят за периода 2005-2006 г. Те са изложени от известно време от портала IN4S, който има репутация на пламенен противник на черногорските власти и рупор на сръбските специални служби. \r\nСлед публикуването на тези записи мнозина в Черна гора и в Сърбия започнаха да говорят, че подслушането на посланика е дело на руските специални служби. Експертите обаче забелязаха, че дешифрирането на разговорите, проведени на руски език от бившия посланик, е ясно извършено от човек, за когото руският не е роден. Освен това коментарите на самия портал не оставят съмнение, че основната цел на публикацията е да дискредитира черногорския референдум за независимост през 2006 г., който Русия призна. Александър Вучич също обърна внимание на това, като директно заяви, че Русия трудно би могла да бъде заинтересована от публикуването на разговорите на бившия посланик на Сърбия и Черна гора в Москва. \r\n \r\n Тереза Герова", "date": "2019.08.05", "title": "„Коммерсант“: В Сърбия бушува скандал с подслушване на политици, замесиха и руските спецслужби в него"}
{"url": "http://www.focus-news.net/news/2019/08/05/2686867/daily-sabah-zashto-ankara-othvarli-predlozhenieto-na-vashington-za-severna-siriya.html", "text": "Между Турция и САЩ се водят преговори по отношение на предложената  зона за сигурност в Северна Сирия, отбелязва  Daily Sabah . \r\nНаблюдава се засилена активност по този въпрос. Миналия месец Русия направи първите доставки на системата за противовъздушна отбрана С-400 за Турция, което подхрани напрежението между Вашингтон и Анкара. Първоначалният контакт между двамата съюзници от НАТО се случи чрез разговор между турския министър на отбраната Хулуси Акар и американският му колега, който даде съгласие за посещение на делегация на Вашингтон в Анкара за провеждане на преговори. В същия телефонен разговор Акар повдигна друг въпрос – той изрази намерението на страната си да започне нова операция в Северна Сирия. Разместването на турските войски до южната граница на страната накара американските служители да вземат сериозно думите на Акар. \r\nДжеймс Джефри, специалният представител на президента на САЩ Доналд Тръмп в Сирия, пристигна в турската столица няколко дни по-късно, но разговорите не се оказаха много успешни, тъй като американците представиха исканията на терористичната организация „Работническа партия на Кюрдистан“ (ПКК)/Народни отряди за самоотбрана (YPG) като свои собствени, обяснява изданието. \r\nТурция иска да създаде 30-километрова зона за сигурност в Сирия, за да гарантира безопасността на границите си. Но тя очаква и да контролира тази област. Джефри от своя страна заяви, че дълбочината на зоната за сигурност трябва да варира между пет и 15 километра. Той добави, че САЩ ще контролират района чрез съвместни патрули с турските си колеги. \r\nТурците отхвърлиха предложенията на Джефри по две причини. Първият проблем е свързан с предлаганата дълбочина на зоната за сигурност. Турция изрази недоволство и от идеята за съвместни патрули. И по-рано САЩ предложиха да проведат съвместни патрулни мисии в Манбидж, което турците приеха, без всъщност да предприемат конкретни стъпки. Съвместният патрул всъщност бе ограничен до границите на Манбидж. След завръщането си в САЩ Джефри заяви, че Вашингтон ще продължи да подкрепя ПКК/YPG, които допринесоха в борбата срещу „Ислямска държава“.По-късно Хулуси Акар обяви, че военна делегация ще посети Анкара във връзка със зоната за сигурност. \r\nХами Аксой, говорителят на министерството на външните работи, добави, че Турция ще установи едностранно зоната, само ако не успее да се споразумее за нея със САЩ.  \r\nИзточници твърдят, че предстоящата среща между турските и американските военни е изключително важна. Не беше постигнат напредък в разговорите с Джефри, който според турците е бил извън своята компетентност и не бил осведомен по ключови въпроси. Анкара вярва, че може да постигне окончателно решение, заедно със САЩ, за да се създаде зона за сигурност в Северна Сирия след преговори между военните представители на двете страни. \r\nКакво ще се случи, ако разговорите със САЩ се окажат безрезултатни? \r\nСъветът по национална сигурност на Турция разпространи писмено изявление миналата седмица, определящо зоната за сигурност в Северна Сирия като „коридор на мира“. Попитани защо Анкара иска да преименува зоната, източници близки до преговорите между Анкара и Вашингтон заявиха: „Ще създадем зона за сигурност заедно със САЩ“. \r\nВ противен случай Турция ще предприеме едностранни действия в посока изпълнение на намеренията си.  \r\n \r\n Тереза Герова", "date": "2019.08.05", "title": "Daily Sabah: Защо Анкара отхвърли предложението на Вашингтон за Северна Сирия"}
{"url": "http://www.focus-news.net/news/2019/08/05/2686877/pernik-kragovoto-krastovishte-v-kv-iztok-shte-bade-pusnato-v-eksploatatsiya-prez-mesets-oktomvri.html", "text": "Строежът на кръстовището с кръгово движение в кв. „Изток“, микрорайон „Ладовица“ протича по график. Това съобщиха от пресцентъра на  Община Перник . Пътното съоръжение ще бъде пуснато в експлоатация през месец октомври. Това стана ясно на проведена на място днес среща между кмета на Перник д-р Вяра Церовска, кмета на кв. „Изток“ инж. Емил Костадинов, главния инженер на Община Перник Богомил Алексов и представители на фирмата изпълнител. Обектът е разделен на три етапа, като в момента се изпълнява първият, който до края на месец август трябва да бъде приключен.  \r\nСпешно са премахнати кабели на ЧЕЗ Електроразпределение, които са били извън обхвата на трасето. Отстранен е и проблемът със завиряването при обилни валежи на участъка под мостовете при пътния възел на бул. „Юрий Гагарин“ със скоростната магистрала. При строежа на газопровод през 2002 г. са били прекъснати оттоците за дъждовна вода, което предизвикваше наводнения по трасето, като комуникацията вече е възстановена.", "date": "2019.08.05", "title": "Перник: Кръговото кръстовище в кв. „Изток“ ще бъде пуснато в експлоатация през месец октомври"}
{"url": "http://www.focus-news.net/news/2019/08/05/2686875/prof-mihail-konstantinov-ne-namiram-osobeni-promeni-v-stabilnostta-na-mnozinstvoto-i-na-kabineta.html", "text": "Не намирам особени промени в стабилността на мнозинството и на кабинета. Това каза в интервю за  Агенция „Фокус“  политическият анализатор проф. Михаил Константинов. Той коментира и отношенията в малката коалиция. По думите му патриотичните формации са неотменна част от българския политически пейзаж. „Ако техните ръководители имат достатъчно разум, имат бъдеще. Ако не, ще се разпаднат“, коментира проф. Константинов. По отношение на БСП, професорът заяви, че партията се опитва да бъде опонент на управлението. „Доколко е успешно е друг въпрос. Всичко ще бъде проверено на 27 октомври и на 3 ноември тази година“, посочи още политическият анализатор. Проф. Константинов обобщи и политическата сесия. „Като че ли имаше малко повече скандали от обикновеното, но в общи линии това беше една нормална парламентарна сесия“, каза още проф. Михаил Константинов.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.08.05", "title": "Проф. Михаил Константинов: Не намирам особени промени в стабилността на мнозинството и на кабинета"}
{"url": "http://www.focus-news.net/news/2019/08/05/2686876/kandidatstvaneto-po-programa-evropa-2020-na-stolichna-obshtina-e-ot-3-septemvri-do-3-oktomvri-2019-g.html", "text": "Съгласно решение № 419 от 11.07.2019 г. на Столичния общински съвет, срокът за подаване на проектните предложения на кандидатите по Програма „Европа“ за 2020 г. ще бъде от 3 септември 2019 г. до 3 октомври 2019 г. Това съобщиха от пресцентъра на  Столична община . Проектните предложения ще се подават само по електронен път на интернет страницата на Програма „Европа“ www.evropa-so.bg.  \r\nНеобходимите за попълване документи, насоките за кандидатстване и  методиката за оценка и класиране на подадените проектни предложения вече са достъпни на сайта на Програма „Европа“ в рубрика „Кандидатствай тук“ и всички потенциални бенефициенти могат да се запознаят с тях и да се подготвят за участие в кандидатстването. \r\nНе по-късно от 15 дни преди изтичане на крайния срок за набиране на проектните предложения ще се проведат информационни дни, по време на които ще бъде предоставена възможност за разяснения по процедурата за кандидатстване. Информация за датата и мястото на провеждане на информационните дни ще бъде публикувана своевременно на сайта на Програма „Европа“ www.evropa-so.bg.", "date": "2019.08.05", "title": "Кандидатстването по Програма „Европа“ 2020 на Столична община е от 3 септември до 3 октомври 2019 г."}
{"url": "http://www.focus-news.net/news/2019/08/05/2686878/petar-iliev-uveri-che-ostavya-nek-v-mnogo-dobro-sastoyanie-obzor.html", "text": "В петък Българският енергиен холдинг съобщи, че ще има промяна в ръководството на „Национална електрическа компания“ (НЕК). С решение на Съвета на директорите беше извършена промяна в ръководния състав на „Национална електрическа компания“ ЕАД, като на мястото на Петър Илиев, като член на СД и изпълнителен директор, застава Иван Йончев. Иван Йончев е заемал длъжностите изпълнителен директор, зам.- изпълнителен директор, както и ръководител отдел „Правен“ в „Български Енергиен Холдинг” ЕАД. От 2014 г. Иван Йончев е член на Съвета на директорите на „АЕЦ Козлодуй“ ЕАД. \r\nВ понеделник от „Националната електрическа компания“ проведоха пресконференция, на която се изказа освободеният от поста изпълнителен директор Петър Илиев. Той заяви, че оставя компанията в много добро финансово състояние и коментира, че отстраняването му е в резултат на това, че има много недоволни от неговата честност и работа в интерес на гражданите. Оказва се, че върху Петър Илиев са се опитали да окажат натиск различни институции, но по думите му той не се е поддал на този натиск. Според него подобни действия застрашават и националната сигурност, тъй като да блокираш свободния пазар на електроенергия не е особено трудно и струва „само 140 хил. лв.“ Целта на бившия изпълнителен директор на НЕК Петър Илиев е била да ограничи напразното изнасяне на електроенергия и съответно пари от България, защото по този начин намаляваме цената на тока в държави като Румъния, Унгария и Гърция. Той не е против да се изнася електроенергия, а е против при изнасянето и да се изнасят и едни пари, които биха били в полза на България. По време на изявлението беше изяснено, че цената, която КЕВР определя е около 100 лева, а при нас тя е 3 пъти по висока. Според Петър Илиев това е така, защото няма правила на пазара и всеки продава на себе си, а реално в България има дори излишен ток, който ние не използваме, и въпреки това страдаме от липса на ток.  \r\nЗасегнат бе и въпросът за АЕЦ „Белене“, който вече от месеци се върти в общественото пространство. Петър Илиев поясни, че се очаква да има много сериозни оферти от Русия и Китай, но все още нищо не е окончателно, а се очаква и по-малки инвеститори да се включат, но няма яснота по въпроса.  \r\nНа пресконференцията стана ясно, че всъщност Петър Илиев е разбрал за освобождаването от поста си чрез обаждане по телефона, докато е бил на почивка. След това не са му били дадени аргументи за това действие и той може само да предполага защо се е случило. По думите му позицията на този пост е временна и той го е осъзнавал. Илиев увери, че въпреки последните събития, населението на България не е застрашено от липса на ток и перспективите за НЕК са много добри.  \r\nНадежда ИВАНОВА", "date": "2019.08.05", "title": "Петър Илиев увери, че оставя НЕК в много добро състояние (ОБЗОР)"}
{"url": "http://www.focus-news.net/news/2019/08/05/2686881/ombudsmanat-maya-manolova-i-meditsinskata-sestra-maya-ilieva-shte-dadat-brifing.html", "text": "Омбудсманът Мая Манолова и медицинската сестра Мая Илиева ще дадат брифинг днес от 14.00 часа в институцията на омбудсмана на ул. \"Георг Вашингтон\" 22 във връзка с дисциплинарното уволнение на Илиева. Това съобщиха от пресофиса на  омбудсмана .", "date": "2019.08.05", "title": "Омбудсманът Мая Манолова и медицинската сестра Мая Илиева ще дадат брифинг"}
{"url": "http://www.focus-news.net/news/2019/08/05/2686883/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.08.05", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/08/05/2686880/lokalno-makedoniya-uvelichava-se-broyat-na-noshtuvkite-na-posetiteli-ot-severna-makedoniya-v-solun.html", "text": "Броят на нощувките в Солун се е увеличил с 3,01% за посетители от Република Северна Македония през първата половина на годината в сравнение с миналата година, според данни на Асоциацията на хотелите в Солун, предава македонското електронно издание  „Локално“ . Медията пише, че страната е сред първите 20 с най-голям брой нощувки, като през 2019 г. от 16-то спада до 17-то място, но броят им се е увеличил, от 8 404 нощувки миналата година до 8 657 за тази през първите шест месеца, съобщава кореспондентът на МИА от Атина.  \r\nСъобщава се, че туристи те от Република Северна Македония представляват 0,79% от общия брой нощувки в Солун, а страната се намира на 22-ро място в списък от 25 държави с най-голям ръст спрямо миналата година. \r\nПо отношение на общия брой през първите шест месеца на годината е имало намаление от 16 486, от 1 115 581 през същия период, а сега броят на нощувките е 1 099 095.   \r\nНа първо място в списъка на посетителите от чужбина за втора поредна година е Израел с увеличение на нощувките със 7.88%. След това са Кипър, Германия и САЩ. \r\n„Локално“ съобщава, че от страните в региона България има най-голям брой нощувки и е на шесто място, Сърбия и Черна гора, които са включени в същата графа, са на 11-то място, а Албания – на 13-то място.  \r\nСъюза на хотелиерите в Солун коментира, че е забележимо значителното увеличение на броя на нощувките на гражданите от Афганистан и други азиатски страни.  \r\n„Бежанци и мигранти, настанени в хотели в Солун, които участваха в програмите на Международната организация по миграция. Общият им брой е 24 373 нощувки, които оказват влияние върху картината за нощувки в Солун“, съобщават от Съюза, цитирани от медията.  \r\nРезултатите показват, че вътрешните посетители са намалели с 4,54%, което, според съюза, се дължи на европейските и местните избори през май и юни. \r\nДанните от проучванията, проведено на месечна основа от „GBR Consulting“ за Съюза на хотелиерите в Солун показват, че през първата половина на 2019 г. се наблюдава увеличение от 2,6 на сто за средната цена на стаята и увеличение от 1,8 на сто за приходите от които възлизат на 50,33 евро.  \r\nВъпреки това, в сравнение с десет други европейски града със същия размер (Антверпен, Бирмингам, Кьолн, Дюселдорф, Единбург, Глазгоу, Будапеща, Хамбург, Манчестър, Залцбург), Солун остава на последната си позиция по отношение на изпълнението, средната цена на стаята, но също и за приходите от свободни стаи, предава медията, позовавайки се на информацията на Съюза. \r\nПревод и редакция: Милослава АНГЕЛОВА", "date": "2019.08.05", "title": "„Локално“ (Македония): Увеличава се броят на нощувките на посетители от Северна Македония в Солун"}
{"url": "http://www.focus-news.net/news/2019/08/05/2686879/afp-pakistan-osadi-nezakonnite-deystviya-na-indiya-v-kashmir.html", "text": "Властите на Пакистан осъдиха решението на Индия да отмени специалния статут на Кашмир, определяйки го като „незаконно“, и намеквайки, че това е международно призната спорна територия, предава  AFP . \r\n„Никаква едностранна стъпка от правителството на Индия не може да промени този статут... Като страна по международен спор, Пакистан ще използва всички възможни средства за противодействие на незаконните стъпки\", се казва в изявление на външното министерство в Исламабад. \r\nТой добави, че този ход, който страната му „категорично отхвърля и осъжда\", „никога няма да бъде приемлив за хората от Джаму и Кашмир и Пакистан\". \r\n \r\n Тереза Герова", "date": "2019.08.05", "title": "AFP: Пакистан осъди „незаконните“ действия на Индия в Кашмир"}
{"url": "http://www.focus-news.net/news/2019/08/05/2686882/beta-sarbiya-sarbiya-prodade-samohodni-gaubitsi-na-kipar-montazhat-im-zavarshva-prez-avgust.html", "text": "Компанията Jugoimport SDPR ще завърши монтажа на първата батарея от шест самоходни гаубици Nora B-52 за въоръжените сили на Кипър през август, като това е първият случай на износ на сръбска военна продукция в страна-членка на Европейския съюз, предава агенция  Beta . \r\nСръбската медия цитира порталът balkansec.net, който твърди, че в Кипър ще бъдат доставени общо 24 гаубици Nora B-52 калибър 155 мм заедно с осем бронирани машини „Милош“, предназначени за артилерийско разузнаване, наблюдение и командване (по две машини за всяка батарея). \r\nКипър ще стане и първата чужда страна, която използва сръбската бронетанкова техника „Милош“. \r\n„Източникът каза, че става въпрос за сделка, която е на стойност около 50 млн. евро в обем, който е един от най-големите договори за износ на бойни системи, подписани от сръбската военна индустрия. Кипър по този начин ще бъде изравнен със Съюза на Мианмар по отношение на броя на тези гаубици, който досега е бил най-големият единствен потребител на Nora B-52 с 24 оръдия“, се казва в портала. \r\nДобавя се, че това е само продължение на изноза на артилерийски оръдия от Сърбия за Кипър, тъй като през 1978 година Гърция е закупила за нуждите на островната държава от бивша Югославия 24 многостволни ракети „Пламък“, докато през 1984 година Никозия директно е уговорила набавката на 72 гаубици M-56, калибър 105 мм. \r\nПорталът припомня, че произходът на проекта Nora B-52 датира от 80-те години на XX век, когато е започнало разработването на гаубиците от тогавашния Военно-технически институт в Белград и че след войните в бивша Югославия първият чуждестранен купувач е бил Съюзът на Мианмар. \r\nПрез 2002 г. тази страна сключва договор за закупуването на 24 оръжия, въведени във въоръжение през последното десетилетие, започвайки от 2006 г. \r\nСлед това Кения поръчва една батарея от шест гаубици, а в периода от 2013 до 2016 година Бангладеш купува дивизион от 18 Nora-B52. \r\nДосега е направена една батерия от шест гаубици за сръбските въоръжени сили, която тази година беше въведена във въоръжението на Смесената артилерийска бригада в Ниш. \r\nNora B-52 е самоходна артилерийска гаубица с калибър 155 мм и има обсег 41 км. Тя разполага с екипаж от пет члена. Оръдието има скорост на стрелбата от четири снаряда в минута, използвайки автоматично зареждащо устройство. \r\n \r\nПревод и редакция:", "date": "2019.08.05", "title": "Beta (Сърбия): Сърбия продаде самоходни гаубици на Кипър, монтажът им завършва през август"}
{"url": "http://www.focus-news.net/news/2019/08/05/2686884/komisar-petar-enchev-odmvr-pleven-posleditsite-ot-buryata-v-sabota-byaha-ovladyani-ot-kolegite-ot-rsbzn.html", "text": "Последиците от бурята в събота бяха овладяни от колегите от РСБЗН. Това каза за  Радио „Фокус“  Комисар Петър Енчев, заместник-директор и началник на отдел „Криминална полиция“ на ОДМВР - Плевен. ,,Бурята не бе така фрапираща като тази от 15 май 2018 г. Улиците в града бяха отводнени, а колегите от РСБЗН оказаха активно съдействие при събирането на паднали клони\", каза комисар Петър Енчев. \r\nВиолета КРЪСТЕВА", "date": "2019.08.05", "title": "Комисар Петър Енчев, ОДМВР - Плевен: Последиците от бурята в събота бяха овладяни от колегите от РСБЗН"}
{"url": "http://www.focus-news.net/news/2019/08/05/2686885/pregled-na-mezhdunarodnite-novini-do-13-chasa-agentsiya-fokus.html", "text": "След като българска комисия призова за провеждане на извънредно заседание, за да търси решение на съвместното почитане на  „спорния“ революционер Гоце Делчев, проф. Драги Георгиев, председателят на македонската страна на комисията по исторически въпроси, оцени поканата като призив за дуел, отбелязва скопското електронно издание  „Фактор“  . \r\nСъответното проф. Георгиев заяви в интервю за местната „ТВ 24“, като подчерта, че подобно заседание е „контрапродуктивно“ и поради тази причина няма да приеме отправената покана за участие в него. \r\nТой добави, че за двете страни е по-важно да се съсредоточат върху делото на Гоце Делчев, а не върху произхода му. Съгласно думите на професора, ако спорът се прехвърли конкретно върху проблема около идентичността на Гоце Делчев, тогава няма да се намери решение между Македония и България. \r\n*** \r\n \r\n  Президентът на САЩ Доналд Тръмп ще направи обръщение към американските граждани след двете масови стрелби и създалите се спекулации, че неговата реторика е „част от проблема“, съобщава  AFP . \r\nВ събота сутринта 20 души бяха застреляни в магазин на веригата Walmart в град Ел Пасо, щата Тексас. Само 13 часа по-късно още девет души загинаха при стрелба извън бар в Дейтън, Охайо. \r\nТръмп отново ще влезе в ролята на утешител на нацията по време на речта си, която ще започне в 10:00 часа местно време (17:00 часа българско време). Президентът е срещал трудности с тази роля в миналото. \r\nНепосредствено след стрелбите Тръмп обяви, че „омразата няма място в нашата държава“, но също така посочи психическите заболявания като „виновник“ за трагедиите. \r\n„Тези хора за много, много сериозно психично болни“, каза президентът на САЩ, въпреки липсата на потвърждение от полицейските власти за наличието на психически проблеми у стрелците. \r\n„Това трябва да се спре. Това продължава с години, и години, и години в нашата държава“, добави Тръмп. \r\nВ Тексас ранените след инцидента са 26, а в Охайо, където стрелецът беше убит от полицията около 30 секунди след началото на стрелбата, са 27. \r\n*** \r\n \r\n  Властите на Пакистан осъдиха решението на Индия да отмени специалния статут на Кашмир, определяйки го като „незаконно“, и намеквайки, че това е международно призната спорна територия, предава  AFP . \r\n„Никаква едностранна стъпка от правителството на Индия не може да промени този статут... Като страна по международен спор, Пакистан ще използва всички възможни средства за противодействие на незаконните стъпки\", се казва в изявление на външното министерство в Исламабад. \r\nТой добави, че този ход, който страната му „категорично отхвърля и осъжда\", „никога няма да бъде приемлив за хората от Джаму и Кашмир и Пакистан\". \r\n*** \r\n \r\n  Председателят на „Алианса за бъдещето на Косово“ (ААК) Рамуш Харадинай и бивш премиер на най-младата балканска държава отново заяви в град Гниляне, че никой не трябва да си играе с промяна на границите на Балканите и предупреди, че това ще бъде много опасно, пише белградският ежедневник  Danas . \r\nТой подчерта, че в Косово не може да функционира държава в държавата, визирайки формирането на Общността на сръбските общини с изпълнителни правомощия. \r\nХарадинай беше в Гниляне по повод присъединяването на 244 младежи към неговата партия и в коментари си за оставката от поста министър-председател той каза, че актът е издигнал Косово  на по-високо ниво. \r\nНеотдавнашният премиер на Косово също посочи голямото значение на закона за Трепча, като посочи, че комбинатът ще донесе 500 милиона евро печалба в бюджета на страната. \r\nХарадинай е категоричен, че Трепча не може да бъде включена в диалога със Сърбия. „Не трябва да губим източника си на живот“, обясни той. \r\n*** \r\n \r\n  Между Турция и САЩ се водят преговори по отношение на предложената  зона за сигурност в Северна Сирия, отбелязва  Daily Sabah . \r\nНаблюдава се засилена активност по този въпрос. Миналия месец Русия направи първите доставки на системата за противовъздушна отбрана С-400 за Турция, което подхрани напрежението между Вашингтон и Анкара. Първоначалният контакт между двамата съюзници от НАТО се случи чрез разговор между турския министър на отбраната Хулуси Акар и американският му колега, който даде съгласие за посещение на делегация на Вашингтон в Анкара за провеждане на преговори. В същия телефонен разговор Акар повдигна друг въпрос – той изрази намерението на страната си да започне нова операция в Северна Сирия. Разместването на турските войски до южната граница на страната накара американските служители да вземат сериозно думите на Акар. \r\nДжеймс Джефри, специалният представител на президента на САЩ Доналд Тръмп в Сирия, пристигна в турската столица няколко дни по-късно, но разговорите не се оказаха много успешни, тъй като американците представиха исканията на терористичната организация „Работническа партия на Кюрдистан“ (ПКК)/Народни отряди за самоотбрана (YPG) като свои собствени, обяснява изданието. \r\nТурция иска да създаде 30-километрова зона за сигурност в Сирия, за да гарантира безопасността на границите си. Но тя очаква и да контролира тази област. Джефри от своя страна заяви, че дълбочината на зоната за сигурност трябва да варира между пет и 15 километра. Той добави, че САЩ ще контролират района чрез съвместни патрули с турските си колеги. \r\nТурците отхвърлиха предложенията на Джефри по две причини. Първият проблем е свързан с предлаганата дълбочина на зоната за сигурност. Турция изрази недоволство и от идеята за съвместни патрули. И по-рано САЩ предложиха да проведат съвместни патрулни мисии в Манбидж, което турците приеха, без всъщност да предприемат конкретни стъпки. Съвместният патрул всъщност бе ограничен до границите на Манбидж. След завръщането си в САЩ Джефри заяви, че Вашингтон ще продължи да подкрепя ПКК/YPG, които допринесоха в борбата срещу „Ислямска държава“.По-късно Хулуси Акар обяви, че военна делегация ще посети Анкара във връзка със зоната за сигурност. \r\nХами Аксой, говорителят на министерството на външните работи, добави, че Турция ще установи едностранно зоната, само ако не успее да се споразумее за нея със САЩ.  \r\nИзточници твърдят, че предстоящата среща между турските и американските военни е изключително важна. Не беше постигнат напредък в разговорите с Джефри, който според турците е бил извън своята компетентност и не бил осведомен по ключови въпроси. Анкара вярва, че може да постигне окончателно решение, заедно със САЩ, за да се създаде зона за сигурност в Северна Сирия след преговори между военните представители на двете страни. \r\nКакво ще се случи, ако разговорите със САЩ се окажат безрезултатни? \r\nСъветът по национална сигурност на Турция разпространи писмено изявление миналата седмица, определящо зоната за сигурност в Северна Сирия като „коридор на мира“. Попитани защо Анкара иска да преименува зоната, източници близки до преговорите между Анкара и Вашингтон заявиха: „Ще създадем зона за сигурност заедно със САЩ“. \r\nВ противен случай Турция ще предприеме едностранни действия в посока изпълнение на намеренията си. \r\n*** \r\n \r\n  На последното си заседание албанското правителство прие законопроект „За гражданство“, който съдържа няколко важни промени, като например член 6, където се предвижда „Даване на гражданство въз основа на произход“, пише македонският вестник  „Вечер“ . \r\nИзданието обяснява, че с това се дава възможност на албанците, които живеят извън територията на албанската държава, както в съседните страни, така и в диаспората, да получат албанско гражданство. \r\n„Чужденец ще може да получи албанско гражданство, ако неговите предци са имали албанско потекло и при условие, че той може да докаже семейната връзка в директна линия до трето коляно на жалбоподателя с предците. Необходимата документация, с която се доказва албанският произход на заявителя, се определя с указания на министъра“, се казва в член 6 на проектозакона. \r\nДруга важна новост се съдържа в член 4 и това е даването на албанско гражданство на всеки, който се роди на територията на Република Албания. \r\nТова означава, че Албания ще прилага принципа \"Jus soli\", който дава гражданство на всяко лице, родено на нейна територия, въпреки че никой от родителите му няма албанско гражданство. Този принцип се спазва в САЩ, докато в някои европейски страни има някои допълнителни критерии, които трябва да бъдат изпълнени. \r\nОчаква се законопроектът за гражданството да бъде включен в дневния ред на заседание на парламента през септември след летните ваканции. \r\n***", "date": "2019.08.05", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/08/05/2686887/dobrich-v-obshtinskiya-mladezhki-tsentar-zahari-stoyanov-e-predstavena-izlozhba-ot-risunki-na-uchenitsi-ot-balgarskite-nedelni-uchilishta-v-chuzhbina.html", "text": "В Общинския младежки център „Захари Стоянов“ е открита изложба от рисунки на ученици от българските неделни училища в чужбина под надслов „Обич за България“, предаде кореспондент на  Радио „Фокус” – Варна . Провеждането на инициативата е израз на дългосрочни усилия на Министерството на науката и образованието и Асоциацията на българските училища в чужбина за създаване, подкрепа и популяризиране на дейността на българските неделни училища и за съхраняване на националното самосъзнание на младите българи зад граница. Министерството на образованието и науката осигурява функционирането на близо 400 български училища по света в 36 държави на 6-те континента. Осигурява се не само реална възможност за обучението по родния език, история и география на България, а и за дейности, свързани с фолклора, музиката, изкуството и националната култура. Представените в изложбата рисунки са на ученици от българските неделни училища в Италия, Франция, Белгия, Германия, Ирландия, Великобритания, Австрия, Гърция, Молдова. Изложбата „Обич за България“ съдържа 68 картини и е пътуваща – в страната, до задгранични мисии, до организации на българите в чужбина и до православни общини, които имат училища по света. Изложбата може да бъде разгледана до 16 август. \r\nЖулиета НИКОЛОВА", "date": "2019.08.05", "title": "Добрич: В Общинския младежки център „Захари Стоянов“ е представена изложба от рисунки на ученици от българските неделни училища в чужбина"}
{"url": "http://www.focus-news.net/news/2019/08/05/2686892/varna-35-godishen-mazh-e-zaginal-sled-intsident-v-moreto-pri-vtora-buna.html", "text": "35-годишен инцидент е загинал в събота след инцидент в морето при Втора буна на варненския плаж. Това съобщи за  Радио „Фокус“ – Варна  д-р Лили Куртева, която отговаря за медицинското обслужване по пясъчните ивици около Централния плаж. По думите ѝ тя не е успяла да помогне на пострадалия, тъй като веднага го е поел екип на Спешна помощ. Като очевидец на случилото се обаче медикът коментира, че фаталният инцидент е станал малко преди бурята в събота следобед да се разрази. По думите ѝ мъжът е влязъл във водата, за да извади децата си. Засега обаче не е ясно дали е имало спасител на мястото и дали той не се е отзовал. Въпреки усилията на дошлите на място спешни медици мъжът е загинал. Според д-р Куртева, той е имал и рана на главата.  \r\nСъщия ден момче и момиче, бедстващи в морето, са били спасени от преминаващи в района на Галата собственици на моторна лодка. Случката се е разиграла около 15.30 часа. Девойка е карала сърф между вълнолома и плажа, когато силните пориви на вятъра и големите вълни я преобръщат в морето. Младеж, който забелязал инцидента, влязъл във водата, за да помогне, но и той се оказал в капан. Двамата са извадени на сушата от случайно преминавалите наблизо мъж и жена, които са се придвижвали с моторна лодка в посока квартал „Аспарухово“. \r\nДиана СТОЕВА", "date": "2019.08.05", "title": "Варна: 35-годишен мъж е загинал след инцидент в морето при Втора буна"}
{"url": "http://www.focus-news.net/news/2019/08/05/2686889/kyustendil-obshtina-dupnitsa-shte-naeme-oshte-19-spetsialisti-za-rabota-v-tsentara-za-patronazhna-grizha.html", "text": "Община Дупница ще наеме още 19 специалисти за работа в Центъра за патронажна грижа. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му вече е обявен подбор на персонал за предоставяне на мобилни-интегрирани здравно-социални услуги по проекта „Патронажна грижа за възрастни хора и лица с увреждания“. Търсят се психолог, санитари, шофьор, медицински специалисти, рехабилитатор или кинезитерапевт, както и артерапевт. Персоналът се назначава на трудови договори на база на квалификация, така че да изпълнява заложените в проекта дейности. Документите по образец се получават от деловодството на Община Дупница, могат да бъдат изтеглени и от интернет страницата на Община Дупница. Срокът за подаване на документите е до 30 август, а списъците с одобрените и неодобрените кандидати ще бъдат публикувани на 4 септември. \r\nВенцеслав ИЛЧЕВ", "date": "2019.08.05", "title": "Кюстендил: Община Дупница ще наеме още 19 специалисти за работа в Центъра за патронажна грижа"}
{"url": "http://www.focus-news.net/news/2019/08/05/2686891/trima-balgarski-sastezateli-uchastvaha-v-svetovnoto-parvenstvo-za-mladezhi-po-skyruning-v-italiya.html", "text": "От 2 до 4 август се проведе Световното първенство за младежи по Skyruning в Италия. \r\nБанскалията Никола Калистрин се представи блестящо, с време 39.45 минути, което го нареди на престижното седмо място, от общо 50 участника. Това съобщиха от пресцентъра на  Община Банско . \r\nТой е един от тримата български състезатели в дисциплината „Вертикален километър”, наред с Радостина Балова от Златица и Ахмед Ахмед от Цар Калоян, като Калистрин е с най-добър резултат. \r\nСъстезанието се проведе в района на курортното село Фонте Черето, в подножието на планината Гранд Сасо. \r\nВ телефонен разговор след финала, Ники сподели впечатленията си: \r\n„Трасето беше много хубаво, дълго 3.5 км. със 1000 м. денивелация. \r\nПътеката позволяваше висока скорост на движение,  доста по-лесна от тази към Кутело и Вихрен. Времето в началото беше слънчево и много горещо, но към края, когато стартирахме с Ахмед, рязко се промени. \r\nВаля дъжд и излезе вятър, но това разхлади обстановката и даде възможност за по-добро бягане”. \r\nВъв втората дисциплина – „SkyRace”, 22 км. с 2200 метра денивелация, при отлични метеорологични условия взеха участие само Радостина Балова, която се класира девета и Ахмед Ахмед с тридесет и четвърто място, а рекордът на трасето постави Испания с време 34.50 мин. \r\nНикола Калистрин с гордост развя флага на Банско, подарен му лично от кмета на общината Георги Икономов, дни преди заминаването за Италия.", "date": "2019.08.05", "title": "Трима български състезатели участваха в Световното първенство за младежи по Skyruning в Италия"}
{"url": "http://www.focus-news.net/news/2019/08/05/2686888/plyus-info-makedoniya-gartsiya-shte-podpomaga-roditelite-s-2000-evro-za-vsyako-novorodeno-dete.html", "text": "Помощ от 2000 евро и 2 години майчиство ще получават майките за всяко новородено дете в Гърция, пише македонското електронно издание  Плюс Инфо , като се позовава на информация от атинския вестник Real News. \r\nТова са част от мерките, които гръцкото правителство ще вземе за справяне с демографската криза в страната, подчертава медията.  \r\nГръцкото министерство на труда подготвя 14 мерки, включително надбавка от 2000 евро за нови родители от януари 2020 г. Министърът на труда Янис Вруцис и заместник-министърът на труда и социалните въпроси Домна Михайлиду ще осигурят 180 млн. евро за новата надбавка, която ще бъде разпределена сред около 90 хил. майки. Уточнява се, че надбавката няма няма да се предоставя на майки с високи месечни доходи. \r\nСред мерките, които гръцкото правителство ще предприеме, според атинския вестник, са и отпускане на стипендии на майки, които са студентки. Те ще имат възможност да избират кога да ползват отпуск по майчинство. За родители, които не успеят да намерят място за детето си в детска градина ще бъдат осигурени купони от 180 евро за 10 месеца, ще се проведат и кампании и инициативи за сексуално образование и информация за контрацепция.  \r\n„Заедно с моите сътрудници в министерството полагаме всички усилия да подкрепим гръцкото семейство, което през последните години понесе множество трудности“, заяви заместник-министърът Домна Михайлиду пред Real News.", "date": "2019.08.05", "title": "„Плюс Инфо“ (Македония): Гърция ще подпомага родителите с 2000 евро за всяко новородено дете"}
{"url": "http://www.focus-news.net/news/2019/08/05/2686894/germaniya-absurdno-e-badeshteto-na-dialoga-mezhdu-belgrad-i-prishtina-da-se-obuslavya-s-priznavaneto-na-kosovo-ot-strana-na-sarbiya.html", "text": "Специалният посланик на Министерството на външните работи на ФРГ за Югоизточна Европа д-р Кристиан Хелбах предупреди, че Берлин категорично се противопоставя на прекъсването на диалога между Белград и Прищина. Съгласно думите му е „абсурдно“ бъдещето на диалога за нормализацията на диалога между Белград и Прищина да се обуславя с признаването на Косово от страна на Сърбия, отбелязва електронната медия  B92 . \r\nБерлин също намира за неприемливи условията, които правителството на Косово поставя за бъдещето на преговорите, добави Хелбах. „Абсурдно е да се иска от Сърбия да признае Косово като предпоставка за възобновяване на диалога\", отбеляза Хелбах за всекидневния Koha Ditore, на който се позовава белградската медия.  \r\nТой заключи, че Германия не проявява разбиране към 100-процентовите мита, които правителството на Косово наложи за вноса на стоките от Централна Сърбия и Босна и Херцеговина. \r\n \r\n Тереза Герова", "date": "2019.08.05", "title": "Германия: Абсурдно е бъдещето на диалога между Белград и Прищина да се обуславя с признаването на Косово от страна на Сърбия"}
{"url": "http://www.focus-news.net/news/2019/08/05/2686898/tsentarat-za-gradska-mobilnost-pridobiva-sistemata-za-sms-i-ot-parkiraneto-v-sinya-i-zelena-zona-v-sofiya-i-veche-nyama-da-raboti-s-posrednik.html", "text": "Центърът за градска мобилност придобива системата за обработване на SMS-и от паркирането в „синя” и „зелена” зона в София и вече няма да работи с посредник. Това ще позволи на дружеството да намали и финансовите си разходи, съобщиха от пресцентъра на  ЦГМ . До момента тази дейност минава през фирма-посредник между дружеството и мобилните оператори, но договорът с нея, сключен през 2015 година, изтича този септември.   \r\nЦГМ обяви процедура за възлагане на обществена поръчка на договаряне по реда на ЗОП с мобилните оператори и доставчици в България за предоставянето на услугата паркиране в „синя“ и „зелена“ зона чрез SMS-и.   \r\nДоговорите с доставчиците на услугата ще са за срок от 5 години, а общата прогнозна стойност на поръчката, за всички потенциални по закон изпълнители, е 7.9 млн. лева за целия петгодишен период. Стойността е определена в съответствие на приходите от SMS-и от зоните за платено паркиране в София. Реално тази прогнозната сума представлява до 12% от общите приходи от услугата. Доставчиците, с които се очаква да бъдат сключени договори по обявената поръчка, ще я получат за организиране и гарантиране непрекъснатост на услугата за паркиране чрез SMS-и. За сравнение до 2015 г. процентът, който е взиман от фирмата посредник, е бил 15%, а за последните 4 години е 13%. В настоящата обществена поръчка е до 12%.  \r\nЗа самите клиенти на зоните за почасово платено паркиране няма да има промяна в тарифите. До края на  годината ЦГМ ще пусне и т.нар. дигитален талон за паркиране през мобилни приложения. Дружеството планира да има такова приложение, както и дава правото на всеки търговец да разработи свое и да го предложи срещу 10% търговска отстъпка (такава е тя към момента и за търговците, които продават хартиени талони за паркиране). Дигиталният талон ще позволи на водачите на автомобили да имат по-голям избор при заплащане на престоя при паркиране в зоните, а не само чрез хартия, на паркомат или с SMS-и.  \r\nПриходите от зоните за почасово платено паркиране се инвестират обратно в системата като 50% от тях отиват за възстановяване на тротоари, изграждането на паркинги (в момента се довършва този на метростанция „В. Левски“, който е със 197 места, и предстоят ремонтите на паркингите на Централна гара и бул. „Сливница“) и поддържането на самата зона за почасово платено паркиране, в която вече има близо 30 000 места. Останалите средства от приходите отиват за покриване на транспортната задача на градския транспорт.", "date": "2019.08.05", "title": "Центърът за градска мобилност придобива системата за SMS-и от паркирането в „синя” и „зелена” зона в София и вече няма да работи с посредник"}
{"url": "http://www.focus-news.net/news/2019/08/05/2686895/sofiya-24-godishen-motorist-e-zadarzhan-za-byagstvo-ot-politseyska-proverka-i-zastrashavane-zhivota-na-politsai.html", "text": "24-годишен моторист е задържан за бягство от полицейска проверка и застрашаване живота на полицаи. Това съобщиха от пресцентъра на  МВР . Снощи около 00.45 часа, патрулирайки по маршрут бул. „Никола Петков“ и околовръстния път, пътните полицаи забелязали моторист да се движи по посока кв. „Горна баня“ с висока скорост, без светлини и скрит регистрационен номер. Униформените незабавно предприели действия за спиране на превозното средство със звуков и светлинен сигнал, но водачът не се подчинил и увеличил скоростта. Сигналът за неподчинението бил предаден на следващ екип, който също безуспешно опитал да спре моториста. След кратко преследване полицаите му препречили пътя, но когато един от униформените излязъл от патрулния автомобил и за пореден път направил опит да го спре, мотоциклетистът увеличил скоростта и се насочил към служителите на реда. При възникналата ситуация и реална опасност за живота и здравето им, се наложило единият от полицаите да използва служебното си оръжие, с което произвел три изстрела със стоп патрони - един от тях улучил водача в ръката, а другите два попаднали в крака му. Той е прегледен от екип на спешна помощ и допълнително в болнично заведение, назначено му е лечение. От последващите полицейски действия е установено, че мотористът - 24-годишен, управлява моторното превозно средство без необходимата категория, а моторът е спрян от движение. Работа по документиране и изясняване на всички обстоятелства около случая продължава.", "date": "2019.08.05", "title": "София: 24-годишен моторист е задържан за бягство от полицейска проверка и застрашаване живота на полицаи"}
{"url": "http://www.focus-news.net/news/2019/08/05/2686890/prof-aleksandar-marinov-mnozinstvoto-deystva-napuk-pri-prezidentsko-veto-za-da-pokazhe-che-mozhe-da-se-nalozhi-nad-darzhavniya-glava.html", "text": "Мнозинството действа напук при вето, за да покаже, че може да се наложи над президента, но страда качеството на законодателната дейност. Това каза политологът проф. Александър Маринов в интервю за  Агенция „Фокус“  по повод края на политическия сезон. По думите му ветото на президента не може да бъде ефективно от гледна точка на непосредствените си последици. „Преодоляването на ветото не е проблем за едно парламентарно мнозинство. Лошо е друго, че тези многобройни случаи, в които президентът връща приети закони със сериозни аргументи, не се превръщат в основа, за да се обмисли, обсъди и подобри взетото решение“, коментира още проф. Маринов. По думите му мнозинството действа напук, да покаже, че може да се наложи над президента, но от това страда качеството на законодателната дейност. „Очевидно е, че управляващите възприемат тази активност на президента с раздразнение, защото не са свикнали да бъдат по този начин контролирани и оспорвани. ГЕРБ имаше един период на пълен комфорт от гледна точка на предишния президент, но сега вече ситуацията е друга. Естествено, че голяма част от гражданите разбират и подкрепят тези отлагателни решения на президента. Всъщност в повечето случаи президентът черпи една част от основанията си именно във възраженията, протестите или предупрежденията на широки обществени среди. Една от причините президентът да има толкова висок рейтинг, много по-висок от другите политици е именно в това, че той се стреми да посочи и да поправи според правомощията си грешките, които мнозинството допуска – било от некомпетентност, било от желание да се защитят някакви неясни интереси“, коментира още политологът. По думите това енергично упражняване на въпросното конституционно правомощия на президента е необходимо. „Друг е въпросът, че неговото предназначение е именно да даде възможност за подобряване на продукцията на парламента, което в нашия случая не се получава“, заяви още проф. Маринов.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.08.05", "title": "Проф. Александър Маринов: Мнозинството действа напук при президентско вето, за да покаже, че може да се наложи над държавния глава"}
{"url": "http://www.focus-news.net/news/2019/08/05/2686899/sky-news-lider-na-prestapna-banda-se-opita-da-izbyaga-ot-zatvor-preoblechen-kato-dashterya-si.html", "text": "Лидер на бразилска престъпна банда се опита да избяга от затвора, преоблечен като дъщеря му, предава британският телевизионен канал  Sky News . \r\nПри опита си за бягство от затвора в Рио де Жанейро Клавино да Силва e носил силиконова маска, очила и дълга тъмнокоса перука, тесни дънки и розова риза с анимационен образ. След залавянето му администрацията на затвора публикува видео, на което се вижда как Силва сваля маскировката си след провала на опита му да излезе на свобода.  \r\nНай-шокиращото според властите е, че Силва е планирал да остави 19-годишната си дъщеря в затвора. \r\n \r\n Тереза Герова", "date": "2019.08.05", "title": "Sky News: Лидер на престъпна банда се опита да избяга от затвор, преоблечен като дъщеря си"}
{"url": "http://www.focus-news.net/news/2019/08/05/2686901/sport-grigor-dimitrov-zapochva-uchastieto-si-na-turnira-v-monreal.html", "text": "Григор Димитров ще започне участието си на турнира от сериите „Мастърс“ в Монреал тази вечер, а негов съперник ще бъде носителят на три титли от „Големия шлем“ Стан Вавринка.  \r\nБългаринът и швейцарецът до момента са се срещали девет пъти, в които Вавринка има пет победи.  За последно двамата играха в третия кръг на „Ролан Гарос“ тази година, като Вавринка се наложи над Димитров в три сета, решени след тайбрек. \r\nНай-доброто представяне на Димитров в турнира в Монреал е достигането до полуфиналите през 2014 г., където българинът отстъпи пред Жо-Вилфред Цонга.", "date": "2019.08.05", "title": "Спорт: Григор Димитров започва участието си на турнира в Монреал"}
{"url": "http://www.focus-news.net/news/2019/08/05/2686900/ministar-mladen-marinov-se-sreshtna-s-ministara-vatreshnite-raboti-na-federalnata-provintsiya-bavariya-yoahim-herman.html", "text": "В рамките на работното си посещение в Бавария министър Младен Маринов се срещна с Йоахим Херман, държавен министър на вътрешните работи, за спорта и интеграцията на федералната провинция. Това съобщиха от пресцентъра на  МВР . Министър Маринов сподели, че Германия е стратегически партньор за България, а отношенията с Бавария са традиционно приятелски, динамични и резултатни. Той поздрави баварския министър от името на премиера Борисов и заяви готовността на българското правителство и на МВР за задълбочаване на съвместната работа.  \r\nМинистър Йоахим Херман благодари за дългогодишното отлично взаимодействие между България и Бавария в областта на вътрешните работи. Той изрази специална благодарност и за последователните и целенасочените усилия на България за укрепването на сигурността на външните граници и управлението на миграцията, и по-специално на българо-турската граница. Двете страни постигнаха взаимно съгласие за укрепването на контактите в противодействието на трансграничната организирана престъпност и борбата срещу международния тероризъм.  \r\nМинистър Маринов изрази готовност за активна съвместна работа по важните въпроси от европейския дневен ред, както и по всички случаи от взаимен интерес. В рамките на разговора бяха обсъдени основните приоритети на двустранното полицейско сътрудничество, актуалната миграционна обстановка, сигурността на ЕС, както и европейската интеграция на държавите от Западните Балкани. \r\nБългария и Бавария ще продължат да допринасят активно за общата европейска сигурност. Като координатори на приоритетна област „Сигурност“ на Дунавската стратегия на ЕС, България и Бавария работят активно за развитие на сътрудничеството в областта на граничния контрол, борбата с тероризма и организираната престъпност, върховенството на закона. До края на 2019 г. в Мюнхен ще се проведе среща на полицейските началници от Дунавския регион, а през 2020 г. среща на върха на министрите на вътрешните работи в Брюксел. \r\nМинистър Маринов отправи покана към баварския министър на вътрешните работи да посети България и да се запознае на място с мерките за укрепване на сигурността на Европа.", "date": "2019.08.05", "title": "Министър Младен Маринов се срещна с  министъра вътрешните работи на федералната провинция Бавария Йоахим Херман"}
{"url": "http://www.focus-news.net/news/2019/08/05/2686902/ek-proletno-izdanie-na-prouchvaneto-standarten-evrobarometar-za-2019-g-evropeytsite-sa-optimistichni-za-sastoyanieto-na-evropeyskiya-sayuz.html", "text": "Публикуваното днес ново проучване на Евробарометър сочи, че положителното възприятие на гражданите за Европейския съюз значително е нараснало във всички сфери. Това са най-добрите резултати след проучването на Евробарометър от юни 2014 г., проведено преди встъпването в длъжност на Комисията „Юнкер“, става ясно от  прессъобщение от ЕК. \r\nНай-новото проучване „Стандартен Евробарометър“ беше проведено след изборите за Европейски парламент, между 7 юни и 1 юли 2019 г. във всички 28 държави от ЕС и пет страни кандидатки.  \r\nСред основните констатации са:  \r\n-      Доверието в ЕС е на най-високото си равнище от 2014 г. насам и продължава да бъде по-високо от доверието в националните правителства или парламенти.  \r\n-      Мнозинството от европейците са оптимисти за бъдещето на ЕС.  \r\n-      Рекордно висока е подкрепата за еврото.  \r\n-      Гражданството на ЕС и свободното движение се възприемат като най-важни постижения на ЕС.  \r\n-      Изменението на климата се нарежда на второ място сред основните грижи на европейците, след имиграцията", "date": "2019.08.05", "title": "EK: Пролетно издание на проучването „Стандартен Евробарометър“ за 2019 г.: Европейците са оптимистични за състоянието на Европейския съюз"}
{"url": "http://www.focus-news.net/news/2019/08/05/2686886/zeri-kosovo-partiyata-na-haradinay-sabira-22-i-izliza-na-parvo-myasto-na-izborite-v-kosovo.html", "text": "Генералният секретар на „Алианса за бъдещето на Косово“ (ААК) Бесник Тахири заяви, че последните анкети показват, че партията има подкрепа на 22% от избирателите, а нейният лидер Рамуш Харадинай има подкрепата на 55% от електората в Косово, пише прищинският ежедневник  Zeri . \r\n„Това ще направи ААК първата партия в страната, т.е. победител на изборите. Според анкетите, до голяма степен това е свързано с подкрепата на гражданите за работата и поликите на премиера Рамуш Харадинай, който се радва на 55% подкрепа и е чувствително пред другите партийни лидери“, заяви Тахири. Той обаче не пожела да разкрие на какви анкети се позовава, или кой ги е провел. \r\n \r\nПревод и редакция:", "date": "2019.08.05", "title": "Zeri (Косово): Партията на Харадинай събира 22% и излиза на първо място на изборите в Косово"}
{"url": "http://www.focus-news.net/news/2019/08/05/2686897/prof-aleksandar-marinov-za-koalitsiyata-obedineni-patrioti-kakto-za-pokoynitsite-ili-dobro-ili-nishto.html", "text": "За коалицията „Обединени патриоти“, както за покойниците или добро, или нищо. Това каза в интервю за  Агенция „Фокус“  политологът проф. Александър Маринов. По думите му коалицията „Обединени патриоти“ вече я няма. „Тъй като ми е трудно да кажа нещо добро, няма какво да кажа. Тя засега се разпадна на продължаваща остатъчна формация, в която са две партии, които също не са в много блестящи отношения. Засега се крепят взаимно. Атака вече е в друго положение. Каква е нейната перспектива ще видим. Нека не забравяме, че един от критичните импулси, които доразруши тази коалиция, бяха европейските избори. Сега наесен предстоят местни избори, които ще бъдат много по-важни и по-напрегнати“, посочи проф. Маринов. Той посочи, че очаква на много места съставните части на коалицията да влязат в остър сблъсък помежду си. „Говоря не само за двете формации ВМРо и НФСБ, но и между тях и ГЕРБ. Пловдив е много типичен случай. Ясно е, че там битката ще бъде много сериозна. Вече Цветанов го няма с неговите чудодейни възможности. Така че там вероятно няма да се изпокарат“, допълни той. По думите му на много други места ще бъдат в конкуренция. Според него големият проблем е в това, че българските коалиции обикновено се създават само заради влизането и запазването на позициите във властта и няма нищо, което да ги свързва трайно, принципно, което наистина да бъде основата, върху която могат да се преодоляват неизбежните търкания. „Волен Сидеров с основания постави някои въпроси относно изпълнението на техните ангажименти като коалиция пред избирателите. Другите две партии и техните лидери предпочитат да си мълчат за това. Проблемите или въпросите си остават. Бъдещето на това патриотично или да го наречем националистическо политическо пространство е неясно. Предполагам, че ще продължат процеси на прегрупиране, на конфронтация. Ще видим“, посочи още политологът.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.08.05", "title": "Проф. Александър Маринов: За коалицията „Обединени патриоти“, както за покойниците или добро, или нищо"}
{"url": "http://www.focus-news.net/news/2019/08/05/2686893/bota-sot-kosovo-parlamentat-na-kosovo-shte-bade-razpusnat-na-22-avgust-izborite-veroyatno-v-kraya-na-septemvri-ili-nachaloto-na-oktomvri.html", "text": "Председателството на косовския парламент определи 22 август за датата, на която трябва народното събрание да гласуват за разпускане на парламента, съобщава прищинското издание  Bota Sot . \r\nПредседателят на законодателното тяло Кадри Весели заяви, че срещата на председателството е довела до консеснусно споразумение за определяне на дата за разпускане на народното събрание, което ще позволи на президента на Косово да назначи предсрочни избори. „Във времена на дилема, единственото решение са изборите“, заяви Весели. „Тази страна се нуждае от решителност, за да продължи напред“, добави той. „Сега знаем датата за разпускане на парламента и приблизително тази за нови избори“. \r\nПредседателят на Демократическата лига на Косово (ЛДК) Абдула Хоти заяви, че има общо съгласие, че на 22 август депутатите ще гласуват за разпускането на парламента. Той заяви още, че парламентарните групи са се съгласили преди това да гласуват за европейските средства по IPA (Инструмента за предсъединителна помощ). \r\nАхмет Асуфи, от „Алианса за бъдещето на Косово“ (ААК) заяви, че парламентът е решил да се разпусне на 22 август и да върви към предсрочни избори, докато Мемли Красничи от Демократическата партия на Косово (ПДК) заяви, че вече има пълно съгласие между фракциите. „Ичакваме всички депутати да участват на сесията“, заяви той, като приветства инициативата на председателя на парламента Кадри Весели да проведе въпросната среща в рамките на усилията за разпускане на народното събрание. \r\nШериф Билали от Социалдемократическата инициатива (НИСМА) също коментира постигнатото съгласие. По неговите думи, най-вероятната дата за предсрочните избори ще е в края на септември или началото на октомври. Шерифи отбеляза, че причината, поради която 22 август е избрана за свикване на парламентарна сесия е свързана с Европейския съюз. Той посочи, че Брюксел се нуждае от повече време, за да изпрати мисия в Косово, която да наблюдава изборите. \r\n \r\nПревод и редакция:", "date": "2019.08.05", "title": "Bota Sot (Косово): Парламентът на Косово ще бъде разпуснат на 22 август; изборите вероятно в края на септември или началото на октомври"}
{"url": "http://www.focus-news.net/news/2019/08/05/2686896/api-dezinfektsirat-se-otbivkite-za-otdih-na-am-maritsa-za-predotvratyavane-razprostranenieto-na-afrikanskata-chuma-po-svinete.html", "text": "Продължава дезинфекцията на пътищата и отбивките за отдих за предотвратяване разпространението на африканската чума по свинете. Това съобщиха от пресцентъра на  Агенция „Пътна инфраструктура“ . Почистват се крайпътните отбивки на АМ „Марица“, като предписаните мерки ще се приложат и за републиканските пътища в област Хасково.  \r\nАгенция „Пътна инфраструктура“ изпълнява всички задължителни мерки, свързани с предотвратяване на разпространението на заразата. Стриктно се спазват указанията на Министерството на земеделието, храните и горите и на Българската агенция за безопасност на храните.", "date": "2019.08.05", "title": "АПИ: Дезинфекцират се отбивките за отдих на АМ „Марица“ за предотвратяване разпространението на африканската чума по свинете"}
{"url": "http://www.focus-news.net/news/2019/08/05/2686905/the-national-interest-kak-shte-specheli-sasht-voynata-protiv-rusiya-ili-kitay-v-hod-shte-vlyazat-f-35-i-ne-samo.html", "text": "Ако високоточната артилерия с наземно базиране, маневрените изтребители на военновъздушните сили (ВВС) и разрушителите на военноморските сили (ВМС) успеят по време на бойни действия с висока интензивност да обменят безпрепятствено засекретени данни за целите в реално време, Пентагонът ще се приближи много до това, да реализира на практика разработваната концепция за водене на бойни действия едновременно на различни територии и в различни сфери, пише американското списание  The National Interest  в материал, представен без редакторска намеса. \r\nВъпреки че този обмен на данни, разбира се, вече е в ход, Министерството на отбраната усъвършенства и разширява принципите на съвместна атака, като възнамерява да достигне качествено ново ниво на оперативна ефективност. Това се отнася не само за непокрити досега области като космоса, но и за нов мащаб на наземни, въздушни, надводни и подводни атаки. \r\nКомандването за перспективните въоръжения на САЩ вече създаде две многодоменни оперативни групи. Те предупреждават за заплахи в Европа и Тихоокеанския басейн и целят развитието на взаимодействието между разнородни единици във въздуха, по суша и по море. Ръководителят на командването на перспективните въоръжения генерал Джон Мъри наскоро заяви пред журналистите, че армията се приспособява бързо към воденето на многодоменни бойни действия в рамките на подготовката за война на бъдещето. По думите на Мъри, преобразувания се правят както на структурно и организационно ниво, така и в тактиката, техниката и процедурата на действията. \r\nКакво става, ако сонарните системи за подводните дронове открият вражеска подводница в близост до уязвимото крайбрежие на съюзниците - и незабавно прехвърлят данните за местоположението си на подводниците и надводните съдове, а те от своя страна използват задействат изтребители, за да унищожат подводницата от въздуха? Ами ако тези възли се простират далеч отвъд хоризонта, образувайки цяла мрежа от интегрирани бойни системи? В този случай може да е необходимо дори да се активират изтребители, ако торпеда и други оръжия са извън обхвата или използването им ще бъде невъзможно по други причини. Или ако противоподводната авиация не работи поради трудната бойна ситуация, която ще изисква използването на стелт самолети. \r\nАко това се случи, ще имаме сили, способни да противостоят на сложни, добре въоръжени противници в няколко театри едновременно. Ако отидем още по-напред, то данните за заплахи от такъв вид ще постъпват оперативно в командването на сухопътните сили, което ще позволи да се мобилизират отбранителните войски и да се открие огъният на противника по-близо до мястото на изстрелването с помощта на радар с наземно базиране. Замисълът е в това да се съкрати максимално времето за обработка на сигнала, да се предадат данните между родовете войски, да се разменят радиолокационни сигнали и да се проведат координирани атаки във въздуха, по суша и море. Да предположим, че откритата подводница на противника изпълнява разузнавателна мисия преди планиран десант на противника. Ранното откриване би позволило на сухопътните сили да се подготвят по-добре за отблъскване на нахлуване от типа „въздух море-земя“ и да се задействат наземните радарни бази и наземни ракети-прехващачи за унищожаване на противникови ракети. \r\n \r\n Обединени в мрежа домени \r\n \r\nПодчертавайки важността на този вид динамика за съвместна атака, Мъри се позова на последните многодоменни кабинетни военни игри във Форт Левънворт, щата Канзас. \r\n„Участваха командването на ВВС, тризвезден адмирал от ВМФ и двузвезден генерал от Квантико (морската пехота)“, добави Мъри. \r\nКакто съобщават директните участници, по сценарият приятелските „сини“ войски са воювали срещу условния „червен“ противник. Използват се карти и данни от разузнаването, вземат се предвид спецификата на терена и географските фактори, както и информация кои страни участват във военни действия и в какъв мащаб. Събитията се развиват в буквалния смисъл на думата на масата, съседни компютри са свързани за симулация и анализ и понякога дори им се налага да използват пода на фитнес зала. \r\nОт особено значение във военните игри е оценката на бойните загуби. Например, какво се случва, ако вражеската атака унищожи повечето от наличните сили? Какви опции има командирът? \r\nКакто съобщават пред военното списание „Уориър“ високопоставени военни чиновници, военните игри обхващат пълния спектър от културни, икономически и географски фактори. Например, някои се провеждат в Арктика, а други – в пустинята. Ученията на тихоокеанския театър е по-рвероятно от другите да помогнат за справяне с предизвикателствата, свързани с общирните океански пространства и фактора, известен като „тирания на разстоянието“. Европейските игри, напротив, ще помогнат да се изследва междуконтиненталната мобилност, да се изучи релефът и да се отработят както бойните действия в планински райони, така и нападение срещу крупни концентрации на сухопътни сили. \r\nКакто се отбелязва в изследване, подготвено в Училището за съвременни военни изследвания към Командно-щабното училище на сухопътните войски на САЩ във Форт Левънворт, щата Канзас, провеждането на военни игри включва два теоретични модела за вземане на решения. „Единият идва от възможностите на противника, другият - от неговите намерения“, се казва в изследване, озаглавено „Водене на щабни учения: води ли настоящият метод до оптимални решения?“ \r\nМногодоменният подход често се разглежда като модерна версия на стратегията „въздух-земя“ от епохата на Студената война. Той предвиждаше своеобразен синтез на бойни операции въздух-земя за противодействие на съветската заплаха на европейския континент и се предвижда да осигури сухопътни войски, които да се противопоставят на превъзхождащи съветски войски с прикритие от въздуха. \r\nПредполагаше се, че авиацията ще бъде използвана в непосредствена близост до сухопътните сили, за да атакува настъпващите сухопътни сили на противника с цел отслабване на линиите на снабдяване или унищожаване на укрепления, за да се изчисти пътят за настъпателни сухопътни операции. Въпреки че тези цели са, разбира се, все още важни, настоящата доктрина за междудомените се основава на факта, че въздушните и сухопътните сили са по-разпръснати и поради това в някои отношения са много по-опасни. Днешните сухопътни сили са по-уязвими от въздушни удари и ракети с далечен обсег, нападения от дронове и управляеми оръжия, способни да удрят цели от големи височини. \r\nКато се има предвид всичко това, техническият аспект на многодоменността предполага фундаментално изместване към използването на самите данни като основно оръжие във военните операции. Тактическото използване на данни за организиране и провеждане на ефективни бойни действия включва цял арсенал от техники, като например използването на въздушни активи като „възли“ на по-голяма бойна схема „въздух-море“, използване на наземно оръжие за атака на противниковата отбрана, както и използването на разузнавателните самолети във височина и обсег, за да се определи точно положението на наземните цели за наземни атаки. \r\nРазбира се, сухопътните сили и военновъздушните сили отдавна успешно се интегрират в бойни операции, включително координация въздух-земя в Ирак и Афганистан. Специалните сили на САЩ, специална тактическа ескадрила на ВВС и стратегически разположени тактически диспечери на авиацията отдавна си сътрудничат при определянето на координатите на наземните цели за въздушни атаки - и често целите за изтребители се „начертават“, използвайки наземни лазерни далекомери. \r\nОбяснявайки някои характеристики на ролята на ВВС в тази инициатива, пенсионираният генерал-лейтенант Дейвид Дептула, декан на Института за аерокосмически изследвания „Мичъл“, заяви, че разпределената многодоменна мрежа ще бъде „костелив орех“ за противника. \r\nТази концепция, при която информацията се превръща в незаменима съединителна тъкан на многодоменни военни действия, е разработена от Дептула в програмната работа на Института Мичъл „Развитие на технологиите и войната в XXI век: въвеждане на „Боен облак“. \r\n„Бойният облак преобръща цялата парадигма на комбинирания бой: акцентът не е върху оперативните области, а върху информацията. Тази концепция се развива еволюционно и разграничените мрежови платформи - във всяка област - се превръщат в своеобразна „система от системи“, се отбелязва в труда. \r\nНапример, редица наземни оръжия – например, управляемите многозарядни ракетни системи и артлиерия – достигат своя предел на разстояние от 70 до 90 километра. Високомобилните ракетно-артилерийски системи с оперативно-техническо назначение (HIMARS) имат максимален обсег от 300 километра. Това, впрочем, съвсем не означава, че целта може да бъде идентифицирана бързо на такова разстояние. \r\nВъпреки това, редица изтребители, бомбардировачи, БПЛА и наблюдателни самолети могат да изминат до 500 морски мили (926 километра) без зареждане с гориво. Когато се интегрира с наземно оръжие, това може значително да увеличи обхвата на потенциалните атаки от въздуха и сушата, както и разузнавателните мисии. Задачата, както обясни Дептула, е да се формира разширена „самовъзстановяваща се“ военна мрежа. \r\n„Ако врагът е унищожил няколко самолета, данните ще отидат в останалите елементи от мрежата“, съобщава Дептула в интервю пред „Уориър“ в началото на годината. В рамките на тази структура „бойният облак“ може да използва разпръснатите средства на ВВС с голям обсег в качеството на „сензорни възли“ в тандем с наземните оръжия. \r\nВъоръжените сили разработват далекобойни оръжия с висока точност (LRPF), предназначени да поразяват цели на разстояние до 500 километра. Предполага се, че това наземно оръжие ще бъде в подкрепа на тази концепция и ще разшири диапазона на поразяване. Това е пример за това как наземните оръжия ще могат да удрят цели на големи разстояния с помощта на „мрежови“ въздушни платформи. В тази връзка най-големите разработчици на оръжие наричат LRPF приоритетна програма, която се реализира с ускорени темпове. \r\nЗначително разширената въздушно-наземна мрежа, добавя Дептула, би могла да има правомощията да унищожава оръжия на големи разстояния с помощта на въздушни „възли“. Един по-разпръснат модел на атака, подсилен от оръжия и датчици за далечна дистанция, ще застраши досега недостъпни цели. По този начин изтребителят F-35, докато е във въздуха, ще може да използва своите безпилотни сензори за определяне на цел извън обсега на наземните ракети. \r\n \r\nПревод и редакция:", "date": "2019.08.05", "title": "The National Interest: Как ще спечели САЩ войната против Русия или Китай (в ход ще влязат F-35 и не само)"}
{"url": "http://www.focus-news.net/news/2019/08/05/2686907/gd-granichna-politsiya-intenziven-e-trafikat-za-leki-avtomobili-v-dvete-posoki-na-gkpp-kalotina.html", "text": "Интензивен е трафикът за леки автомобили в двете посоки на ГКПП „Калотина“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На ГКПП „Кулата“ трафикът е интензивен и в двете посоки за леки и товарни автомобили. Трафикът е интензивен на изход за товарни автомобили на „Дунав мост 1“ и на „Дунав мост 2“. На „Дунав мост 2“, „Кардам“ и на „Дуранкулак“ трафикът е интензивен на вход за леки автомобили. На границата със Северна Македония и Турция трафикът е нормален на всички гранични контролно-пропускателни пунктове.", "date": "2019.08.05", "title": "ГД „Гранична полиция“: Интензивен е трафикът за леки автомобили в двете посоки на ГКПП „Калотина“"}
{"url": "http://www.focus-news.net/news/2019/08/05/2686911/varna-shofyor-e-s-opasnost-za-zhivota-sled-manevra-pri-vlizane-v-parking.html", "text": "На 2 август около 11:35 часа, на ул. «Георги Петлешев» в Аксаково, е възникнало ПТП. Това съобщиха от пресцентъра на  ОДМВР – Варна . 38-годишният водач на мотоциклет «Хонда» А.К. от Варна, по време на движението си в лява пътна лента, застига и се блъска отзад в лек автомобил «БМВ», който извършва маневра за завой за влизане в паркинг. Вследствие на инцидента мъжът получава множество травми по тялото и е настанен в Реанимацията на МБАЛ «Св. Анна», с опасност за живота. По случая е образувано досъдебно производство.", "date": "2019.08.05", "title": "Варна: Шофьор е с опасност за живота след маневра при влизане в паркинг"}
{"url": "http://www.focus-news.net/news/2019/08/05/2686910/ruse-politsiyata-izdirva-shofyor-na-lek-avtomobil-blasnal-peshehodets-na-ul-hristo-yasenov.html", "text": "Полицията издирва шофьор на лек автомобил, блъснал пешеходец на ул. „Христо Ясенов“. Това съобщиха от  ОДМВР - Русе . Според документираното на 1 юли 2019 г. около 21.30 часа в гр. Русе на ул. „Христо Ясенов“ на 20 метра преди кръстовището с бул. „Гоце Делчев“ е настъпил пътен инцидент. Неустановен лек автомобил е блъснал насрещно движещ се пешеходец. Разследващите търсят съдействие от граждани за изясняване на пътния инцидент. Гражданите, които са станали очевидци на произшествието и могат да подпомогнат разследването с факти по случая, могат да се обадят на тел. 082/ 882 815 или на ел. 082/ 882 400.", "date": "2019.08.05", "title": "Русе: Полицията издирва шофьор на лек автомобил, блъснал пешеходец на ул. „Христо Ясенов“"}
{"url": "http://www.focus-news.net/news/2019/08/05/2686904/politicheskiyat-analizator-georgi-harizanov-kabinetat-i-mnozinstvo-sa-bezalternativni-kam-momenta-koeto-ne-oznachava-che-sa-zastrahovani-ot-krizi.html", "text": "Кабинетът и мнозинство са безалтернативни към момента, което не означава, че са застраховани от кризи. Това каза в интервю за  Агенция „Фокус“  политическият анализатор Георги Харизанов по повод края на политическия сезон. По думите му такива в момента не е имало. „Имайки предвид колко е сензитивен към обществените настроения г-н Борисов и колко нетърпимо е станало обществото към проблемите в различните звена на управлението, си мисля, че никой не е застрахован от кризи, които биха могли да доведат до преразглеждане на това управление и на това управленско мнозинство. Ако има такова решение, то в крайна сметка ще дойде от управляващите“, каза Харизанов. Според него опозицията към момента не е способна да бъде алтернатива, а и заплаха за това управление. \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.08.05", "title": "Политическият анализатор Георги Харизанов: Кабинетът и мнозинство са безалтернативни към момента, което не означава, че са застраховани от кризи"}
{"url": "http://www.focus-news.net/news/2019/08/05/2686908/varna-mazh-e-s-opasnost-za-zhivota-sled-intsident-pri-parkirane-na-sobstveniya-si-avtomobil.html", "text": "ОДМВР – Варна. 25-годишният водач на лек автомобил «БМВ» Н.Ц. паркира автомобила, слиза от него, но поради това, че не го е обезопасил достатъчно, същият потегля и блъска мъжа, като го притиска до бетонна стена. Вследствие на инцидента 25-годишният варненец получава съчетана травма и е настанен в Реанимацията на МБАЛ «Св. Анна», с опасност за живота. По случая е образувано досъдебно производство.", "date": "2019.08.05", "title": "Варна: Мъж е с опасност за живота след инцидент при паркиране на собствения си автомобил"}
{"url": "http://www.focus-news.net/news/2019/08/05/2686909/plovdiv-28-godishen-mazh-e-zadarzhan-za-shofirane-s-nad-3-promila-alkohol.html", "text": "28-годишен мъж е задържан за шофиране с над 3 промила алкохол. Това съобщиха от  ОДМВР - Пловдив . Малко след полунощ екип на РУ – Труд засякъл в село Строево 28-годишен да управлява лек автомобил „Ауди“ с над 3 промила. Срещу нарушителя е образувано бързо производство.", "date": "2019.08.05", "title": "Пловдив: 28-годишен мъж е задържан за шофиране с над 3 промила алкохол"}
{"url": "http://www.focus-news.net/news/2019/08/05/2686912/reuters-germaniya-ochakva-kristalina-georgieva-da-poeme-rakovodstvoto-na-mvf.html", "text": "Германия е оптимистично настроена по отношение на назначаването на Кристалина Георгиева на поста директор на Международния валутен фонд (МВФ). Това подчерта говорител на Министерството на финансите на ФРГ, предава  Reuters . \r\n„Правителствата на страните от Европейския съюз избраха 65-годишната Георгиева като кандидат на Блока да ръководи МВФ след повече от 12 часа разговори в петък. Повечето държави от ЕС подкрепиха Георгиева, въпреки че нейната кандидатура ще наложи промяна в правилата на МВФ, която изисква управляващият директор да е по-млад от 65 години при назначаването му. Германия не очаква възрастта на Георгиева да застане на пътя й да стане ръководител на МВФ“, заяви говорителят на германското финансово министерство. \r\n \r\n Тереза Герова", "date": "2019.08.05", "title": "Reuters: Германия очаква Кристалина Георгиева да поеме ръководството на МВФ"}
{"url": "http://www.focus-news.net/news/2019/08/05/2686906/the-independent-parlamentat-veche-ne-mozhe-da-blokira-brekzit-bez-sdelka-nastoyava-ministar-ot-pravitelstvoto-na-dzhonsan.html", "text": "Парламентът вече не може да блокира Брекзит без сделка. Това подчерта министърът на здравеопазването на Обединеното кралство Мат Ханок, съобщава британският вестник  The Independent . \r\nОт редакцията подчертават, че Ханок е първият министър от кабинета на Борис Джонсън, който повтаря думите на главния съветник на премиера Доминик Къмингс, съгласно които вече е твърде късно за депутатите да предотвратят излизането на Великобритания от Европейския съюз в уговорения срок до 31 октомври 2019 г.  \r\nЗапитан дали вярва, че парламентът може да спре Джонсън да осъществи Брекзит без постигнато споразумение, Ханок заяви: „Не смятам, че може. Смятах, че е възможно, но избирателите гласуваха по различен начин, от това, което предвиждах. Когато фактите се променят, дори като политик трябва да промениш мнението си“. \r\nКато пример той даде гласуването от 12 юни, когато Камарата на общините отказа предложеното от лидера на Лейбъристката партия Джереми Корбин предложение депутатите да поемат контрол над парламента, което щеше да им позволи да предотвратят излизането от ЕС без сделка.  \r\nПротивникът на Брекзит и член на Консервативната партия Доминик Грийв настоя, че остават още „няколко неща“, които Камарата на общините може да направи, за да предотврати излизане без сделка, включително свалянето на правителството.  Той призна, че има „цяла серия спънки“ пред успешен опит за спиране на Брекзит без сделка, но настоя, че това все пак може да се случи, ако парламентът гласува вот на недоверие. В такъв случай обаче, според Къмингс, Борис Джонсън може да насрочи парламентарни избори за дата след 31 октомври. Това ще означава, че Кралството ще напусне ЕС по време на предизборната кампания.", "date": "2019.08.05", "title": "The Independent: Парламентът вече не може да блокира Брекзит без сделка, настоява министър от правителството на Джонсън"}
{"url": "http://www.focus-news.net/news/2019/08/05/2686903/varna-vzemat-se-merki-za-dezinfektsiya-sreshtu-afrikanska-chuma-predi-nachaloto-na-lovniya-sezon.html", "text": "Ловният сезон за пъдпъдъци, гургулици, гривяк, горски бекас и обикновена бекасина се открива на 10 август, събота. Експертите на Североизточното държавно предприятие напомнят, че в края на лова всеки трябва да дезинфекцира обувките, облеклото и автомобила си, за да не се пренася вируса на АЧС от една територия в друга. Остатъците от храна и опаковки от различни продукти да не се изхвърлят сред природата, а да се прибират от ловуващите, защото това също е начин за пренасяне на болестта. Това съобщиха за  Радио „Фокус“ – Варна  от СИДП. По време на ловния излет ловците имат право да отстрелят до 15 пъдпъдъка, до 10 броя гривяк, гугргулица, горски бекас и обикновена бекасина. Забранено е използването на електрически звукопроизвеждащи устройства, живи птици за примамка, ловни соколи и други грабливи птици, както и ловни хрътки и други забранени средства и методи за ловуване. Всеки ловец трябва да притежава редовен ловен билет, както и разрешително за отстрел за съответната дата. Ловуването за дребен дивеч се извършва в събота и неделя и дните обявени за национални празници. За спазване изискванията на Закона за лова всяка година се правят проверки от съответните институции, като се следи да не се превишават дневните норми за отстрел и да не се използват на забранени устройства. По време на лов  се забранява още употребата на алкохол и наркотични вещества. Ще се следи и за спазване на промените в Закона за оръжията, като пушките ще се транспортират до мястото на лова със заключващ механизъм, а пистолетите в специален куфар. Всеки ловец трябва да е с облекло със сигнален цвят и да спазва указанията на ръководителя на лова /при групов лов/, за да се избегнат инциденти, които биха помрачили излета. Заради очакваното засушаване и високите температури през август се забранява и паленето на огън в горите. Опазването на зеленото богатство на България е отговорност не само за служителите на горските и ловни стопанства, но и за всички ползватели на различни продукти и услуги от горските територии. От СИДП пожелават положителни емоции на хората от ловните сдружения на Североизтока, както и на гостите на ловните стопанства и наслука.", "date": "2019.08.05", "title": "Варна: Вземат се мерки за дезинфекция срещу африканска чума преди началото на ловния сезон"}
{"url": "http://www.focus-news.net/news/2019/08/05/2686914/pazardzhik-zadarzhan-e-17-godishen-mladezh-naryazal-gumite-i-brezenta-na-tovaren-bus-shtetite-sa-za-okolo-7-000-lv.html", "text": "Задържан е 17-годишен младеж, нарязал гумите и брезента на товарен бус, щетите са за около 7 000 лв. Това съобщиха от  ОДМВР - Пазарджик . В петък в полицейския участък в Ракитово е получен сигнал от водач на микробус „Пежо“. Возилото, което е собственост на частна фирма, е със срязани две от гумите и брезента на товарния отсек. На място бил извършен оглед от дежурна група. Според 48-годишния водач щетите нанесени върху новото товарно возило възлизат на около 7000 лева. С установяване и задържане на извършителя се заели служители от полицейския участък в родопското градче. Младежът е признал за случилото се, като е открит и иззет ножът, с който е извършена проявата. Работата по случая продължава под наблюдението на прокуратурата във Велинград.", "date": "2019.08.05", "title": "Пазарджик: Задържан е 17-годишен младеж, нарязал гумите и брезента на товарен бус, щетите са за около 7 000 лв."}
{"url": "http://www.focus-news.net/news/2019/08/05/2686918/api-na-7-i-10-avgust-ot-2300-chasa-do-2400-chasa-shte-bade-spryano-dvizhenieto-v-dvete-posoki-v-uchastatsi-ot-am-evropa.html", "text": "На 7 август от 23.00 часа до 24.00 часа ще бъде спряно движението в двете посоки в участък от АМ „Европа“ преди отбивката за Нови Искър и Своге в посока Кулата. Това съобщиха от пресцентъра на  Агенция „Пътна инфраструктура“ . За да не се затруднява трафикът през деня, късно вечерта, ще се монтира рамка, на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3.5 тона (тол). \r\nПо време на ограничението трафикът ще се пренасочва по стария околовръстен път - II-18.  \r\nНа 10 август от 23.00 часа до 24.00 часа за монтаж на тол рамка ще бъде ограничен трафикът в отсечка от АМ „Европа“ при отбивката за Чепинци в посока Кулата. Превозните средства ще се пренасочват по стария околовръстен път - II-18. \r\nНеобходимо е шофьорите да карат внимателно, със съобразена скорост и да спазват стриктно пътната сигнализация. \r\n Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ .", "date": "2019.08.05", "title": "АПИ: На 7 и 10 август от 23.00 часа до 24.00 часа ще бъде спряно движението в двете посоки в участъци от АМ „Европа“"}
{"url": "http://www.focus-news.net/news/2019/08/05/2686921/gazetaru-instagram-i-whatsapp-smenyat-imenata-si.html", "text": "В имената на приложенията на Instagram и WhatsApp ще бъдат внесени промени, съобщава  Газета.ру  , като се позовава на The Information. \r\nКъм наименованията на двете мрежи ще бъде добавено уточнението „от Facebook“. Обновените имена ще бъдат отразени в магазините за приложения на Apple и Google Play. На екрана на мобилните устройства няма да бъдат внасяни промени.  \r\nУточнява се, че промените в имената би трябвало да се отразят добре на репутацията на Instagram и WhatsApp, като се припомня за принадлежността й към Facebook. \r\n \r\n Тереза Герова", "date": "2019.08.05", "title": "Газета.ру: Instagram и WhatsApp сменят имената си"}
{"url": "http://www.focus-news.net/news/2019/08/05/2686920/haskovo-tyaloto-na-45-godishen-mazh-e-namereno-v-kashta-v-selo-radievo.html", "text": "Тялото на 45-годишен мъж е намерено в къща в село Радиево. Това съобщиха от  ОДМВР - Хасково . Сигналът е получен на 4 август 2019 г. в 09.20 часа в РУ - Димитровград. Съобщено е за починало лице в село Радиево в къща, собственост на 58-годишен мъж от града. На място са изпратени служители на РУ - Димитровград, като е установено, че починалото лице е 45-годишен мъж от с. Радиево. От извършения първоначален оглед не са установени видими следи от насилие. Тялото е транспортирано за аутопсия в Съдебна медицина - Хасково.", "date": "2019.08.05", "title": "Хасково: Тялото на 45-годишен мъж е намерено в къща в село Радиево"}
{"url": "http://www.focus-news.net/news/2019/08/05/2686919/ria-novosti-amerikanski-voenen-samolet-e-zabelyazan-v-blizost-do-ruskata-baza-v-tartus.html", "text": "Американски военен самолет е провел разузнаване недалеч от базата на руския военноморски флот (ВМФ) в сирийското пристанище Тартус, показват данните от авиационния ресурс PlaneRadar, предава  РИА Новости . \r\nПатрулният противоподводен самолет на ВМС на САЩ P-8A Poseidon с бордови номер 169329 е излетял от авиобазата на НАТО Сигонела на остров Сицилия. В 12:10 той е забелязан в източната част на акваторията на Средиземно море. Полетът му е бил на височина 9,4 км и е бил със скорост 946,2 км/ч. \r\nВ 12:15 самолетът е бил в района на Тартус. \r\nВ последно време дронове и разузнавателни самолети на НАТО все по-често се появяват край границите на Русия и в близост до руските бази в Сирия, отбелязва руската агенция. \r\nСпоред Министерството на отбраната на Руската Федерация, само за последната седмица край границите на страната са забелязани 39 чуждестранни летателни апарата. Руските изтребители са вдигани във въздуха 12 пъти, за да не допуснат нарушения. \r\nНезависимо от призивите на Москва, Пентагонът отказва да прекрати разузнавателни операции по руските граници, добавя РИА Новости. \r\n \r\nПревод и редакция:", "date": "2019.08.05", "title": "РИА Новости: Американски военен самолет е забелязан в близост до руската база в Тартус"}
{"url": "http://www.focus-news.net/news/2019/08/05/2686916/varna-7-dushi-sa-postradali-i-15-avtomobila-sa-uvredeni-vsledstvie-na-sabotnata-burya-v-grada.html", "text": "Общо 46 сигнала за паднали, дървета, клони и други предмети са били подадени по време на бурята във Варна в събота следобед. Това съобщават от пресцентъра на  Областната дирекция на МВР  в града. Пострадали са 7 души в резултат от падналото витринно стъкло в магазин за детски играчки в града. Няма опасност за живота им. При останалите инциденти са нанесени щети по 15 автомобила. Повикванията са били в резултат на рязкото влошаване на метеорологични условия. Приети са сигнали за още 15 по-леки случаи, които са обслужени от спасителните екипи на Гражданска защита на следващия ден – 4-ти август. 69 са регистрираните случаи на оказана техническа помощ.", "date": "2019.08.05", "title": "Варна: 7 души са пострадали и 15 автомобила са увредени вследствие на съботната буря в града"}
{"url": "http://www.focus-news.net/news/2019/08/05/2686917/afp-donald-tramp-predlaga-po-strog-kontrol-na-orazhiyata.html", "text": "Държавният глава на САЩ Доналд Тръмп предложи републиканците и демократите да се споразумеят за по-строг контрол на оръжията в страната, като свърза идеята си с любимата му имиграционна реформа, предава  AFP . \r\n„Републиканците и демократите трябва да се съберат и да направят сериозни проверки на миналото, може би да оженят това законодателство с отчайващо необходимата имиграционна реформа\", написа Тръмп в социалната мрежа „Туитър“.  \r\nОчаква се по-късно през деня той да направи обръщение към нацията във връзка с двете масови стрелби през уикенда, в резултат на което загинаха 29 души. „Трябва да имаме нещо добро, ако не страхотно, да излезем от тези две трагични събития!\", написа американският президент.  \r\n \r\n Тереза Герова", "date": "2019.08.05", "title": "AFP: Доналд Тръмп предлага по-строг контрол на оръжията"}
{"url": "http://www.focus-news.net/news/2019/08/05/2686923/provede-se-konsultativen-savet-po-zarnoto-pri-ministar-desislava-taneva.html", "text": "Проведе се консултативен съвет по зърното при министър Десислава Танева, предаде репортер на  Агенция \"Фокус\" . Заседанието бе в сградата на Министерство на земеделието, храните и горите и продължи близо час. На съвета присъстваха зърнопроизводителите и представители на асоциации, свързани хлебопроизводството.", "date": "2019.08.05", "title": "Проведе се консултативен съвет по зърното при министър Десислава Танева"}
{"url": "http://www.focus-news.net/news/2019/08/05/2686922/sport-karatancheva-nyama-da-uchastva-na-us-open.html", "text": "Сесил Каратанчева няма да участва в квалификациите за Откритото първенство на Съединените щати, които започват на 19 август в Ню Йорк. Причината е възпаление на лакътя, поясни тенисистката. \r\nКаратанчева, която в момента е 218-а в световната ранглиста, е играла 13 пъти на US Open, но никога не е достигала по-напред от втория кръг на основната схема. \r\nВ тазгодишното издание на турнира при жените България ще бъде представена от Виктория Томова и Изабелла Шиникова, които започват участие от квалификациите. При мъжете Григор Димитров ще започне директно от основната схема на турнира от Големия шлем.", "date": "2019.08.05", "title": "Спорт: Каратанчева няма да участва на US Open"}
{"url": "http://www.focus-news.net/news/2019/08/05/2686926/burgas-normalno-se-osashtestvyava-dvizhenieto-prez-gkpp-malko-tarnovo.html", "text": "Нормално се осъществява движението през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. \r\nМария КУРТЕВА", "date": "2019.08.05", "title": "Бургас: Нормално се осъществява движението през ГКПП „Малко Търново“"}
{"url": "http://www.focus-news.net/news/2019/08/05/2686913/sotsiologat-andrey-raychev-bez-samnenie-bsp-sa-alternativa-samo-che-zagubiha-izborite.html", "text": "Без съмнение БСП са алтернатива само че загубиха изборите. Това каза социологът Андрей Райчев в интервю за  Агенция \"Фокус\"  по повод края на политическия сезон. Според социолога социалистите не са загубили изборите от ГЕРБ, а от себе си. \"Мисля, че това е много повече риторическа загуба, отколкото политическа. Моето мнение е следното, може да греша. БСП винаги от времената на Лилов и Луканов от самото си създаване като БСП, за разлика от БКП, винаги е държала едно много важно оръжие в себе си. С това оръжие оцеля. Това е консенсусът, кроткото говорене, опитът за търсене на общи точки, безропотно понасяне на упреци, премълчаване на неща, които трудно се премълчават. Това оръжие беше оставено на земята на г-жа Нинова. Преди това г-н Станишев направи една такава предизборна кампания. Ако помните символът на тази кампания, беше една брадва, която сечеше различни работи. Иван Костов, който разрушава достиженията на социалната сигурност. Това беше едно много агресивно нещо и те загубиха. Сега г-жа Нинова и г-жа Йончева много убедително говореха за корупция, изключително подплатено с факти, но не спечелиха. Мисля, че това е риторическа загуба\", обясни социологът. Според него БСП няма право на този вид риторика. По думите му тя все пак е наследник на бившата Комунистическа партия и чисто негативното не й носи. \"Има партии, които печелят от негативното\", посочи още Райчев и даде пример с малките формации тип Яне Янев, Бареков, и сега Слави Трифонов. \"Това показва язвите на обществото и набира сила. БСП явно не набира по този начин. Без всякакво съмнение г-жа Нинова беше и продължава да е алтернатива, но нещо не набира даже своя собствен милион. Има около милион души, склонни да гласуват червено\", допълни още социологът.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.08.05", "title": "Социологът Андрей Райчев: Без съмнение БСП са алтернатива само че загубиха изборите"}
{"url": "http://www.focus-news.net/news/2019/08/05/2686925/hina-harvatiya-grabar-kitarovich-obyavi-kandidaturata-si-za-nov-mandat-na-meropriyatie-za-operatsiyata-burya.html", "text": "Президентът на Хърватия Колинда Грабар-Китарович присъства на централната манифестация от празненствата по повод 24-тата годишнина от завършека на военно-полицейската операция „Буря“ в Книнската крепост, където индиректно обяви своята кандидатура за още един мандат на поста държавен глава, предава хърватската агенция  HINA . \r\n„Днес съм тук като президент на Републиката, ще се видим и след пет години“, накратко заяви пред журналистите Грабар-Китарович, която честити на гражданите  Деня на победата и благодарността, Деня на хърватските защитници и 24-тата годишнина от операцията „Буря“, предава агенция Хина. \r\nЦентралната манифестация по повод операцията срещу Сръбска Крайна започна с полагане на венци и палене на свещи край Паметника на хърватската победа Буря 95 в Книн. Последва издигане на знаме на Книнската крепост, придружено от биене на църковни камбани и церемониална програма, на която присъстваха председателят на парламента Гордан Яндрокович и премиерът Андрей Пленкович. \r\nБяха прочетени имената на 238 военнослужещи от хърватската армия и двама изчезнали, а акрогрупа на хърватските военновъздушни сили изпълни програма над Книнската крепост, като изпълни 24 почетни сюжета. \r\n \r\nПревод и редакция:", "date": "2019.08.05", "title": "HINA (Хърватия): Грабар-Китарович обяви кандидатурата си за нов мандат на мероприятие за операцията „Буря“"}
{"url": "http://www.focus-news.net/news/2019/08/05/2686915/mevlyut-chavushoglu-kipar-e-natsionalna-kauza-za-turtsiya.html", "text": "Турция никога няма да пренебрегне евентуално решение на кипърския въпрос, защото „това е национална кауза“ за нас, заяви министърът на външните работи на страната Мевлют Чавушоглу в понеделник, цитиран от  „Анадолската агенция“ . \r\n„Кипър наша национална кауза. Равнопоставеността и сигурността на турците киприоти са незаменими. Ние не изключваме никакво решение на тази основа“, заяви първият дипломат на Анкара на 11-тата посланическа конференция. \r\nТой добави: „Нашето послание към всички, които са заинтересовани в (източосредиземноморския) регион е същото. Ако сътрудничите с нас, всички печелят“. \r\nТурция никога няма да позволи стъпки, които не взимат предвид правата и интересите на Турция и турците киприоти в Източното Средиземноморие, кръстопътят на три световни континента, категоричен е Чавушоглу. \r\nТой подчерта, че Анкара подкрепя общо решение, в което ресурсите да бъдат разпределени поравно. \r\n \r\nПревод и редакция:", "date": "2019.08.05", "title": "Мевлют Чавушоглу: Кипър е национална кауза за Турция"}
{"url": "http://www.focus-news.net/news/2019/08/05/2686924/sliven-blizo-400-000-lv-shte-struvat-ukrepitelnite-deynosti-na-svlachishteto-kray-selishte-kachulka.html", "text": "Близо 400 000 лв. ще струват укрепителните дейности на свлачището край селище Качулка. Изпълнението му трябва да приключи до 2020 година. Това съобщи кметът на Сливен Стефан Радев, който заедно с областния управител Чавдар Божурски направи символичната първа копка на обекта, предаде репортер на  Радио „Фокус“ – Сливен . \r\n„Това свлачище заплашва единствения път за основния корпус на комплекса и е много важно да бъде укрепено. Имотът е държавен, Общината го ползва по договор с Министерството на труда и социалната политика. Затова благодаря и на областния управител Чавдар Божурски и на Министерството на околната среда и водите, че ни дават възможност да реализираме този проект. Малко общини успяха да реализират проекти по тази програма за укрепване на свлачища. Само две общини успахме да подготвим цялата документация. Надявам се и при изпълнителите работата да тече гладко и на финала да се поздравим с един добре завършен обект“, каза кметът Стефан Радев. \r\nСвлачището е регистрирано през 2010 г., когато е установено свличане на земни маси по северозападния скат над единствения път към селището, свързващ административния корпус със сградите, където са настанени потребителите на социални услуги. \r\nСтефан Радев допълни, че започва укрепване и на свличането на земна маса по републиканския път през Бяла за Елена. Кметът посочи също, че Общината работи и за изготвяне на проект за укрепителни дейности в Сотиря, където е заплашено училището. \r\n„Този проект изискваше много процедури, които трябваше да се проведат, но в крайна сметка той е факт. С укрепването на свлачището ще защитим единствения път към постройките към „Дома за пълнолетни лица с умствена изостаналост“, посочи ръководителят на проекта инж. Снежана Кънева.", "date": "2019.08.05", "title": "Сливен: Близо 400 000 лв. ще струват укрепителните дейности на свлачището край селище Качулка"}
{"url": "http://www.focus-news.net/news/2019/08/05/2686927/dimitar-nikolov-kmet-na-burgas-burgaskiyat-kuklen-teatar-e-nay-uspeshniyat-v-stranata.html", "text": "Стотици бургаски деца и техните родители се насладиха на представлението „Снежанка и седемте джуджета“ в първия ден на фестивала „Дни на куклите“. Това съобщиха от пресцентъра на  Община Бургас . Събитието тази година съвпада със 65-годишнината на Куклен театър – Бургас. По този повод е подредена и изложба. Експозицията събира най-вълнуващите спомени на театъра в 24 фотоса, разположени по алеята, пред Културен център „Морско казино“. „Бургаският куклен театър е най-успешния театър в страната. Тази година той получи престижната награда „Икар“ за най-добър куклен спектакъл. Комплименти за детската школа към него, защото те ще продължат силния професионализъм на бургаските артисти. Благодаря на всички, които ще подкрепят това изкуство, което ни отвежда в света на приказките. Мястото, в което децата забравят за мобилните телефони“. Това каза кметът Димитър Николов по време на официалното откриване на VI-ото издание на фестивала. В афиша на проявата са включени представления на куклени театри от Испания, Естония и Англия, както и много театри от цялата страна. „Този фестивал беше създаден през 2014 година като подарък за всички вас. Най-благородното изкуство е това, което прави хората щастливи. Ние ще се постараем през следващите дни много да ви усмихваме отново и отново. За първи път ще играем всеки ден. От големия репертоар на Театъра – 51 заглавия, ще ви предложим седем“,  каза директорът на Държавен куклен театър – Бургас Христина Арсенова. Три спектакъла и представяне на детска книжка очакват ценителите на изкуството днес, 5-ти август. От 17.30 часа в зала „Георги Баев“ ще бъде представена книжката „8 заешки истории“. Следва представлението „Принцесите и змеят“ от 18.30 часа. Ще видите четири приказки за един Змей – за един много смешен Змей и четири много странни Принцеси. Дали ще си намери жена? Ще разберете ако дойдете да ни гледате. От 19.30 часа ще гледате и първите гости на фестивала – Театър „Ателие 313“ от София и спектакъла „Мечтата на пътуващия актьор“. Спектакълът е един театрален експеримент на режисьора Съни Сънински и актьора Георги Спасов с известната приказка на Ханс Кристиан Андерсен „Принцесата върху граховото зърно“. От 20.30 часа ще се насладите на театрална формация „Сенджу“ от София и спектакъла „Дъщерята на самурая“. Никой не знае коя е Уме и защо носи на главата си огромна купичка за ориз. Единствено Итароу – най-малкия син на Шогуна не и се подиграва и става неин приятел. Поучителна и истинска история, която учи, че нашето щастие зависи единствено от самите нас. \r\nСред гости на официалното откриване бяха Елиянака Михайлова – директор на дирекция „Сценични изкуства  и художествено образование“ към Министерство на културата, и Йорданка Ананиева – зам.-кмет с ресор „Култура и образование“ към Община Бургас. \r\nВсички спектакли са с вход свободен. \r\nОрганизатор на проявата е Държавен куклен театър – Бургас в партньорство с Община Бургас.", "date": "2019.08.05", "title": "Димитър Николов, кмет на Бургас: Бургаският куклен театър е най-успешният в страната"}
{"url": "http://www.focus-news.net/news/2019/08/05/2686929/skopie-info-severna-makedoniya-doyran-e-nay-evtiniyat-kurort-na-balkanite.html", "text": "Все повече туристи решават да прекарат лятната си почивка в южната част на Северна Македония, предава македонското електронно издание  „Скопие инфо“  като добавя, че през последните няколко години Дойран преживява истинско прераждане.  \r\nКрасивите плажове, големия брой културни събития, както и ниските цени, които се предлагат за всеки, са част от причините много туристи да изберат Дойран.  \r\nМедията публикува и ценоразпис от заведение с коментар, че по него е видимо, че туристите могат напълно да се отпуснат в Дойран. Можете да си позволите истинска почивка, с храна в ресторанти, без да се страхувате, че ще ви “изгорят”, когато трябва да извадите портфейла“, гласи останалата част от коментара. \r\n„Скопие инфо“ пише, че докато цените в туристическите курорти в съседните страни се увеличават поради увеличението на ДДС или други фактори, то Дойран остава разпознаваем по ниските цени.  \r\nПозовавайки се на цените на безалкохолните напитки в кафенетата по плажовете изданието пише, че варират от 50 до 60 денара, на кафе от 30 до 60 денара, а за бира – 70 до 80 денара, в зависимост от това каква бира искате да консумирате.  \r\nОт публикуваните снимки се вижда, че ресторантите имат голям избор от храни, а цените са достъпни за всеки, пише „Скопие инфо“. Казват, че ако отидете в Дойран и не опитате риба – все едно не сте били там. За порция риба ще трябва да отделите от 200 до 300 денара в зависимост от вида на рибата, която искате да вкусите.  \r\nЦените в ресторантите са сходни. \r\nАко не сте фен на скара, риба или сандвичи, тогава можете да отидете на пицария. Дойран е най-евтиният по отношение на цената на пиците и варира от 120 до 250 денара в зависимост от размера или вида й. \r\n \r\nПревод и редакция: Милослава АНГЕЛОВА", "date": "2019.08.05", "title": "„Скопие инфо“ (Северна Македония): Дойран е най-евтиният курорт на Балканите"}
{"url": "http://www.focus-news.net/news/2019/08/05/2686928/burgas-dvizhenie-s-nesaobrazena-skorost-i-zaguba-na-kontrol-sa-prichinite-za-intsidenta-na-patya-primorsko-sozopol.html", "text": "Движение с несъобразена скорост и загуба на контрол са причините за инцидента на пътя Приморско – Созопол. Това съобщиха от   ОДМВР – Бургас . Инцидентът стана около 08.25 часа при км 21+800 в района на отсечката от с. Равадиново към Созопол. Водачката на лек автомобил „Хонда Акорд” - 45-годишна жена от Приморско, поради движение с несъобразена с интензитета на трафика скорост и загуба на контрол е навлязла в насрещната пътна лента и е допуснала страничен сблъсък с движещия се там лек автомобил „Опел Вектра”, управляван от 39-годишен мъж от Монтана. Впоследствие се завърта и се удря в лек автомобил „Киа Сийд”, управляван от 29-годишен мъж от с. Крушовица, обл. Враца. От инцидента пострадали общо осем души, сред които и две деца. Всички пострадали са откарани в УМБАЛ – Бургас, където към момента се уточняват получените от възникналия пътен инцидент наранявания.", "date": "2019.08.05", "title": "Бургас: Движение с несъобразена скорост и загуба на контрол са причините за инцидента на пътя Приморско – Созопол"}
{"url": "http://www.focus-news.net/news/2019/08/05/2686932/dobrich-zatvaryat-uchastatsi-ot-ul-kiril-i-metodiy-zaradi-remontni-deynosti.html", "text": "Затварят участъци от ул. „Кирил и Методий“ заради ремонтни дейности. Това съобщиха от  Община Добрич . В следващите два дни ще бъдат затворени за движение на автомобили на 6 август вторник - участъкът от бул. „Добричка епопея“ до ул. „Сан Стефано“ и на 7 август сряда - участъкът от ул. „Сан Стефано“ до хотел „България“.", "date": "2019.08.05", "title": "Добрич: Затварят участъци от ул. „Кирил и Методий“ заради ремонтни дейности"}
{"url": "http://www.focus-news.net/news/2019/08/05/2686931/sliven-okrazhnata-prokuratura-predade-na-sad-mazh-obvinen-za-otglezhdane-na-nad-787-rasteniya-konop.html", "text": "Окръжната прокуратура предаде на съд мъж, обвинен за отглеждане на над 787 растения коноп. Това съобщиха от пресцентъра на  Апелативна прокуратура - Бургас . Веселин К. е обвинен за това, че на 12 февруари 2019 г. в условията на продължавано престъпление в съучастие като съизвършител с Антон Х. в помещение (приземен етаж) в гр. Сливен на ул. „Г. С. Раковски“ и в избено помещение на същия адрес е държал с цел разпространение близо 63 грама коноп на стойност над 73 лева. \r\nТой е обвинен и затова че по същото време и на същите места, при условията на продължавано престъпление, в съучастие като съизвършител с Антон Х., отглеждал 787 броя растения коноп, които са на обща стойност от 58 820 лева. \r\nОкръжен съд – Сливен е насрочил заседанието си за 6 август 2019 г. \r\nАнтон Х. е признал вината си по така повдигнатите обвинения и вече е с наложено ефективно наказание от 12 месеца „лишаване от свобода“.", "date": "2019.08.05", "title": "Сливен: Окръжната прокуратура предаде на съд мъж, обвинен за отглеждане на над 787 растения коноп"}
{"url": "http://www.focus-news.net/news/2019/08/05/2686930/ministarat-na-otbranata-na-harvatiya-harvatskata-armiya-e-gotova-za-nova-operatsiya-burya-nanesohme-reshavashtiya-udar-na-politikata-i-ideyata-za-velika-sarbiya.html", "text": "Министърът на отбраната на Хърватия Дамир Кръстевич заяви в понеделник, че хърватската армия е готова за нова операция „Буря“, предава белградският ежедневник  „Вечерне новости“ . \r\n„Предупреждаваме всички ,които днес имат претенции спрямо нашата страна и които планират да направят нещо против Хърватия, че хърватската армия е готова за нова „Буря“. Не заплашвам никого, както и не искаме нищо, но сме готови да защитаваме нашата страна“, подчерта той по време на приема за военни командири в Книнската крепост по повод 24-тата годишнина от операция „Буря“, в рамките на която бяха изгонени 250 хиляди сърби от Хърватия. \r\nТой каза, че с „операция „Буря“ политиката и идеята за Велика Сърбия са напълно победени“, както и „че окупираните райони са освободени, където агресорът се опита да отмени и унищожи всичко, което хърватските граждани са изграждали от векове“. \r\nБлагодарение на тази операция, добави той, Книн остава хърватски град. \r\n„Операция Буря е символ на нашите военни успехи и венец на всички победи в Отечествената война. Без Буря нямаше да има мирна реинтеграция, връщане на Вуковар и други области“, каза Кръстевич, който подчерта, че „отечествената война е основата на съвременната хърватска държава, а защитниците, сред които съм самият аз, са нейният крайъгълен камък“. \r\nКръстевич обясни, че за разлика от много държави „Хърватия не наследи своята армия“, а тя е „създадена от народа по време на агресията“. \r\nПреди двадесет и четири години смелостта и саможертвата на хърватските защитници, както и мъдростта и визионерското ръководство на първия президент Франджо Туджман и на генералите бяха, според хърватския министър на отбраната, „последният удар за великосръбската политика“. \r\nСпоред него хърватската армия днес е уважавана сила, а хърватският войник е добре обучен и оборудван за изпълнение на всички задачи и чрез членството в НАТО допринася със съюзници и партньори за мира и сигурността по света. \r\nПо-нататъшното укрепване на армията, подчерта той, остава гаранция за суверенитета и целостта на Хърватия. \r\n \r\nПревод и редакция:", "date": "2019.08.05", "title": "Министърът на отбраната на Хърватия: Хърватската армия е готова за нова операция „Буря“, нанесохме решаващия удар на политиката и идеята за Велика Сърбия"}
{"url": "http://www.focus-news.net/news/2019/08/05/2686934/kyustendil-nasrochena-e-nova-data-po-deloto-za-otnemane-imushtestvo-na-plamen-galev-i-angel-hristov.html", "text": "Насрочена е нова дата по делото за отнемане имущество на Пламен Галев и Ангел Христов. Това съобщиха за  Радио „Фокус” – Кюстендил  от Окръжен съд – Кюстендил. Новата дата е 21 октомври. Първоначално делото бе насрочено за 30 септември. Причина за отлагането е молба до Окръжен съд – Кюстендил на адвокат Ани Караджинова - Кьосева, особен представител на Радмила Дюлгерова – Христова. Адвокатът посочва, че от 26 септември до 3 октомври ще бъде извън страната. Съдът е уважил молбата, която е подадена своевременно, като адвокат Кьосева е единственият особен представител на Радмила Христова. \r\n „Фокус” припомня , че искът за конфискация на имущество на Пламен Галев и Ангел Христов, техните съпруги и контролираните от тях дружества е за над 4 млн. лв. и е внесен от Комисията за отнемане на незаконно придобито имущество в съда в началото на 2012 година, по реда на Закона за отнемане в полза на държавата на имущество, придобито от престъпна дейност. Двамата бизнесмени са в неизвестност от 2012 година, след като влезе в сила присъдата им по наказателно дело за организиране и ръководена на престъпна група. \r\nВенцеслав ИЛЧЕВ", "date": "2019.08.05", "title": "Кюстендил: Насрочена е нова дата по делото за отнемане имущество на Пламен Галев и Ангел Христов"}
{"url": "http://www.focus-news.net/news/2019/08/05/2686935/abv-dots-kameliya-stamatova-e-kandidatat-na-partiyata-za-kmet-na-stara-zagora.html", "text": "Доц. Камелия Стаматова, главен асистент в Тракийския университет, е кандидатът на ПП АБВ за кмет на Стара Загора. Това съобщиха от пресцентъра на партия  АБВ . Тя е млад човек, вече е позната като кандидат за евродепутат в последните евроизбори. На предстоящия местен вот в Стара Загора ПП АБВ ще се яви с пълна листа за общински съветници, неин водач ще бъде проф. Михни Люцканов.  \r\nПроф. Люцканов обясни пред медиите, че в листата с кандидати за общински съветници ще се търси баланс на образование, пол, възраст. \r\nПо-късно днес председателят на ПП АБВ Румен Петков е на среща с общинското ръководство на партията в Раднево, където АБВ ще участва с пълна листа за общински съветници. Среща ще се проведе и с кмета на село Могила Гинка Колева, която ще се яви на изборите за местна власт в надпревара за втори мандат, отново като кандидат на АБВ.", "date": "2019.08.05", "title": "АБВ: Доц. Камелия Стаматова е кандидатът на партията за кмет на Стара Загора"}
{"url": "http://www.focus-news.net/news/2019/08/05/2686937/frankfurter-neue-presse-germanski-politsay-vav-fronteks-spodelya-ocharovanieto-si-ot-prirodata-v-balgariya.html", "text": "Полицейският служител от Франкфурт на Макн Андрю Маккормак прекарва два месеца в България като част от контингента на Фронтекс. Мъжът споделя, че в рамките на престоя му е видял много – най-вече от гледна точка на природа, отбелязва регионалният германски вестник  Frankfurter Neue Presse . \r\nЗа Андрю Маккормак престоят в България беше разширяване на хоризонтите. Франкфуртският полицай прекара два месеца на Черно море като част от мисия на европейската гранична агенция. В нея най-важно е било да се наблюдава външната граница на Европейския съюз с Турция. Маккормак е подпомагал българските колеги с проверки по границата. В момента в региона не се случва много. Или както казва Маккормак: „Във Франкфурт сме свикнали с повече събития“. \r\nВместо скрити мигранти, 29-годишният полицай бива изумен от разнообразната природа в България. „На всеки 20 метра притичваше животно - диви коне, гущери, змии, хищни птици, елени. „Това беше наистина красива, недокосната природа“, казва Маккормак, командирован за два месеца. \r\nФронтекс все още се изгражда и трябва постепенно да се укрепва. До 2021 г. в услугата на агенцията ще има 5000 спешни служби. Тъй като европейският орган няма собствени външни гранични полицаи, те се предоставят от държавите-членки на ЕС, включително тези, които, като Германия, нямат непосредствена външна граница на ЕС, припомня вестникът. \r\n \r\n Тереза Герова", "date": "2019.08.05", "title": "Frankfurter Neue Presse: Германски полицай във Фронтекс споделя очарованието си от природата в България"}
{"url": "http://www.focus-news.net/news/2019/08/05/2686933/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по  Радио „Фокус“ - Пловдив  днес ще посетим Първото селскостопанско училище у нас – това в Садово. Малко повече от месец преди края на ученическата ваканция и започването на новата учебна година ще научите повече за създаването му, както и за любопитните моменти от неговата история. Наш гид из редовете на богатата и интересна история на учебното заведение ще бъде историкът и директор на Селскостопанската гимназия в Садово Димитър Йорданов. \r\nВ рамките на предаването днес ще ви разкажем и за храм „Св. Петка“ в село Караджово. Храмът е паметник на културата и е на около 200 години. Повече за храм „Св. Петка“, за неговото минало, бъдеще и настояще, ще ни разкаже отец Красимир от светата обител. \r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2019.08.05", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2019/08/05/2686942/pazardzhik-izbirat-izpalnitel-na-proekta-za-remont-na-ulitsi-i-trotoari-v-grad-belovo.html", "text": "Започна обществена поръчка за избор на изпълнител на проекта за ремонт на улици и тротоари в град Белово, съобщиха от  общинската администрация . Оттам уточниха, че е осигурено финансиране от ДФ „Земеделие“. С тези средства ще бъдат ремонтирани улиците „Христо Ботев“; „Иван Вазов“ /от ул. „Априлско въстание“ до ул. „Чавдар войвода“/; улица „Иван Вазов“ /от бул. „Юндола“ до ул. „Априлско въстание“/; улица „Георги Бенковски“; улица „Тодор Каблешков“; улица „Поп Михаил Радулов“. Продължава ремонтът на улици в кв. Малко Белово, село Момина клисура, град Белово – кв. „Лъките“ и кв. „Разсадника“.", "date": "2019.08.05", "title": "Пазарджик: Избират изпълнител на проекта за ремонт на улици и тротоари в град Белово"}
{"url": "http://www.focus-news.net/news/2019/08/05/2686939/api-vavezhda-se-vremenna-organizatsiya-na-dvizhenieto-v-posoka-plovdiv-karlovo-poradi-izgrazhdane-na-krastovishteto-pri-s-trud.html", "text": "До 24 септември се ограничава движението в посока Пловдив – Карлово в участък от път II-64 за изграждане на кръстовището при с. Труд. Това съобщиха от пресцентъра на  Агенция \"Пътна инфраструктура\"= \r\nДнес от 18.00 часа до 24 септември ще бъде спряно движението в посока Пловдив - Карлово в участък от път II-64. Ограничението е във връзка с изграждането на кръговото кръстовище при пресичането на път ІІ-64 Карлово - Пловдив при км 48+278 и път ІІІ-606 Строево - Труд. Трафикът в отсечката ще се осъществява двупосочно в платното Карлово - Пловдив. Необходимо е шофьорите да карат внимателно, със съобразена скорост и да спазват стриктно пътната сигнализация.  \r\nС новото кръстовище при село Труд, което ще бъде и с енергоефективно LED осветление, ще се подобри безопасността при преминаване по съществуващото в момента триклонно кръстовище. Ще намалеят до минимум предпоставките за пътно-транспортни произшествия, тъй като шофьорите няма да се налага да правят неразрешен обратен завой за по-пряка връзка. Старото кръстовище при 48-ми км на второкласния път е на около 600 м от пътен възел „Труд“ на автомагистрала „Тракия“. До този момент то не обслужваше посоката Пловдив - Строево и движението в посока Пловдив - Строево - Голям Чардак се осъществява през кръстовището при 46-ти километър в с. Труд. Инвестицията е за близо 1,2 млн. лв. и средствата са от бюджета на Агенция „Пътна инфраструктура“.  \r\nСтроително-монтажните работи се изпълняват от ДЗЗД „Кръгово кръстовище Труд 2018“, в което участват: „ПСТ Груп“ ЕАД и „Сет Къмпани“ АД. Стойността на договора е 1 208 750,95 лв. с ДДС. Строителният надзор осъществява „Пътконсулт 2000” ЕООД, а техният договор е за 12 960 лв. с ДДС. Строителните работи на обекта ще завършат в настоящия строителен сезон.", "date": "2019.08.05", "title": "АПИ: Въвежда се временна организация  на движението в посока Пловдив - Карлово поради изграждане на кръстовището при с. Труд"}
{"url": "http://www.focus-news.net/news/2019/08/05/2686941/kurir-makedoniya-tsyala-harvatiya-se-sheguva-s-pevchevskite-sposobnosti-na-kolinda-grabar-kitarovich.html", "text": "Цяла Хървартия се шегува с певческите способности на държавния глава Колинда Грабар-Китарович, пише македонското електронно издание  „Курир“ . \r\n„Колинда е истински хит в социалните мрежи след изпълнението си в хор“. Хърватският президент се изяви с изпълнението на творба на Никола Шубик–Зрински по време на честванията на Деня на благодарността.  \r\n„Той ще бъде запомнен със сцената, в която певецът мести микрофона, за да се чува по-малко Колинда“, е само един от многобройните коментари в социалните мрежи. \r\n \r\n Тереза Герова", "date": "2019.08.05", "title": "„Курир“ (Македония): Цяла Хърватия се шегува с певчевските способности на Колинда Грабар-Китарович"}
{"url": "http://www.focus-news.net/news/2019/08/05/2686938/ivitsa-dachich-dzhon-boltan-mozhe-da-poseti-regiona-prez-avgust.html", "text": "Помощникът на президента на САЩ по национална сигурност Джон Болтън може да посети региона в края на август, ако има позитивни индикации, че Прищина ще отмени 100-процентовите мита върху сръбските стоки, заяви първият дипломат на Белград Ивица Дачич пред сръбската  „ТВ Хепи“  в понеделник. \r\n„Предишните американски администрации имаха официална позиция, че косовският въпрос е разрешен, че не искат да се занимават с това повече и изпращаха така нарените „стафъри“, служители на Държавния департамент от трети и четвърти ранг“, заяви министърът на външните работи н а Сърбия, като добави, че Болтън му е казал, че косовският въпрос, съответно дългосрочното решение на косовския въпрос, е на първите места в дневния ред на американските външнополитически приоритети. \r\n \r\nПревод и редакция:", "date": "2019.08.05", "title": "Ивица Дачич: Джон Болтън може да посети региона през август"}
{"url": "http://www.focus-news.net/news/2019/08/05/2686945/sliven-okrazhnata-prokuratura-zadarzha-mazh-za-umishlen-palezh-na-etazh-na-zhilishtna-sgrada.html", "text": "По искане на Окръжна прокуратура – Сливен, съдът задържа под стража Станчо К. Това съобщиха от пресцентъра на  Апелативна прокуратура - Бургас . Той е обвинен, затова че на 2 август в гр. Сливен, запалил първи етаж на двуетажна масивна жилищна сграда, находяща се на ул. „Д-р Иван Жечков”, на значителна стойност, като пожарът е представлявал опасност за живота на мъж и жена и е имало опасност пожарът да се разпростре и върху друг имот – втори етаж от същата сграда, със значителна стойност, собственост на друг мъж. \r\nСпоред прокурора, налице е обосновано предположение, затова че Станчо К. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление. \r\nСъдът прие мотивите на прокурора и задържа под стража Станчо К. \r\nОпределението на Окръжен съд – Сливен може да бъде обжалвано пред Апелативен съд – Бургас.", "date": "2019.08.05", "title": "Сливен: Окръжната прокуратура задържа мъж за умишлен палеж на етаж на жилищна сграда"}
{"url": "http://www.focus-news.net/news/2019/08/05/2686944/ministar-desislava-taneva-ustanovihme-nereglamentirani-stopanstva-s-po-100-200-svine-te-sa-seriozen-iztochnik-na-prenasyane-na-virusa-i-ne-sledva-da-ima-kompromis.html", "text": "Установихме нерегламентирани стопанства с по 100 до 200 броя свине - те са сериозен източник на пренасяне на вируса и не следва да има компромис. Това каза министърът на земеделието, храните и горите Десислава Танева на консултативен съвет по зърното, предаде репортер на  Aгенция „Фокус“ . „Бихме били много благодарни от страна на държавата, ако наистина вие като земеделски производители по места, тъй като сте наистина много важни по отношение на живота в селските райони, да се обяснява на хората колко е тежка ситуацията. Как това се налага, за да ограничим заразата и за да може да се възстановим по-бързо. Положителното при домашната свиня, че тя се репопулира сравнително бързо и лесно. Това е основното. Това, което решихме да предоставим като подкрепа, тъй като сами разбирате, че личните стопанства тип „заден двор“ са нерегистрирани и без мерки за биосигурност. Това е основният проблем на практика.  В подкрепа на действията на тези стопани, които на практика са съпричастни към кризисната ситуация, ние ще предоставим 300 лв. за почистването и дезинфекциране на стопанството на задния двор, където са отглеждани тези свине\", посочи още Танева. Тя посочи, че при прилагането на тези мерки се е установил значителен брой нерегламентирани стопанства тип фамилни с брой на свинете от 100 до 200 без никакви мерки за биосигурност. \"На практика част от водачите на недоволството са точно този тип ферми“, посочи министърът. По думите й при различните области е различна спецификата. Министърът посочи, че в областите, където има по-висок интензитет на личните стопанства, които се отглеждат нерегламентирано свине, изобщо не са в порядъка заден двор\" до пет свине за угояване. „Повечето са със свиня майка и извършване на развъдна дейност“, каза министърът. По думите й това е нов сериозен източник за разпространение на зарази. „Очевидно и  ветеринарните власти не са били достатъчно стриктни към тези стопани. Моментът е изключително тежък за държавата“, обясни министърът.  „В последните дни вие виждате информацията, в определени райони установяваме интензитет на огнищата от дива свиня – района на Воден, на практика Северна България. Днес очакваме проби от Добричкия регион. Регистрираха се вече и в Софийска област две огнища. От две седмици на горските стопанства са дадени указания за спешно изграждане на капани, така че независимо от периода на лов, в който се намираме, драстично да можем да вървим към намаление на  тази популация. В хижа „Здравец“, Пловдивско също бе намерено такова огнище, в което вирусът влезе в областта. В Монтана също“, каза Танева.  \r\n Между другото само за статистиката в Сливенска област имаше нерегламентирано отглеждани домашни свине. По протоколи от областна епизоотична комисия, направени с нарочно преброяване, поради епизоотичната обстановка, около 5500 свине. За Монтана тази бройка е 800. Основно там, където са направени стопанства без мерки за биосигурност от порядъка на 100-200. Там са основните точки на напрежение. Такива стопанства са установени в Бургаска област. Те са един сериозен източник за пренасяне на вируса и не следва да има компромис. Основната част от населението по селата, независимо от безкрайно неприятната ситуация ,проявиха изключително отговорно поведение към ситуацията в държавата и в повечето от тях бе изпълнена препоръката и месото остана за тяхна консумация“, подчерта още министърът.  \r\nДеница КИТАНОВА", "date": "2019.08.05", "title": "Министър Десислава Танева: Установихме нерегламентирани стопанства с по 100 - 200 свине - те са сериозен източник на пренасяне на вируса и не следва да има компромис"}
{"url": "http://www.focus-news.net/news/2019/08/05/2686936/ministar-desislava-taneva-kategorichno-nyama-logika-sami-da-si-postavyame-ogranicheniya-zaradi-chumata-po-svinete-kogato-govorim-za-targoviyata-na-zarno.html", "text": "Категорично няма логика сами да си поставяме ограничения заради чумата по свинете, когато говорим за търговията на зърно. Това каза министърът на земеделието, храните и горите Десислава Танева на консултативен съвет по зърното, предаде репортер на  Aгенция „Фокус“ . „Радвам се, че в ситуацията, в която сме,  в тази изключителна криза с африканската чума по свинете, имаме положителни новини. За съжаление едва ли те ще бъдат акцентът. Наистина е хубаво, че отново ще имаме една от най-добрите реколти\", започна изложението си министърът на земеделието, храните и горите. Тя благодари на всички организации, които публично са застанали зад мерките на МЗХГ, на БАБХ. \"Безспорно изключително непопулярни мерки. Няма спор в това. Много съм благодарна на всички хора, които се вслушаха във всички информации на органите относно риска от разпространението на африканската чума по свинете\", обясни Танева. Министърът запозна със ситуацията и представи няколко цифри. Танева отбеляза също, че чумата е бедствие за цяла Европа. \"Само за тази година в европейските страни членки на ЕС има регистрирани 628 огнища, от тях 553 са в Румъния. Засегнатите свинете общо са около 260 хил. броя. Отделно има 3600 случаи на диви свине. Това е само за първите седем месеца на тази година. Отделно това мога да дам данни и за от началото на 2014 г. за огнищата. Над 1 млн. свине са засегнати в страните членки на ЕС. 3 млн. свине общо за Европа засегнати от африканка чума по свинете. Ситуацията в Русия на практика е ендемична“, каза Танева. По думите й там чумата има от  12 години. Министърът посочи, че заразата после продължава през Украйна. „Защо споменавам тези две страни? Когато се говори за зърното и за търговията, следва да знаем, че няма логика сами да си поставяме проблеми, при условие, че в страни, които са основни износителки на зърно, които са с изключителен интензитет на африканска чума по свинете – 12 години в Русия, никога не е имало тема за регулация“, подчерта министърът. По думите й не трябва сами да си предизвикваме проблеми и ограничения. Министърът подчерта, че науката е казала достатъчно ясно какви са рисковете за разпространение на заболяването чрез фуража. „БАБХ още миналата година е издала подробни указания за фуража, за това как трябва да бъде произведен, как трябва да бъдат изхранвани животните, така че да се изключи разпространението на вируса АЧС през фуража. Това е достатъчно брой дни отлежаване на зърното след жътва. По принцип науката приема, че вирусът може да бъде активен при влажност 13 % на зърното най-много до четири дни, ако културата е била заразена. Т.е. след тези дни следва да приемем, че не би следвало да има активен вирус. Извън това указанията стандартно са фуражът да се приготвя от зърно, което е складирано 60 дни“, посочи още министърът.  \r\nДеница КИТАНОВА", "date": "2019.08.05", "title": "Министър Десислава Танева: Категорично няма логика сами да си поставяме ограничения заради чумата по свинете, когато говорим за търговията на зърно"}
{"url": "http://www.focus-news.net/news/2019/08/05/2686940/sport-tsska-sreshtu-lyutsern-ili-espanyol-ako-preodolee-zarya-lugansk.html", "text": "ЦСКА ще играе плейоф за влизане в Лига Европа с победителя от двойката Люцерн-Еспаньол ако отстрани Заря (Луганск) в третия предварителен кръг. Това отреди тегленият днес жребий в Нион. Първата среща е на 22 август в Барселона, а реваншът е седмица по-късно на стадион \"Васил Левски\".", "date": "2019.08.05", "title": "Спорт: ЦСКА срещу Люцерн или Еспаньол ако преодолее Заря Луганск"}
{"url": "http://www.focus-news.net/news/2019/08/05/2686948/plamen-bonchev-initsiativata-sport-na-otkrito-v-dolna-mitropoliya-e-nasochena-kam-detsata-i-mladite-hora.html", "text": "Инициативата  „Спорт на открито” в Долна Митрополия  е насочена към децата и младите хора. Това каза за  Радио „Фокус“   Пламен Бончев, състезател по борба , организатор на събитието. ,,Идеята за събитието е моя и се осъществява съвместно с община Долна Митрополия и кмета г-жа  Поля  Цоновска.   Заедно организираме събитието в New Town Centre – Долна Митрополия.   Ще има демонстрации и презентации на шест спорта- борба, бокс, кикбокс, футбол, волейбол и карате. Поканили сме представители на шест спортни клуба”, каза Пламен Бончев. Той допълни, че Ивет Горанова като шампион на европейските игри по карате ще бъде отличена с награда.  ,,Ще бъдат наградени и други спортисти и треньори които са допринесли за развитието на спорта в общината.  Събитието ще протече от 18.00 до 20.30 часа. Ще съберем децата от цялата община и ще им представим всички тези спортове. Целта на събитието е да мобилизираме децата да спортуват. Каня  любителите на спорта да се присъединят към събитието, да подкрепят младите хора”, каза още Пламен Бончев.  \r\nВиолета КРЪСТЕВА", "date": "2019.08.05", "title": "Пламен Бончев: Инициативата  „Спорт на открито” в  Долна Митрополия   е насочена към децата и младите хора"}
{"url": "http://www.focus-news.net/news/2019/08/05/2686947/preskonferentsiya-na-pp-abv-shte-se-provede-na-6-avgust.html", "text": "Пресконференция на ПП АБВ ще се проведе на 6 август, вторник, от 11.30 часа в централата на ПП АБВ на улица „Врабча“ 23. Това съобщиха от пресцентъра на  партията .    \r\n Темите в пресконференцията: \r\n - Епидемията по животните – предизвикателство пред държавата; \r\n - Ще бъде предоставена информация, изискана от БАБХ, по протоколите за лабораторни изследвания, по повод извършените евтаназии.  \r\n Участници:   \r\n - Румен Петков – председател на ПП АБВ; \r\n - Проф. Михни Люцканов – член на ИБ на ПП АБВ, декан на Ветеринарномедицинския факултет в Тракийския университет; \r\n - Доц. Камелия Стаматова - главен асистент в Тракийския университет; \r\n - Д-р Койчо Коев – гл. асистент катедра „Инфекциозни болести“ в Тракийския университет.", "date": "2019.08.05", "title": "Пресконференция на ПП АБВ ще се проведе на 6 август"}
{"url": "http://www.focus-news.net/news/2019/08/05/2686951/kyustendil-36-godishen-mazh-beshe-zadarzhan-pod-strazha-zaradi-po-obvineniya-za-izmama-s-peleti-za-ogrev.html", "text": "36-годишен мъж беше задържан под стража заради по обвинения за измама с пелети за огрев, предаде репортер на  Радио „Фокус” – Кюстендил . Най-тежката мярка за задържане беше постановена от състав на Районен съд – Кюстендил, под председателството на съдия Николай Николов. Стана ясно, че задържаният е привлечен като обвиняем за квалифицирана измама, в условията на повторност, а съгласно разпоредбите на Наказателния кодекс по обвинението се предвижда наказание „лишаване от свобода” за период от 1 до 8 години. Пред съдебния състав беше посочено, че в страната са образувани множество досъдебни производства за извършени измами от лицето. Има жалби от потърпевши в Кюстендил, Дупница, Пазарджик, Пловдив, Оряхово и други населени места. Задържаният е взимал капаро от клиенти, като ги е въвеждал в заблуждение, че ще им достави пелети за огрев. Той се е представял за представител на фабрика за пелети от Република Северна Македония. Съдът счете, че може да се направи обосновано предположение, че обвиняемият е извършител на престъплението, че може да се укрие или да извърши друго престъпление. Постановеното определение подлежи на обжалване в срок от три дни пред Окръжен съд – Кюстендил. \r\n \r\nВенцеслав ИЛЧЕВ", "date": "2019.08.05", "title": "Кюстендил: 36-годишен мъж беше задържан под стража заради по обвинения за измама с пелети за огрев"}
{"url": "http://www.focus-news.net/news/2019/08/05/2686943/prof-aleksandar-marinov-partiyata-na-slavi-trifonov-e-edin-neroden-petko.html", "text": "Партията на Слави Трифонов е един нероден Петко. Това каза в интервю за  Агенция „Фокус“  политологът проф. Александър Маринов за края на политическия сезон. Той отчете, че засега нови политически субекти няма. „Има единствено една заявка за партия на Слави Трифонов. С интерес тези дни чета какво пишат колеги, които изригнаха като един „политологически везувий. Смятам, че това е още един нероден Петко. Да видим какво ще се случи. Това, че Слави Трифонов е обявил от екрана, че ще прави партия, въобще не означава, че ще стане партия“, посочи проф. Маринов. По думите му това още по-малко означава, че ще стане сериозна партия с влияние. „Ще видим какво ще се случи. Това е на базата на конкретиката. Ясно е, че в обществото има огромна нужда от нов пълноценен наистина носещ промяна към по-добро политически субект. Старите партии са изхабени и се ползват с изключително ниско доверие. За момента няма отговор на тази обществена потребност“, допълни още политологът.  \r\nДеница КИТАНОВА \r\n Пълния текст на интервюто четете в „Мнение”", "date": "2019.08.05", "title": "Проф. Александър Маринов: Партията на Слави Трифонов е един нероден Петко"}
{"url": "http://www.focus-news.net/news/2019/08/05/2686950/aktsenti-v-predavaneto-sofiyska-tribuna-po-radio-fokus.html", "text": "В днешното издание на предаването „Софийска трибуна“, продукция на БСП-София, която се излъчва на честотите на софийската програма на  Радио „Фокус“ , продължаваме нашата поредица от срещи с кандидатите за кметове от БСП на столични райони. В първата част на трибуната застава Янко Янков – кандидат за кмет на район Сердика. С него ще разговаряме за отговорността на длъжността и за мотивацията му да се кандидатира за нея. Ще засегнем и най-наболелите проблеми на жителите на район Сердика. Във времето от 17:30 до 18:00 часа в студиото ни посрещаме кандидата за кмет на район Слатина от БСП – Димитър Главинов. Той ще ни разкрие основните приоритети в програмата си и средствата, които ще използва, за да подобри живота на жителите на Слатина. От първо лице ще разберем и какви са посланията на двамата ни гости на прага на местните избори. \r\nГостите в студиото ни ще отговарят на слушателски въпроси на телефон 0882 802 802. \r\n Тези теми ви очакват на честотите на софийската програма на Радио „Фокус“ от 17.00 часа в предаването „Софийска трибуна“ с водещ Веселка Иванова.", "date": "2019.08.05", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/08/05/2686953/shumen-mitropolit-yoan-shte-oglavi-bogosluzheniyata-na-preobrazhenie-gospodne-v-hrama-sv-vaznesenie-i-hrama-sv-tri-svetiteli.html", "text": "Варненският и Великопреславски митрополит Йоан ще оглави богослуженията на Преображение Господне в храма „Св. Възнесение“ и храма „Св. Три Светители“ в Шумен. Програмата на службите през Богородичния пост е публикувана на страницата на  Варненската и Великопреславска митрополия . От 9.30 часа на 6 август ще бъде отслужена Божествена Света литургия в храм „Възнесение Господне“,  от 18.00 часа ще започне вечерня с Молебен канон на Пресвета Богородица в храм „Св. Три Светители“.", "date": "2019.08.05", "title": "Шумен: Митрополит Йоан ще оглави богослуженията на Преображение Господне в храма „Св. Възнесение“ и храма „Св. Три Светители“"}
{"url": "http://www.focus-news.net/news/2019/08/05/2686954/blagoevgrad-vremenno-dvizhenieto-po-pat-III-106-blagoevgrad-zelen-dol-se-osashtestvyava-v-edna-lenta-poradi-katastrofa.html", "text": "Временно движението по път ІІІ-106 Благоевград – Зелен дол  се осъществява в една лента поради пътно-транспортно произшествие. Това съобщиха от пресцентъра на  Агенция \"Пътна инфраструктура\" . Движението се регулира от \"Пътна полиция\". Необходимо е шофьорите да карат с повишено внимание и съобразена скорост.", "date": "2019.08.05", "title": "Благоевград: Временно движението по път ІІІ-106 Благоевград – Зелен дол  се осъществява в една лента поради катастрофа"}
{"url": "http://www.focus-news.net/news/2019/08/05/2686955/plovdiv-katastrofa-s-materialni-shteti-zatrudnyava-dvizhenieto-v-rayona-na-km-150-na-am-trakiya.html", "text": "Катастрофа с материални щети затруднява движението в района на км 150 на АМ „Тракия“, в посока Бургас. Това съобщи за  Радио „Фокус“ – Пловдив  говорителят на ОДМВР. Сигналът за катастрофата е получен към 15.00 часа. Блъснали са се ТИР, микробус и лек автомобил. Няма пострадали хора. До изместване на превозните средства от пътното платно движението се осъществява само в лява (активна) лента. Водачите трябва да преминават с повишено внимание и съобразена скорост, както и да се съобразяват с разпорежданията на полицейските служители. \r\nТони МИХАЙЛОВ", "date": "2019.08.05", "title": "Пловдив: Катастрофа с материални щети затруднява движението в района на км 150 на АМ „Тракия"}
{"url": "http://www.focus-news.net/news/2019/08/05/2686946/stara-zagora-zapochnaha-muzikalnite-kontserti-avgust-e-muzika-na-stsena-fontanite-pred-obshtinata.html", "text": "Изящна и стилна бе първата вечер от тематичните музикални концерти „Август е музика“ на сцена „Фонтаните“ пред Община Стара Загора. Неподражаеми по естетика, с очарователен маниер бяха изпълненията на Надя Тончева и музикантите от струнен квартет – „Hot Club de Plovdiv“. Близо два часа, площадното пространство на Стара Загора бе „Под небето на Париж“. Това съобщиха от   Община Стара Загора .Красивият и чувствен глас на Надя Тончева, съчетан с таланта на пловдивските момчета - виртуозната цигулка на Любомир Толумбаджиев и китарите на Петър Койчев, Момчил Ангелов и Христо Минчев създадоха несравнима атмосфера. Джипси джаз звучене от 30-те години на 20 век, мелодични френски шансони и нова френска музика очарова многобройната публика. Възторжени и с естетско отношение бяха и аплодисментите под небето на Стара Загора. \r\nСледващият концерт от тематичните музикални вечери „Август е музика“ е на 7 август, /сряда/, 20.00 ч., сцена „Фонтаните“ пред Община Стара Загора.   \r\nВокалът Надя Тончева и музикантите - Павел Цонев – пиано, Димитър Вакарелов – китара, Христо Минчев - бас китара и Кристиян Желев – барабани ще заредят августовската вечер с латино емоция. Ще прозвучат мелодии от репертоара на Глория Естефан, Розана, Шер. Ще се върнем назад в годините с музикален коктейл от спомени  с песни на Лили Иванова, Мими Николова и много други обичани български изпълнители. За Вас ще танцуват и шампионите по спортни танци от ST Dance club, с ръководител Стефан Дончев.", "date": "2019.08.05", "title": "Стара Загора: Започнаха музикалните концерти „Август е музика“ на сцена „Фонтаните“ пред Общината"}
{"url": "http://www.focus-news.net/news/2019/08/05/2686957/burgas-dva-kabineta-v-morskoto-uchilishte-shte-se-sdobiyat-s-nay-moderno-oborudvane.html", "text": "Два кабинета в Морското училище на Бургас ще претърпят пълна промяна. Те ще бъдат обзаведени и оборудвани по най-високите образователни стандарти. Това съобщиха от пресцентъра на  Община Бургас . Това са първите стъпки за модернизацията на Професионална гимназията по морско корабоплаване и риболов „Св. Никола“, които ще предприеме Община Бургас, след като придоби от държавата собствеността върху учебното заведение. Визията, оборудването и обзавеждането на кабинетите бе обсъдено на работна среща между директора на Морското училище Христина Жабова и капитаните Дойчин Дойчев, Даниел Карчев и Стоян Пантов. Общата амбиция е учебното заведение да стане водещо в морския бранш. За тази цел тримата капитани и директорката на гимназията посетиха ВВМУ „Н. Й. Вапцаров“ във Варна, за да се запознаят с опита и да разгледат оборудването на висшето военноморско училище. Пилотните учебни помещения, с които започва модернизацията на бургаското Морско училище, са две – кабинет „Астрономия и корабоводене“ и кабинет „Борба с аварии, търсене и спасяване на хора“. Проектът за новата визия на интериора вече е изготвен. В кабинет „Астрономия и корабоводене“ ще има тренажор Maritime Simulator за упражнение на ситуации от управлението на кораба, високи маси, снабдени с по 3 монитора (с възможност за поставяне на четвърти) за радарно изображение, управление от мостика, звездно небе и т.н., компютри с общ сървър, мултимедия (LCD монитор). Кабинет „Борба с аварии, търсене и спасяване на хора“ ще се оборудва с тренажор Response Simulator, манекени в защитни облекла – един пожарникар и един в хидрозащитен (неопренов) костюм, пожарогасители, шлангове, спасителен кръг с комбиниран буй, спасителен плот и т.н. В момента материалната база на гимназията по морско корабоплаване и риболов е занемарена и остаряла. След ремонта, обзавеждането и оборудването на двата кабинета, ще бъдат изготвени технически паспорт и енергийно обследване на сградите на учебния корпус, спортната база и общежитието, за да се пристъпи поетапно и към тяхното обновяване.", "date": "2019.08.05", "title": "Бургас: Два кабинета в Морското училище ще се сдобият с най-модерно оборудване"}
{"url": "http://www.focus-news.net/news/2019/08/05/2686959/pazardzhik-razporedeno-e-da-se-izvarshi-hiperhlorirane-na-vodata-v-selo-momina-klisura.html", "text": "РЗИ-Пазарджик извърши изследване за качеството на питейната вода в областта, съобщиха за  Радио „Фокус” – Пазарджик  от Здравната инспекция. Пробите са взети в периода от 16 до 31 юли от 22 населени места в региона. От тях една не отговаря на Наредба № 9 от 16 март 2001 г. за качеството на водата, предназначена за питейно-битови цели, по микробиологични показатели. Тя е от село Момина клисура, община Белово.От страна на РЗИ e разпоредено на водоснабдителното дружество да извърши хиперхлориране и представи контролни проби. Тъй като село Момина клисура е с повърхностно водоснабдявне, поради честите превалявания през отчетния период, водата е със завишени стойности на сензорни и органолептични показатели /цвят и мътност/. Изследвани са и 4 проби от минерални водоизточници, където не е констатирано отклонение от изискванията на Наредба №14 на МЗ за курортните ресурси, курортните местности и курортите. \r\n \r\nВаня НИКОЛОВА", "date": "2019.08.05", "title": "Пазарджик: Разпоредено е да се извърши хиперхлориране на водата в село Момина Клисура"}
{"url": "http://www.focus-news.net/news/2019/08/05/2686960/burgas-plazhen-tenis-turnir-za-dvoyki-shte-se-provede-na-tsentralniya-plazh-v-grada.html", "text": "Национален тенис турнир с международно участие ще се проведе на 24 и 25 август. Това съобщиха от пресцентъра на  Община Бургас . Състезанието е за двойки юноши, мъже, жени и смесени. Организитор е Черноморски плажен спортен клуб“Бургас“, със съдействието на Община Бургас и БФТ. Началният час на турнира е 10.00 часа, а мястото на провеждане – Централен плаж Бургас.", "date": "2019.08.05", "title": "Бургас: Плажен тенис турнир за двойки ще се проведе на централния плаж в града"}
{"url": "http://www.focus-news.net/news/2019/08/05/2686958/blagoevgrad-mazh-e-zaginal-pri-dobiv-na-darva-kray-selo-breznitsa.html", "text": "Мъж е загинал при добив на дърва край село Брезница. От Югозападно държавно предприятие съобщиха за  Радио „Фокус“ – Пирин , че той е имал редовно позволителен билет за сея. Инцидентът е възникнал в местността в м. Чарка край гоцеделчевското село. Мъжът е добивал иглолистни дърва за огрев в обект в района на „ДГС Гоце Делчев”, определен за нуждите на местно население. От Югозападно държавно предприятие изразиха своите най-дълбоки съжаления по повод трагедията. \r\nЛивия НИНОВА", "date": "2019.08.05", "title": "Благоевград: Мъж е загинал при добив на дърва край село Брезница"}
{"url": "http://www.focus-news.net/news/2019/08/05/2686961/ministerstvo-na-otbranata-obyaven-e-konkurs-za-50-vakantni-voynishki-dlazhnosti-za-gvardeytsi.html", "text": "Със заповед на министъра на отбраната е обявен конкурс за заемане на 60 вакантни войнишки длъжности в Националната гвардейска част (НГЧ) в София. Обявени са 50 вакантни длъжности за „гвардеец“, както и 9 длъжности за „младши шофьор“. Това съобщиха от пресцентъра на  Министерство на отбраната . \r\nКандидатите за приемане на военна служба в състава на НГЧ трябва да подадат заявление до нейния командир и необходимите документи до 25 септември 2019 г. чрез структурите на Централното военно окръжие по постоянния си адрес на местоживеене.  \r\nКонкурсът ще се проведе на 23 и 24 октомври 2019 г. в НГЧ (в гр. София, бул. „Асен Йорданов“ № 2). Той включва измерване на антропометричните данни на кандидатите за гвардейци, към които има допълнително изискване да са с ръст 175 см. - 185 см., изпит по физическа подготовка, тест за обща култура и събеседване. Изпитът по физическа подготовка на кандидатите ще се проведе чрез определяне на качествата им за сила (лицеви опори и коремни преси), бързина (бягане совалка 10х10 м.) и издръжливост (крос 1000 м.). Тестът за обща култура включва 100 въпроса. \r\nУсловията, на които трябва да отговарят кандидатите, и необходимите документи, са посочени в обявата за конкурса, публикувана в интернет страницата на Министерството на отбраната. \r\nОсвен на посочените в обявата телефони, кандидатите за участие в конкурса могат да получат допълнителна информация по време на информационните борси в рамките на кампанията „Бъди войник“ и на единния национален телефон: 0700 20 407.", "date": "2019.08.05", "title": "Министерство на отбраната: Обявен е конкурс за 50 вакантни войнишки длъжности за гвардейци"}
{"url": "http://www.focus-news.net/news/2019/08/05/2686962/plovdiv-vremenno-e-spryano-dvizhenieto-ot-plovdiv-kam-karlovo-predi-selo-trud-zaradi-raztovarvane-na-stroitelna-tehnika.html", "text": "Временно е спряно движението от Пловдив към Карлово, преди село Труд. Това каза за  Радио „Фокус“ – Пловдив  говорителят на Областната дирекция на МВР. Причината е разтоварване на тежка строителна техника, която ще се ползва за изграждане на кръгово движение в участъка. На място са служители от РУ – Труд. Очаква се ограничението да приключи за около половин час. \r\nТони МИХАЙЛОВ", "date": "2019.08.05", "title": "Пловдив: Временно е спряно движението от Пловдив към Карлово, преди село Труд, заради разтоварване на строителна техника"}
{"url": "http://www.focus-news.net/news/2019/08/05/2686963/vas-otmeni-otkaz-na-ministerstvo-na-zdraveopazvaneto-da-zaplati-speshno-lechenie-na-balgarin-pri-poseshtenie-v-kralstvo-maroko.html", "text": "Върховният административен съд окончателно отмени отказ на Министерство на здравеопазването да възстанови сума за спешно лечение в страна извън Европейския съюз – Кралство Мароко, на физическо лице от гр. Пловдив от бюджета на министерството.  Това съобщиха от  Върховния административен съд . Става дума за лечение на масивен инфаркт по време на пътуване в Кралство Мароко, за лечението на който българският гражданин е заплатил 11 000 евро извън медицинската си застраховка.  \r\nРешението на ВАС по административно дело № 104/2019 г. потвърди решението на Административен съд – София град.   \r\nОтказът е нищожен, тъй като е издаден от зам.-министъра на здравеопазването при липса на материална компетентност съгласно чл. 5, ал. 1 от Закона за здравето. Те са приели, че след като случаят е спешен, то приложим е чл. 99, ал. 1 от ЗЗ. Според разпоредбата държавата организира и финансира система за оказване на медицинска помощ при спешни състояния, а компетентен орган е министърът на здравеопазването. От приложената към делото заповед № РД-01-394 от 16.11.2017 г. е видно, че не са делегирани правомощия на зам.-министъра на здравеопазването по отношение на заповеди за разрешаване или отказване за възстановяване на средства, заплатени за спешна медицинска помощ в трети държави.  \r\nМинистърът на здравеопазването в ролята си на компетентен орган е следвало да уважи или да откаже възстановяването на търсената сума за проведено спешно лечение с нормативно предвидените задължителни мотиви и след проверка за точния размер на остатъка и непрекъснатостта на здравноосигурителните права на българският гражданин, е правилен.", "date": "2019.08.05", "title": "ВАС отмени отказ на Министерство на здравеопазването да заплати спешно лечение на българин при посещение в Кралство Мароко"}
{"url": "http://www.focus-news.net/news/2019/08/05/2686980/pazardzhik-natovaren-e-trafikat-po-glaven-pat-i-8-belovo-pazardzhik-plovdiv.html", "text": "Натоварен е трафикът по главен път I-8 Белово-Пазарджик-Пловдив, предаде репортер на  Радио „Фокус“ – Пазарджик . В района на ханче Септември има полицейски патрул, който следи за спазване ограниченията на скоростта. Колони от автомобили се образуват на входа на Пазарджик в района на кръговите кръстовища на моста на река Марица. \r\n \r\nВаня НИКОЛОВА", "date": "2019.08.05", "title": "Пазарджик: Натоварен е трафикът по главен път I-8 Белово-Пазарджик-Пловдив"}
{"url": "http://www.focus-news.net/news/2019/08/05/2686952/prezidentat-rumen-radev-nalozhi-veto-varhu-promenite-v-zakona-za-voennoto-razuznavane.html", "text": "Президентът Румен Радев наложи вето върху Закона за изменение и допълнение на Закона за военното разузнаване. Това съобщиха от  прессекретариата на президента . \r\nДържавният глава не е съгласен с промените, с които се дава възможност цивилно лице да оглави Служба „Военна информация“ като алтернатива на досегашното изискване да е военнослужещ. Това не съответства на мястото, което заема службата като неразделна част от въоръжените сили на Република България. Ръководителят на службата следва да притежава необходимата експертиза, изразяваща се в специфични познания и професионален опит, с цел осигуряване изпълнението на основните ù задачи, свързани не просто с добиване на разузнавателна информация, а и с информация, необходима за отбраната на страната и за защитата на националната сигурност от външни посегателства, рискове и заплахи.  \r\nСъздава се риск от нарушаване на принципите на централизираното управление и контрол на разузнавателната дейност и на политическия неутралитет. Приетият закон внася несъгласуваност в уредбата относно управление на системата за защита на националната сигурност и създава прецедент при навършване на пределна възраст за съответното военно звание да се продължава изпълнението на длъжността.", "date": "2019.08.05", "title": "Президентът Румен Радев наложи вето върху промените в  Закона за военното разузнаване"}
{"url": "http://www.focus-news.net/news/2019/08/05/2686981/sliven-opasnost-ot-padashti-kamani-ima-po-patya-sliven-ichera-gradets.html", "text": "Нормално проходими са пътните настилки в Сливенска област . Няма въведени ограничения  по  пътищата,  съобщиха от  Областно пътно управление . Трафикът е интензивен,  но без задръствания. В участък от пътя между Твърдица и Елена, в отсечката от км 47+800 до км 48+000, има пропадане на пътното платно и текат ремонтни дейности, които трябва да приключат до 31 август. Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Временно са въведени следните ограничения за движение на МПС са въведени  по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над12 т. поради намалена носимоспособност на мостово съоръжение на км 10+868.  Движението по път ІІІ-7306 Сунгурларе – Пъдарево в участъка с.Чубра – с.Пъдарево е ограничено за МПС над 12 т.поради намалена носимоспособност на пътното тяло в участъка на област Бургас.Срокът на двата ремонта  е удължен до края на август.", "date": "2019.08.05", "title": "Сливен: Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2019/08/05/2686984/sport-ludogorets-sreshtu-maribor-ili-rozenborg-ako-otstrani-tns.html", "text": "Футбол: Отборът на Лудогорец ще се изправи срещу загубилия от двойката Марибор/Розенборг в плейофния кръг на Лига Европа, ако отстранят уелския тим ТНС. Двубоите ще се играят на 22 и 29 август. Първият мач ще е в Разград. \r\nСловенският Марибор е шампион на страната си за сезон 2018/2019. Тимът на Розенборг се намира в средата на  шампионат, като след 16-ия кръг  заема 6-о място във временното класиране.", "date": "2019.08.05", "title": "Спорт: Лудогорец срещу Марибор или Розенборг, ако отстрани ТНС"}
{"url": "http://www.focus-news.net/news/2019/08/05/2686983/iskra-baeva-istorik-todor-zhivkov-imashe-edna-sadba-na-koyato-drugi-polititsi-i-darzhavnitsi-mogat-da-zavidyat.html", "text": "Тодор Живков имаше една съдба, на която други политици и държавници могат да завидят. Това каза историкът професор Иска Баева в интервю за  Агенция „Фокус“  по повод годишнината от смъртта му. „Той имаше възможност да изживее своето величие като управляващ, падението като свален и да завърши живота си в един относително добър обществен комфорт”, добави тя. Баева коментира и въпроса с включването на Тодор Живков в учебниците по история, а именно това, че бил споменат само със снимка. „Историята не може да задрасква личности само защото в определена политическа ситуация те не са желани“, категорична бе тя. Историкът Баева отбеляза, че Тодор Живков е и ще си остане историческа фигура. „Той олицетворява онази епоха, в която нямаше политически свободи, в която управлението беше еднопартийно, недемократично, ограничения имаше не само на политическите, но и гражданските права. Едновременно с това обаче една епоха, в която беше извършена ускорена модернизация на България. Като всяка епоха и като всеки историк, и като всяка историческа личност тази епоха достигна до своя край и завърши с неуспех“, каза Искра Баева.  \r\n Пълния текст на интервюто четете по-късно в „Мнение”  \r\nНадежда ИВАНОВА", "date": "2019.08.05", "title": "Искра Баева, историк: Тодор Живков имаше една съдба, на която други политици и държавници могат да завидят"}
{"url": "http://www.focus-news.net/news/2019/08/05/2686986/pregled-na-mezhdunarodnite-novini-do-18-chasa-agentsiya-fokus.html", "text": "Председателството на косовския парламент определи 22 август за датата, на която трябва народното събрание да гласуват за разпускане на парламента, съобщава прищинското издание  Bota Sot . \r\nПредседателят на законодателното тяло Кадри Весели заяви, че срещата на председателството е довела до консеснусно споразумение за определяне на дата за разпускане на народното събрание, което ще позволи на президента на Косово да назначи предсрочни избори. „Във времена на дилема, единственото решение са изборите“, заяви Весели. „Тази страна се нуждае от решителност, за да продължи напред“, добави той. „Сега знаем датата за разпускане на парламента и приблизително тази за нови избори“. \r\nПредседателят на Демократическата лига на Косово (ЛДК) Абдула Хоти заяви, че има общо съгласие, че на 22 август депутатите ще гласуват за разпускането на парламента. Той заяви още, че парламентарните групи са се съгласили преди това да гласуват за европейските средства по IPA (Инструмента за предсъединителна помощ). \r\nАхмет Асуфи, от „Алианса за бъдещето на Косово“ (ААК) заяви, че парламентът е решил да се разпусне на 22 август и да върви към предсрочни избори, докато Мемли Красничи от Демократическата партия на Косово (ПДК) заяви, че вече има пълно съгласие между фракциите. „Ичакваме всички депутати да участват на сесията“, заяви той, като приветства инициативата на председателя на парламента Кадри Весели да проведе въпросната среща в рамките на усилията за разпускане на народното събрание. \r\nШериф Билали от Социалдемократическата инициатива (НИСМА) също коментира постигнатото съгласие. По неговите думи, най-вероятната дата за предсрочните избори ще е в края на септември или началото на октомври. Шерифи отбеляза, че причината, поради която 22 август е избрана за свикване на парламентарна сесия е свързана с Европейския съюз. Той посочи, че Брюксел се нуждае от повече време, за да изпрати мисия в Косово, която да наблюдава изборите. \r\n*** \r\n \r\n Турция никога няма да пренебрегне евентуално решение на кипърския въпрос, защото „това е национална кауза“ за нас, заяви министърът на външните работи на страната Мевлют Чавушоглу в понеделник, цитиран от  „Анадолската агенция“ . \r\n„Кипър наша национална кауза. Равнопоставеността и сигурността на турците киприоти са незаменими. Ние не изключваме никакво решение на тази основа“, заяви първият дипломат на Анкара на 11-тата посланическа конференция. \r\nТой добави: „Нашето послание към всички, които са заинтересовани в (източосредиземноморския) регион е същото. Ако сътрудничите с нас, всички печелят“. \r\nТурция никога няма да позволи стъпки, които не взимат предвид правата и интересите на Турция и турците киприоти в Източното Средиземноморие, кръстопътят на три световни континента, категоричен е Чавушоглу. \r\nТой подчерта, че Анкара подкрепя общо решение, в което ресурсите да бъдат разпределени по равно. \r\n*** \r\n \r\n  Държавният глава на САЩ Доналд Тръмп предложи републиканците и демократите да се споразумеят за по-строг контрол на оръжията в страната, като свърза идеята си с любимата му имиграционна реформа, предава  AFP . \r\n„Републиканците и демократите трябва да се съберат и да направят сериозни проверки на миналото, може би да оженят това законодателство с отчайващо необходимата имиграционна реформа\", написа Тръмп в социалната мрежа „Туитър“.  \r\nОчаква се по-късно през деня той да направи обръщение към нацията във връзка с двете масови стрелби през уикенда, в резултат на което загинаха 29 души. „Трябва да имаме нещо добро, ако не страхотно, да излезем от тези две трагични събития!\", написа американският президент.  \r\n*** \r\n \r\n  Президентът на Хърватия Колинда Грабар-Китарович присъства на централната манифестация от празненствата по повод 24-тата годишнина от завършека на военно-полицейската операция „Буря“ в Книнската крепост, където индиректно обяви своята кандидатура за още един мандат на поста държавен глава, предава хърватската агенция  HINA . \r\n„Днес съм тук като президент на Републиката, ще се видим и след пет години“, накратко заяви пред журналистите Грабар-Китарович, която честити на гражданите  Деня на победата и благодарността, Деня на хърватските защитници и 24-тата годишнина от операцията „Буря“, предава агенция Хина. \r\nЦентралната манифестация по повод операцията срещу Сръбска Крайна започна с полагане на венци и палене на свещи край Паметника на хърватската победа Буря 95 в Книн. Последва издигане на знаме на Книнската крепост, придружено от биене на църковни камбани и церемониална програма, на която присъстваха председателят на парламента Гордан Яндрокович и премиерът Андрей Пленкович. \r\nБяха прочетени имената на 238 военнослужещи от хърватската армия и двама изчезнали, а акрогрупа на хърватските военновъздушни сили изпълни програма над Книнската крепост, като изпълни 24 почетни сюжета. \r\n*** \r\n \r\n  Помощникът на президента на САЩ по национална сигурност Джон Болтън може да посети региона в края на август, ако има позитивни индикации, че Прищина ще отмени 100-процентовите мита върху сръбските стоки, заяви първият дипломат на Белград Ивица Дачич пред сръбската  „ТВ Хепи“  в понеделник. \r\n„Предишните американски администрации имаха официална позиция, че косовският въпрос е разрешен, че не искат да се занимават с това повече и изпращаха така нарените „стафъри“, служители на Държавния департамент от трети и четвърти ранг“, заяви министърът на външните работи н а Сърбия, като добави, че Болтън му е казал, че косовският въпрос, съответно дългосрочното решение на косовския въпрос, е на първите места в дневния ред на американските външнополитически приоритети. \r\n*** \r\n \r\n Най-малко 42 души са убити, а десетки ранени при въздушен удар върху град Морзук в южна Либия, съобщи в понеделник местен служител и признатото от ООН правителство, цитирани от  AFP . \r\nПравителството на Националното съгласие (ПНС) обвини, че сили, предвождани от маршал Халифа Хафтар, че са нанесли въздушен удар в неделя в жилищен квартал на град Морзук. \r\nВ резултат на удара  \"42 са загинали и повече от 60 са ранени, 30 от тях критично\", заяви общинският служител Ибрахим Омар пред AFP. \r\nПНС на своята страница в социалната мрежа „Фейсбук“ осъди нападението, за което обвиняваше силите на Хафтар. \r\nСлед като започналото настъпление към Триполи на Хафтар беше спряно от силите на ПНС след първоначалния напредък, двете страни все по-често включват самолети и дронове в сраженията, коментира агенцията. \r\n*** \r\n \r\n Македонското Министерство на правосъдието поиска екстрадицията на Томор Морина от Наказателния съд в Скопие, информира македонският телевизионен  \"Канал 5\" .  \r\nСпоред процедурите, ако съдът разреши екстрадицията, решението ще бъде изпратено на министъра на правосъдието Рената Десковска, която ще има последната дума, но ако съдът отхвърли искането, то ще бъде повдигнато пред Върховния съд. \r\n„Ще разгледаме позицията на съда и въз основа на анализа на позицията на Съда, Министерството на правосъдието ще вземе своето решение. То ще се основава на вътрешното и международното право “, казаха от министерството. \r\nМорина е в задържан преди 12 дни и се намира в затвора в Шуто Оризари, след като беше арестуван на граничния пункт на Блаце. Арестуването му предизвика ожесточени реакции в Македония, Сърбия и Косово. И Прищина, която изисква незабавното му освобождаване, и Белград, които искат екстрадиция, очакват делото да бъде решено в тяхна полза или и двете заплашват да променят приятелското си отношение към Македония. \r\nМорина беше арестуван по заповед на Интерпол, издадена от Сърбия. Томор Морина е заподозрян в убийства на сърби в Косово през 1999 година, като член на Армията за освобождение на Косово (АОК). \r\n*** \r\n \r\n Кадри Весели призова Хашим Тачи незабавно да насрочи избори, пише македонското електронно издание  “МКД“ .  \r\nВесели каза това след заседание на председателството на парламента, на която бе решено на 22 август да се проведе специална сесия за разпускането на законодателния орган. \r\nТой отбеляза, че е постигнат консенсус по някои решения, които са в интерес на гражданите. \r\n„Разпускането на парламента позволява на президента автоматично да определи дата за изборите. Казах го с пълна убеденост и все още настоявам, че изборите са единственото решение за гражданите. Те не са просто вариант или алтернатива, а реално решение за гражданите. С това решение проявихме достойнство “, каза Весели. \r\nСлед като бе определена датата на разпускането на парламента, изборите трябва да се проведат в срок от 30 до 45 дни след 22 август, каза Весели и добави обаче, че датата на изборите зависи от президента на Косово. \r\nБившият косовски премиер Рамуш Харадинай приветства днешното решение на председателството на парламента за деня на неговото разпускане. Харадинай заяви, че решението е \"правилно и в съответствие със законите и конституцията\", цитира думите му прищинския електронен портал Koha.", "date": "2019.08.05", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/08/05/2686964/politicheskiyat-analizator-georgi-harizanov-prezidentskoto-veto-beshe-novina-v-nachaloto.html", "text": "Президентското вето беше новина в началото. Това каза в интервю за  Агенция „Фокус“  политическият анализатор Георги Харизанов по повод края на политическия сезон. „Стигна се дотам, че дори един бивш негов съветник, който е изключително свързан с президентския екип и с БСП да признае пред национална медия, че президентското вето загуби своята тежест. Като че ли омръзна този сюжет“, каза Харизанов. По думите му желанието на президента да е опозиция на правителството на всяка цена започна да става леко досадно. „Мисля си, че олекването на президентската институция е един процес, за който тези безспирни президентски вета усърдно допринасят. Президентът може да изненада всички, ако покаже  кои смислени политики подкрепя, защото отричането на всичко, очевидно не работи нито за него, нито за правителството. Ако обществото развие една резистентност към критиките на президентската институция, към ветата, които президентът налага на законопроектите и на гласуваните вече закони, това не мисля, че е нещо нормално“, посочи още Харизанов.  По думите му гласът на президентската институция трябва да се чува. Харизанов отчете, че президентът трябва да е силен и авторитетен лидер. „Мисля си, че това опозиционерстване в никакъв случай не допринася да имаме подобен тип президентска институция – силна и авторитетна“, допълни още политическият анализатор.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.08.05", "title": "Политическият анализатор Георги Харизанов: Президентското вето беше новина в началото"}
{"url": "http://www.focus-news.net/news/2019/08/05/2686992/predstoyashti-mezhdunarodni-sabitiya-za-6-avgust-agentsiya-fokus.html", "text": "*** \r\n  Визита на американския министър на отбраната Марк Еспър в Монголия \r\n \r\n*** \r\n  Пресконференция на Държавния съвет на Китай за Хонконг \r\n \r\n*** \r\n  Изстрелване на ракета Ариана 5 с европейски сателити \r\n \r\n*** \r\n  Международна конференция за демокрация във Венецуела", "date": "2019.08.05", "title": "Предстоящи международни събития за 6 август  (Агенция \"Фокус\")"}
{"url": "http://www.focus-news.net/news/2019/08/05/2686987/nimh-utre-shte-bade-slanchevo-s-maksimalni-temperaturi-mezhdu-28-i-33.html", "text": "През нощта ще бъде ясно и тихо. Утре ще бъде слънчево. Временни увеличения на облачността ще има на места в източната половина от страната и над планините, без валеж. Ще бъде по-топло с максимални температури между 28° и 33°. Атмосферното налягане ще се задържи близко до средното за месеца.  Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) .   \r\nНад Черноморието ще е слънчево. Временни увеличения на облачността ще има над северните райони, но валежи не се очакват. Преди обяд вятърът ще е слаб от запад-северозапад, а около и след пладне ще духа бриз. Максимални температури между 27° и 30°. Температурата на морската вода е от 22-23° на север, до 25-26° на юг. Вълнението на морето ще е 1-2 бала.   \r\nНад планините ще е слънчево, след обяд с незначителна купеста облачност. Ще духа слаб, предимно северозападен вятър. Максимална температура на височина 1200 метра – около 23°,\tна 2000 метра – около 15°. \r\nПрез следващите три дни ще бъде предимно слънчево. Температурите ще продължат да се повишават и към сряда-четвъртък, когато ще се появи югоизточен вятър, на места дневните ще достигат 35°-38°; по-ниски, до 30°, ще са по Черноморието. Към петък от северозапад, с краткотрайно усилване на вятъра,  температурите съвсем слабо ще се понижат; ще се задържат малко по-високи от обичайните за първата половина на август. Ще има временни увеличения на облачността и на изолирани места, главно в планините и планинските райони в западната половина от страната ще превали и прегърми.", "date": "2019.08.05", "title": "НИМХ: Утре ще бъде слънчево с максимални температури между 28° и 33°"}
{"url": "http://www.focus-news.net/news/2019/08/05/2686949/ministar-desislava-taneva-pikat-na-zabolyavaneto-na-afrikanska-chuma-po-svinete-e-yuli-i-avgust-nadyavame-se-da-ogranichim-porazheniyata-i-shtetite.html", "text": "Пикът на заболяването на африканска чума по свинете е юли и август  - надяваме се да ограничим пораженията и щетите. Това каза министърът на земеделието, храните и горите Десислава Танева на консултативен съвет по зърното, предаде репортер на  Aгенция „Фокус“ .  „По отношение на указанията за жътвата. Това също е тема и указанията на БАБХ относно фуража, прибирането му, транспортирането му и производството му и  после храненето на свинекомплексите, миналата седмица взехме решение да се допълни изрично и за земеделската техника, която прибира зърното. Вие сами сте разбрали, че трябва дезинфекция на вход и изход. Това е основното.  Това ще бъде допълнено като изисквания за контрол от неразпространение на заразата. По отношение на ограничението на движението на хората по полето, областните епизоотични комисии са издали съответните разпореждания в тази посока. Ще обърнем внимание сега за жътвата на полицията. На практика мерките, които сме взели без подкрепата на МВР не биха били възможни изобщо  за прилагане. Колегите доста усилия и трудови ресурси са отделили за подкрепа на нашите мерки“, каза Танева. Тя посочи, че ще постави въпроса за допълнение по отношение на прибирането на реколтата, която предстои. „По отношение на въпроса за опалването на стърнищата след ожънването на царевицата и слънчогледа - извън общата нормативна забрана и контрол на комисията по принцип за тази дейност, следва да имате предвид, че ние бихме я поставили на комисията като тема за дерогация по отношение на тази ситуация у нас. Стига тази мярка да е включена в така наречената стратегия на ЕК за борба с АЧС. Мисля, че ги няма. Ние ще го проверим това. Можем да го поставим на тема. Европейската подкрепа на мерки за борба с африканска чума по свинете са по повод изпълнението на мерките, които ясно са описани в тази стратегия на АЧС, така наречената пътна карта за борба с АЧС на ЕС. Тя е от 2015 г. За домашна свиня е едно, за дива е друго“, обясни министърът. Тя поясни, че преди две седмици експерти по двата вида свиня са направили  посещение в Северна България. „Промениха някакви мерки по отношение на дивата свиня, но за домашната свиня, всички мерки, които трябва да изпълняваме и които са по тази европейска карта за борба с АЧС се изпълняват. Направило им е впечатление недоверието на хората, неинформираността за начина на заразяване, стриктността на изпълнение на мерките. Т.е. всичко, което ние знаем като наш манталитет. Това са мерките“, допълни министър Танева.  \r\nДеница КИТАНОВА", "date": "2019.08.05", "title": "Министър Десислава Танева: Пикът на заболяването на африканска чума по свинете е юли и август  - надяваме се да ограничим пораженията и щетите"}
{"url": "http://www.focus-news.net/news/2019/08/05/2686995/gd-granichna-politsiya-intenziven-e-trafikat-za-leki-i-tovarni-avtomobili-v-dvete-posoki-na-gkpp-kulata.html", "text": "Интензивен е трафикът за леки и товарни автомобили в двете посоки на ГКПП „Кулата“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. Интензивен е трафикът за леки автомобили в двете посоки на ГКПП „Калотина“. Трафикът е интензивен на изход за товарни автомобили на „Дунав мост 1“ и на „Дунав мост 2“. На „Дунав мост 2“, „Кардам“ и на „Дуранкулак“ трафикът е интензивен на вход за леки автомобили. На границата със Северна Македония и Турция трафикът е нормален на всички гранични контролно-пропускателни пунктове.", "date": "2019.08.05", "title": "ГД „Гранична полиция“: Интензивен е трафикът за леки и товарни автомобили в двете посоки на ГКПП „Кулата“"}
{"url": "http://www.focus-news.net/news/2019/08/05/2686982/mkd-makedoniya-kadri-veseli-prizova-hashim-tachi-nezabavno-da-nasrochi-izbori.html", "text": "Кадри Весели призова Хашим Тачи незабавно да насрочи избори, пише македонското електронно издание  “МКД“ .  \r\nВесели каза това след заседание на председателството на парламента, на която бе решено на 22 август да се проведе специална сесия за разпускането на законодателния орган. \r\nТой отбеляза, че е постигнат консенсус по някои решения, които са в интерес на гражданите. \r\n„Разпускането на парламента позволява на президента автоматично да определи дата за изборите. Казах го с пълна убеденост и все още настоявам, че изборите са единственото решение за гражданите. Те не са просто вариант или алтернатива, а реално решение за гражданите. С това решение проявихме достойнство “, каза Весели. \r\nСлед като бе определена датата на разпускането на парламента, изборите трябва да се проведат в срок от 30 до 45 дни след 22 август, каза Весели и добави обаче, че датата на изборите зависи от президента на Косово. \r\nБившият косовски премиер Рамуш Харадинай приветства днешното решение на председателството на парламента за деня на неговото разпускане. Харадинай заяви, че решението е \"правилно и в съответствие със законите и конституцията\", цитира думите му прищинския електронен портал Koha.  \r\n \r\n  Юлиян Марков", "date": "2019.08.05", "title": "„МКД“ (Македония): Кадри Весели призова Хашим Тачи незабавно да насрочи избори"}
{"url": "http://www.focus-news.net/news/2019/08/05/2686993/ministar-desislava-taneva-shte-se-sreshtne-s-evrokomisar-vityanis-andryukaytis-v-bryuksel.html", "text": "Министърът на земеделието, храните и горите Десислава Танева ще се срещне с европейския комисар по здравеопазване и безопасност на храните Витянис Андрюкайтис. Това съобщиха от пресцентъра на  министерството . Тя ще го запознае с предприетите от България мерки за ограничаване на заболяването Африканска чума по свинете (АЧС).  \r\nСрещата ще се проведе на 6 август 2019 г., вторник, в Брюксел.", "date": "2019.08.05", "title": "Министър Десислава Танева ще се срещне с еврокомисар Витянис Андрюкайтис в Брюксел"}
{"url": "http://www.focus-news.net/news/2019/08/05/2686994/api-vazstanoveno-e-dvizhenieto-po-pat-i-9-varna-burgas-v-rayona-na-s-banya.html", "text": "Възстановено е движението по път I-9 Варна – Бургас в района на с. Баня. Това съобщиха от пресцентъра на  Агенция \"Пътна инфраструктура\" .", "date": "2019.08.05", "title": "АПИ: Възстановено е движението по път I-9 Варна – Бургас в района на с. Баня"}
{"url": "http://www.focus-news.net/news/2019/08/05/2686989/varna-lyatna-biblioteka-otvori-vrati-vav-foayeto-na-osnovnata-sgrada-na-rb-pencho-slaveykov.html", "text": "Докато в основните заемни и читални на Регионалната библиотека „Пенчо Славейков“ във Варна тече ежегодната лятна профилактика на фонда, културната институция предлага избрани заглавия, подредени във фоайето в основната сграда на бул. „Сливница“. Това съобщиха за Радио „Фокус“ – Варна от РБ „Пенчо Славейков“. Лятната библиотека ще бъде достъпна до 23-ти август. Тя предлага специално подбрана литература за ваканцията на море. Има и възможност за ползване на компютри с достъп до Интернет, както и преглед на ежедневната преса с актуалните събития за деня. Работното време на библиотеката е във всеки делничен ден от 8.30 до 17.30 часа, в основната сграда на бул. „Сливница“ 34. Във фоайето са подредени някои от най-актуалните развлекателни романи, както от български, така и от чужди автори. Те могат да бъдат заемани и за по-кратки срокове, а не за обичайните 20 дни. Ще се заемат за по една седмица. Хората могат да вземат два-три романа, да ги изчетат и да ги върнат до края на отпуската си. Затова и срокът е по-кратък. През последната седмица на август служителите на Регионалната библиотека ще извършват подредба на фонда и тогава тя няма да бъде отворена. \r\nДиана СТОЕВА", "date": "2019.08.05", "title": "Варна: „Лятна библиотека…“ отвори врати във фоайето на основната сграда на РБ „Пенчо Славейков“"}
{"url": "http://www.focus-news.net/news/2019/08/05/2686991/nikola-chanev-oblasten-upravitel-na-kardzhali-gradat-se-vazstanovyava-bavno-sled-poroite.html", "text": "Кърджали се възстановява бавно и поетапно след падналото огромно количество валежи и градушка в последните дни. Това каза в предаването „Добър ден“ на  Радио „Фокус“  Никола Чанев, областен управител на Кърджали. По думите му продължават дейностите по почистване на паднали дървета и клони. „Благодарим на РДПБЗН за професионалната работа, тъй като имаше ураганни ветрове и над 50 повалени дървета. Имаше и запушени пътища. По-бавно действат общинските служители от „Озеленяване“, но и там ще има резултат в скоро време. Това, което се случи беше изцяло на територията на областния център“, обясни Чанев. Той изрази притеснение от пропуски в работата на общинската администрация до момент. „Имаше много запушени шахти, отводняване на основни булеварди. Констатирахме и липсата на поставени мантинели и решетки на територията на града. Поставянето на такива обезопасителни съоръжения са ангажимент на общината. Поради тяхната липса имахме и инциденти. Кола беше влязла в дълбока канавка“, каза още Чанев. По думите му в следващите дни ще бъде свикана Областната комисия по безопасност на движението, за да бъдат решени всички проблеми. \r\nЙоланда ПЕЛОВА", "date": "2019.08.05", "title": "Никола Чанев, областен управител на Кърджали: Градът се възстановява бавно след пороите"}
{"url": "http://www.focus-news.net/news/2019/08/05/2686998/burgas-pozharat-nad-sveti-vlas-e-obhvanal-suhi-trevi.html", "text": "Пожарът над Свети Влас е обхванал сухи треви. Това съобщи за  Радио „Фокус“ – Бургас  Цветелина Рандева от ОДМВР-Бургас. По наблюдения на огнеборците става въпрос за низов пожар, който е навлязъл в гората на площ от 10 декара. Няма да има необходимост от допълнителни сили за погасяване на пожара. Включили са се и служители от Горското стопанство, които са с високопроходими товарни автомобили и джипове. „Фокус“ припомня, че преди един час беше получено съобщение в Районно управление – Несебър за това, че гори гората над Свети Влас. \r\n \r\nМария КУРТЕВА", "date": "2019.08.05", "title": "Бургас: Пожарът над Свети Влас е обхванал сухи треви"}
{"url": "http://www.focus-news.net/news/2019/08/05/2687001/yanko-yankov-bsp-iskam-da-pokazha-che-rayonnata-administratsiya-mozhe-da-raboti-i-da-sluzhi-na-horata-i-biznesa-v-rayon-serdika.html", "text": "Искам да покажа, че районната администрация може да работи и да служи на хората и бизнеса в район Сердика. Това каза за предаването „Софийска трибуна“ по  Радио „Фокус“  Янко Янков – кандидат за кмет на район Сердика от БСП. „Крайно време е да дам опита и знанията си за това да направим районната администрация работеща. Мотивацията ми е да покажа, че може да се създаде добра градска среда за живот, че може Сердика да бъде сигурна, озеленена и достъпна“, обяви той. Янков сподели първите три неща, които би направил, ако бъде избран за кмет на района. „Ще изискам информация за броя на забавените преписки на граждани и юридически лица, които са внесени в районната администрация и ще поставя максимално бърз срок да се решат проблемите им в тези заявления. С екипа ще обобщим и анализираме нерешените до момента въпроси, които са в отговорността на районната администрация. Ако са по-генерални, ще се обърнем към СОС и централния кмет, така че постоянно да създаваме добра градска среда в кварталите на район Сердика. Имам идея за създаването на екип от специалисти с представители на всички квартали от района, с които да изготвим нова философия за управлението на Сердика за периода 2019-2023 година“, каза той. Янков изброи проблемите, с които ежедневно се сблъскват жителите на района. “Доста са проблемите за разрешаване. На първо място, обаче, стои неразрешеният от години проблем – ЖП лицето на столицата, т.е. вратата към същинското лице на града. Гостите, които пристигат в София с ЖП транспорт, пътуващите столичани и преминаващите през предгаровия площад, забелязват как на ниво кота терен постройките са оцветени във всички възможни цветове на дъгата. Там може да се добие представа и за всички нови течения на графитите в столицата“, обясни той. Според Янков е недопустим и начинът, по който изглеждат спирките на трамваите, които минават поркай ЖП гарата. „Навесите им са като след бомбардировка, покривите са натрошени, страниците – също, а на някои места дори липсват“, уточни той. Като друг основен въпрос в тази част на града, кандидатът за кмет от БСП посочи дългогодишното нерешаване на проблема с пустеещата територия, на която се разполагаше бившата автогара. Осезаеми са висящите въпроси със спирките на градския транспорт, обяви той. „Има поставени табели с обозначени номера на преминаващите превозни средства, но липсват навеси на спирките“, обясни Янко Янков, като посочи, че по този начин няма как да се мотивират гражданите да използват градския транспорт. Той изброи и други предизвикателства, с които трябва да се справи следващия кмет на район Сердика – тротоарните настилки и „автомобилните паметници“, които заемат и без това липсващите паркоместа. „Моделът, с който се презастроява София е приложим и в район Сердика“, добави Янков. Той коментира и темата за изграждането на инсталация за изгарянето на RDF-гориво в ТЕЦ „София“, която е чувствителна както за Сердика, така и за граничещите с него райони. „Хората са скептични, защото не се направи достатъчно обществено обсъждане при разработката на проекта, не се направи широка разяснителна кампания. Мнението на БСП-София е, че RDF инсталацията трябва да се изгради в местността Садината, село Яна, поради няколко причини. Първата е икономическа – не може там да се подготвят балите с RDF горивото и да се транспортират ежедневно или ежеседмично до центъра на София. Второто нещо е, че при евентуален технически или субективен пропуск в контролните дейности, в сърцето на София можем да нанесем щети върху огромна част от жителите на Сердика и прилежащите му райони“, отбеляза кандидатът за районен кмет от БСП. Според него трябва да се обърне внимание и на развитието на спорта в столицата. „Все още сме задължени към подрастващото поколение, защото по-голяма част от кварталните спортни съоръжения са занемарени. Ако гражданите на район Сердика ми гласуват доверие и ме изберат за кмет, аз имам идеи как да мотивираме всички възрастови групи да спортуват, че даже да гонят и високо спортно майсторство“, заяви Янко Янков.  \r\n \r\n Янко Янков е магистър по военно дело, транспортно строителство и публична администрация. Има управленски опит в областта на транспортното стрителство. Янков е бил член на надзорния и управителния съвет на „Локомотив София“ и началник щаб на спортната школа на клуба. \r\nВеселка ИВАНОВА", "date": "2019.08.05", "title": "Янко Янков, БСП: Искам да покажа, че районната администрация може да работи и да служи на хората и бизнеса в район Сердика"}
{"url": "http://www.focus-news.net/news/2019/08/05/2686996/predstoyashti-sabitiya-v-stranata-za-6-avgust-agentsiya-fokus.html", "text": "*** \r\n \r\nОт 09.30 часа в хотел „Хилтън“, зала „Мусала 2“ ще се проведе пресконференция за изтребителите F-16 Блок 70. Ще участват представители на Посолството на САЩ в България и на Lockheed Martin. \r\n \r\n*** \r\n \r\nОт 11.00 часа в БТА ще се проведе пресконференция на инж. Симеон Славчев - общински съветник, съпредседател на \"Политическа група 5\" и зам.-председател на Комисията по инженерна инфраструктура и енергийно планиране към Столичен общински съвет. \r\n \r\n*** \r\n \r\nОт 11.30 часа в централата на ПП АБВ на улица „Врабча“ 23 ще се проведе пресконференция. \r\n \r\n*** \r\n \r\nОт 12.00 часа зам.-кметът  Албена Атанасова ще присъства на трудова терапия – кулинарни умения  в Дневен център за пълнолетни с ментални увреждания „Света Марина“. \r\n \r\n*** \r\n \r\nОт 13.00 часа пред Съдебната палата ще се проведе протест под надслов  „Българчетата са най-добре в България.“ \r\n \r\n*** \r\n \r\nВ града се открива фестивалът „Джазът е начин на живот“. \r\n \r\n*** \r\n \r\nОт 09.00 часа митрополит Гавриил ще оглави Архиерейска света Литургия в храма „Св. Възнесение Господне“. \r\n \r\n*** \r\n \r\nОт 18.30 часа Фолклорен концерт – спектакъл „Преображение Господне в Странджа - 1903 година“ ще бъде представен във Военен клуб – Бургас. \r\n \r\n*** \r\n \r\nОт 10.00 часа Фотоизложба „140 години военен флот на България“ ще бъде открита на входа на Морската градина. \r\n \r\n*** \r\n \r\nОт 10.30 часа във фоайето на Фестивален и конгресен център ще бъде открита изложба живопис на гл.с-на Меглена Шегенова  по повод 140 години от основаването на ВМС. \r\n \r\n \r\nОт 21.00 часа на сцената на Летен театър ще се проведе Сатиричен танцов спектакъл „Бинко прожект“. \r\n \r\n*** \r\n \r\nОт 14.00 часа в залата на 6 ет. в административната сграда кметът на Община Видин Огнян Ценков ще връчи благодарствени адреси на учениците от ППМГ “Екзарх Антим I”, СУ “Цар Симеон Велики” и СУ “Св. Св. Кирил и Методий”, които се включиха като доброволци в третия сезон на фестивала \"Летни вечери на операта и балета \"Баба Вида\". \r\n \r\n*** \r\n \r\nОт 10.00 часа в Младежки дом ще се състои Лятно ателие по рисуване с ръководител Росица Стоянова. \r\n \r\n*** \r\n \r\nОт 16.00 часа в Детски отдел  на РБ „Христо Ботев“ ще се състои Book Quiz – решаване на онлайн куиз. \r\n \r\n*** \r\n \r\nОт 10.00 часа в Регионална библиотека „Дора Габе“, Интерактивна зала, ще се състои Летен детски клуб „Играй и учи” за пълноценно и забавно прекарване на свободното време на децата от Добрич и гости на града през лятната ваканция. \r\n \r\n*** \r\n \r\nОт 12.30 часа в клуба на СДС ще се проведе пресконференция  на Местна коалиция „Обединени за нашата община“. \r\n \r\n*** \r\n \r\nОт 11.00 часа ще се проведе пресконференция на Любка Александрова - кмет на Община Левски във връзка с Фестивала на пълнената чушка. \r\n \r\n \r\n*** \r\n \r\n \r\nОт 11.00 часа пресклуба на БТА  ще се състои пресконференция на Любка Александрова - кмет на Община Левски по повод  фестивал ,,Пълнената чушка- най-вкусната левчанска традиция\".  \r\n*** \r\n \r\n \r\nОт 14.00 часа в училище за Училище за бъдещи родители „Щъркел“ ще се състои прожекция на филма  „Гърдата е най-доброто“ в рамките Световната седмица на кърменето. \r\n*** \r\n \r\n \r\nОт 16.30 ч в училище за Училище за бъдещи родители „Щъркел\" ще се проведе  на дискусия за ролята на медицинските специалисти в съвременната подкрепа за кърмене на тема: „Какво искат жените?“  с  водещи Магдалина Върбанова  и  Десислава Бетова (акушерки). \r\n*** \r\n \r\nОт 09.00 часа в храм „Преображение Господне“ ще бъде отслужена Архиерейска света Литургия. \r\n \r\n*** \r\n \r\nВ 10.00 часа в зала 10 на Окръжния съд ще се проведе заседание по делото срещу Гинади Т., обвинен, че без да има необходимата правоспособност, при управление на моторно превозно средство е нарушил правилата за движение , в резултат на което е предизвикал пътнотранспортно произшествие и по непредпазливост е причинил смъртта на А. Г., която е настъпила 4 дни по-късно.  \r\n \r\n*** \r\n \r\nВ 10.30 часа пред храма „Свето Преображение Господне” кметът на район „Тракия“  Костадин Димитров организира курбан за здраве и благоденствие на гражданите - ще бъдат раздадени над 300 порции риба. \r\n \r\n*** \r\n \r\nВ 18.00 часа в Залите за временни експозиции на ул. \"Княз Александър I\" №15  ще се открие българо-австрийската изложба \"Няма връзка без мостове\".  \r\n \r\n*** \r\n \r\nВ 20.30 часа на Гребен Канал ще  бъде излъчен документалният филм „3100: Бягане и себенадминаване“ на режисьора Санджай Роулал.  \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведат инициативите: РЗИ Стара Загора на гости на Детски отдел: Кукла Сю и алкоочила. Програма „Познато и непознато“: Шарл Перо. Творческо ателие.", "date": "2019.08.05", "title": "Предстоящи събития в страната за 6 август (Агенция „Фокус“)"}
{"url": "http://www.focus-news.net/news/2019/08/05/2686997/sport-lokomotiv-plovdiv-sreshtu-vaduts-ili-ayntraht-ako-otstrani-strasburg.html", "text": "Футбол: Отборът на Локомотив Пловдив ще играе плейоф за влизане в Лига Европа с победителя от двойката Вадуц (Лихтенщайн) - Айнтрахт (Германия), ако отстрани Страсбург в третия предварителен кръг на турнира.  Преди година Вадуц елиминира Левски в първия квалификационен кръг на същия турнир. Айтрахт завърши седми в миналия сезон на Бундеслигата.", "date": "2019.08.05", "title": "Спорт: Локомотив Пловдив срещу Вадуц или Айнтрахт ако отстрани Страсбург"}
{"url": "http://www.focus-news.net/news/2019/08/05/2687002/api-na-6-avgust-ot-930-ch-do-1230-ch-se-ogranichava-dvizhenieto-v-aktivnata-lenta-v-tunel-trayanovi-vrata-na-am-trakiya-posoka-burgas-poradi-planirano-proektantsko-zamervane-na-patnata-nastilka.html", "text": "На 6 август, от 9,30 ч. до 12,30 ч. се ограничава движението в активната лента в тунел „Траянови врата“ на АМ „Тракия“ посока Бургас поради планирано проектантско замерване на пътната настилка. Това съобщиха от  Агенция \"Пътна инфраструктура\" . Трафикът ще се осъществява в изпреварващата лента. \r\nОт 12,30 ч. до 15,30 ч. движението ще се осъществява в активната лента. Участъкът ще бъде сигнализиран с пътни знаци.  \r\nНа 7 август от 9,30 ч. до 12,30 ч. в тунел „Траянови врата“ на АМ „Тракия“ посока София движението ще се осъществява в изпреварващата лента, за да може да се изпълни предвиденото замерване на пътната настилка. От 12,30 ч. до 15,30 ч. трафикът ще бъде осъществяван в активната лента.  \r\nАгенция „Пътна инфраструктура“ напомня на шофьорите да карат внимателно, със съобразена скорост и да спазват стриктно пътната сигнализация, както и правилата за безопасност и движение по пътищата.", "date": "2019.08.05", "title": "АПИ: На 6 август, от 9,30 ч. до 12,30 ч. се ограничава движението в активната лента в тунел „Траянови врата“ на АМ „Тракия“ посока Бургас поради планирано проектантско замерване на пътната настилка"}
{"url": "http://www.focus-news.net/news/2019/08/05/2687005/ivan-milushev-ghg-blagoevgrad-do-kraya-na-mesets-avgust-v-zalite-na-galeriyata-mogat-da-badat-razgledani-23-te-kartini-sazdadeni-po-vreme-na-traditsionniya-ni-plener-po-zhivopis.html", "text": "До края на месец август в залите на галерията могат да бъдат разгледани 23-те картини, създадени по време на традиционния ни пленер по живопис. Това каза за  Радио „Фокус“ – Пирин  директорът на Градска художествена галерия – Благоевград Иван Милушев. Той отбеляза, че според регламента всички участници в пленера „Живописната технология в съвременното изкуство”, е трябвало да нарисуват по 2 произведения, които оставят на галерията. „Тази година художника Антон Терзиев пък ни остави три неща, тъй като толкова е успял да нарисува. Той реши да остави всяка една от картините за колекцията на галерията, така че в момента в залите на галерията и по-късно в депо ще имам 23 работи“, добави Милушев. Той каза още, че всички граждани и гости на града, които са любопитни и които обичат изобразителното изкуство могат да заповядат в галерията, за да разгледат изложбата. „Вярно, че месецът е отпускарски, малко „мъртъв сезон“, но в залите е приятно, тъй като имаме климати и посетителите ще могат да се насладят на изкуството, вдишвайки свеж въздух“, подчерта Милушев. \r\n \r\nЛивия НИНОВА", "date": "2019.08.05", "title": "Иван Милушев,  ГХГ – Благоевград: До края на месец август в залите на галерията могат да бъдат разгледани 23-те картини, създадени по време на традиционния ни пленер по живопис"}
{"url": "http://www.focus-news.net/news/2019/08/05/2687006/sport-bayern-kupuva-leroy-sane.html", "text": "Футбол: Халфът на Манчестър Сити Лерой Сане ще премине в Байерн Мюнхен за 110 милиона евро, съобщава  France Football .  \r\nЗаплатата на Сане в Байерн ще бъде 18 милиона евро годишно. Той ще стане най-високо платеният играч на клуба. През миналия сезон 23-годишният Лерой Сане изигра 47 мача за Манчестър Сити и вкара 16 гола.", "date": "2019.08.05", "title": "Спорт: Байерн купува Лерой Сане"}
{"url": "http://www.focus-news.net/news/2019/08/05/2687003/prezidentat-rumen-radev-podnese-saboleznovaniya-na-amerikanskiya-si-kolega-donald-tramp-po-povod-nevinnite-zhertvi-na-aktovete-na-nasilie-v-sasht.html", "text": "Държавният глава Румен Радев изпрати съболезнователно писмо до своя американски колега президента на Съединените американски щати Доналд Тръмп по повод невинните жертви на актовете на насилие в САЩ. Това съобщиха от  прессекретариата на държавния глава .    \r\n„От името на българския народ и от свое име искам да изразя искрени съболезнования на близките на загиналите. Подкрепяме страдащите и желаем скорошно възстановяване на ранените“, посочва в съболезнователния адрес президентът Радев.  \r\nБългарският държавен глава заявява, че тези трагични събития ни убеждават за поред път, че омразата не предлага решение на проблемите, а тероризмът не може да  бъде техният отговор. „Убеден съм, че американският народ ще намери сили да превъзмогне трагедията“, подчертава още Румен Радев.", "date": "2019.08.05", "title": "Президентът Румен Радев поднесе съболезнования на американския си колега Доналд Тръмп по повод невинните жертви на актовете на насилие в САЩ"}
{"url": "http://www.focus-news.net/news/2019/08/05/2687000/the-wall-street-journal-prezidentat-osadi-rasizma-netolerantnostta-i-ideyata-za-byaloto-prevazhodstvo.html", "text": "Президентът Тръмп осъди идеята за превъзходството на бялата раса и призова за ограничаване на достъпа до огнестрелно оръжие за онези, които се смятат за рискови за обществената безопасност, в първото си официално обръщение към нацията, след масовите стрелби с множество жертви и ранени през уикенда, пише американския вестник  The Wall Street Journal . \r\n„Тези варварски престъпления са нападение над нашите общности, нападение срещу нашата нация и престъпление срещу цялото човечество“, заяви Тръмп, говорейки от Дипломатическата стая на Белия дом. „Обещаваме да действаме с неотложна решимост.“ \r\nПрезидентът осъди расизма, фанатизма и идеята за бялото превъзходство в най-острото си обръщение досега. \"Тези зловещи идеологии трябва да бъдат победени\", каза той. \r\nСтрелбата в Ел Пасо се разследва като възможно престъпление от омраза, като властите проучват антиимигрантския манифест, за който се предполага, че е написан от заподозрения, който описва потенциалната масова стрелба като отговор на „нашествието в Тексас” от испаноезични имигранти. \r\nПрезидентът направи редица предложения за прекратяване на това, което той нарече „зла зараза“, помитаща нацията, но се отказа да призовава за сериозни законодателни промени  за ограничаване на продажбата на огнестрелно оръжие в САЩ. Той призова за прекратяване на „прославянето на насилието“ във видеоигрите и критикува интернет, че предоставя „опасен път“ на „радикализирани, разстроени умове“. \r\nТръмп също така каза, че е призовал Министерството на правосъдието да предложи законодателство, за да се гарантира, че тези, които извършват престъпления от омраза и масови убийства, ще бъдат изправени пред смъртно наказание. И призова за преразглеждане на законите за психичното здраве, за да се „идентифицират по-добре психично разстроените лица“, включително и за тяхното задържане. \r\n\"Психичното заболяване и омразата дърпат спусъка, а не пистолета\", заяви президентът. \r\nТръмп не предложи конкретни мерки във връзка с призива си за ограничаване на достъпа до огнестрелно оръжие за онези, които се считат за \"сериозен риск\" за обществената безопасност. Той също така подкрепи законите, които са приети от повече от дузина щати и целят временно да блокират опасните хора да имат достъп до огнестрелно оръжие. Подобни закони се подкрепят от някои републиканци в Сената. \r\nПрезидентът не спомена призив, който той отправи по-рано в понеделник в социалната мрежа „Туитър“ към републиканските и демократичните депутати да се обединят около „отчайващо необходима имиграционна реформа\"Не можем да оставим убитите в Ел Пасо, Тексас и Дейтън, Охайо, да умрат напразно\", написа Тръмп в „Туитър“ в понеделник сутринта. \r\nВ сутрешните си публикации  Тръмп също обвини медиите, казвайки, че „Фалшиви новини допринесоха много за гнева и яростта, които се натрупват в продължение на много години.“  \r\n„Медиите носят голяма отговорност за живота и безопасността в нашата страна“, написа Тръмп. \r\nПрезидентът не реагира на критиките на демократите, че неговата реторика е помогнала за насърчаване на насилието. Участниците в надпреварата за кандидат-президентска номинация от Демократическата  партия заявиха , че реториката на президента за имигрантите играе роля в мотивацията на тексаския стрелец. \r\n \r\n  Юлиян Марков", "date": "2019.08.05", "title": "The Wall Street Journal: Президентът осъди расизма, нетолерантността и идеята за бялото превъзходство"}
{"url": "http://www.focus-news.net/news/2019/08/05/2687004/cnn-metroto-v-london-zapochva-da-sabira-danni-ot-smartfonite-na-patnitsite.html", "text": "Метрото в Лондон се превърна в най-новата транспортна агенция, която използва данните за местоположението, събрани от смартфоните на пътуващите, в опит да подобрят услугите, предава  CNN \r\nТранспортната компания, която управлява метрото, започна събирането на данни в своите станции тази седмица, за да определи как хората се движат през системата и колко са натоварени влаковете и платформите. От там заявиха, че пътниците ще се възползват от това, тъй като по-късно тази година ще получат повече сигнали за закъснения и задръствания. Допълнителни влакове могат да се добавят и по маршрути, където данните показват, че влаковете са особено препълнени. \r\nПрез последните години все по-често се случва транспортните организации по целия свят да използват данни от смартфони, за да планират по-добре услугите. Казват, че цифровите данни предлагат прозрения, които значително надминават предишните методи, като например анкети на потребители. \r\nНо транспортните експерти смятат, че Лондон може да има първата система за обществен транспорт, която да проследява и използва данните за отделните пътувания в реално време. Като се има предвид обема на пътникопотока в Лондон, други градове могат да последват примера, ако проектът успее. Практиката също поражда опасения относно поверителността на данните на потребителите, нежеланото проследяване, потенциалните хакове и злоупотребата с данни. \r\n \r\n  Юлиян Марков", "date": "2019.08.05", "title": "CNN: Метрото в Лондон започва да събира данни от смартфоните на пътниците"}
{"url": "http://www.focus-news.net/news/2019/08/05/2687008/iskra-baeva-istorik-v-segashnoto-obshtestvo-bituvat-nastroeniya-che-vsichko-po-vremeto-na-todor-zhivkov-e-bilo-mnogo-dobro-a-tova-ne-e-taka.html", "text": "Не бива да се поддаваме на настроенията, които битуват в сегашното общество, че всичко по времето на Тодор Живков е било много добро, тъй като това не е така. Това каза историкът професор Иска Баева в интервю за  Агенция „Фокус“  по повод годишнината от смъртта му. „България е една затворена държава, която не осигурява свобода на движение на своето население“, каза Баева за България по времето на управлението на Тодор Живков. Тя говори и за позитивите от това управление, а именно модернизационните процеси. „В социалистическия период, който продължава 45 години, има ускорена модернизация, вярно, извършена на висока човешка цена, защото не бива да забравяме, че модернизацията става за сметка на селото, на ускорената урбанизация, хората напускат селото и отиват да живеят в градовете. Но процесът на ускорена модернизация дава видими резултати“, добави професор Баева, като коментира, че голяма част от модернизираната индустрия е била унищожена. „Голяма част от тази индустрия беше унищожена в годините на Прехода не защото беше неконкурентоспособна, а заради частни интереси, апетити и всичко, което познаваме в последните 30 години“, поясни тя. Искра Баева каза още, че живеем в общество, което се нуждае от доброто в Социализма. „Ако могат да вземат доброто от социализма и да го пренесат в сегашното ни демократично общество, това би било добре за всички“, обясни тя.  \r\n Пълния текст на интервюто четете в „Мнение”  \r\nНадежда ИВАНОВА", "date": "2019.08.05", "title": "Искра Баева, историк: В сегашното общество битуват настроения, че всичко по времето на Тодор Живков е било много добро, а това не е така"}
{"url": "http://www.focus-news.net/news/2019/08/05/2686985/rosen-belchev-oblasten-upravitel-na-montana-sreshtu-merkite-za-ogranichavane-na-bolestta-afrikanska-chuma-po-prasetata-protestiraha-sobstvenitsi-na-neregistrirani-svinefermi.html", "text": "Срещу мерките за ограничаване на болестта африканска чума по прасетата протестираха собственици на нерегистрирани свинеферми, каза за  Радио „Фокус“ – Видин  областният управител на Монтана. Той посочи, че тези нерегистрирани свинеферми с цел търговия на месо се намират в 20-километровата зона на единствената в Монтана свинеферма в село Ерден. „На стопаните, отглеждащи едно, две прасета в т.н. „заден двор“ обясних, че ако сега не заколят животните си има голяма вероятност те да се заразят от чума и след това принудително да бъдат умъртвявани“, каза Росен Белчев. Той допълни, че стопаните, които не се съобразят с мерките за ограничаване на болестта, прасетата ще бъдат умъртвени от Областната дирекция по безопасност на храните и ще бъдат загробени. \r\nПротестът на свиневъди и стопани, отглеждащи прасета в околностите на Монтана, срещу мерките за ограничаване на болестта африканска чума по прасетата се проведе днес пред сградата на Областната администрация в Монтана. Протестиращите заплашиха с блокади на пътищата и поискаха срокът за премахването на прасетата в 20-километровата зона около индустриалната ферма в село Ерден да се удължи до края на тази година. Областният управител на Монтана Росен Белчев се е срещнал с протестиращите. \r\n \r\nАнна ЛОЗАНОВА", "date": "2019.08.05", "title": "Росен Белчев, областен управител на Монтана: Срещу мерките за ограничаване на болестта африканска чума по прасетата протестираха собственици на нерегистрирани свинеферми"}
{"url": "http://www.focus-news.net/news/2019/08/05/2687011/rabotilnitsa-za-izkustvo-batik-pri-nch-napredak-1869-sreshta-detsata-s-drevnoto-izkustvo-i-balgarskite-narodni-zanayati.html", "text": "Работилница за изкуство „Батик“ при НЧ „Напредък-1869“ среща децата с древното изкуство и българските народни занаяти. Проведени са вече първите занятия от проекта, който ще се реализира в периода юли- октомври, финансиран от НДФ „13 века България“, каза пред  Радио „Фокус“- Шумен  Розалина Стефанова, секретар на НЧ „Напредък-1869“. „За първи път кандидатстваме с проект към Националния дарителски фонд и сме одобрени. Щастливи сме,  това е успех за нас. Творческият процес ще завърши с изложба, водим разговори това да се случи в Художествена  галерия „Екатерина Карамихайлова“, там да покажем  какво творят шуменските деца. Щастливи сме, че опитваме нещо ново, различно и не толкова познато “, каза Розалина Стефанова. Занятията в детската работилница за изкуство „Батик“ ще преминат в няколко етапа- среща с древната техника в изкуството и текстила, запознаване с образци от народното творчество и българските традиционни занаяти, избор на мотиви и изработка на пано и изложба с готовите творби. Участниците са 17- най- малкият е на 8 години, а най- големият на 17. „В нашата работилница освен да запознаем  децата  с „батик“ и възможностите, които дава тази техника,  всъщност се случва и нов прочит на нашите народни занаяти, на културно- историческото ни наследство. Чрез „батик“ ние  отново преподаваме уроците по история и народно изкуство. Народните занятия ползват различни художествени мотиви, откриваме ги в тъканите, везбата, грънчарството, дърворезбата, иконописта и т.н. Тези мотиви мотат да бъдат запечатани, преработени, допълнени, наградени чрез изразните средства на „батик“, т.е. чрез рисунка върху тъкан с помощта на парафин, багрила и много въображение“, каза Красимира Чалъкова, ръководител на проекта. Екипът на НЧ „Напредък-1869“ не скри желанието си работилницата да послужи като основа за редовни занимания по „батик“ към читалището. „Идеята ни е една такава школа да запази името и делото на художничката Милка Папазова, оставила сериозна следа в изобразителното изкуство в Шумен“, каза Розалина Стефанова. „Милка Папазова въвежда „батик“ преди повече от 30 години в Шумен, тя открива един от първите такива кръжоци“, каза Красимира Чалъкова, която е нейна ученичка. Тя посочи, че проектът дава възможност на децата да творят и създават, да овладяват техники и знания, по занимателен и забавен начин начин да навлязат в света на изкуството. \r\n \r\nИвелина ИВАНОВА", "date": "2019.08.05", "title": "Работилница за изкуство „Батик“ при НЧ „Напредък-1869“ среща децата с древното изкуство и българските народни занаяти"}
{"url": "http://www.focus-news.net/news/2019/08/05/2687007/parva-samostoyatelna-izlozhba-pod-nadslov-zavrashtane-na-tatyana-boncheva-v-kazanlak.html", "text": "Първа самостоятелна изложба под надслов „ Завръщане” ще открие в Музея на фотографията на 6 август от 18.00 часа казанлъчанката Татяна Бончева, каза за  Радио „Фокус”  директорът на музея Стефан Папукчиев.  \r\nВ изложбата ще бъдат показани повече от 30 работи в цвят – различни формати и техника. \r\n„Решението за сегашната изложбата за Татяна идва провокирано от най-неочакваната изненада, която я чака в родния Казанлък: тук вече има Музей на фотографията. Повече от година тя следи случващото се в музея, преживява неочаквано интересни срещи с изкуството на десетки уникални автори, респектирана е от майсторството, с което те се представят тук. Усеща се своя в това артистично пространство, намира себе си в него”, подчерта Папукчиев.  \r\nТой поясни, че преди да разкрие себе си като автор в Казанлък, Татяна вече има зад гърба си различни участия и самостоятелни прояви - предимно в Барселона, където тя живее години наред.  \r\nГрадът като архитектура, като пейзаж и начин на живот е част от творчеството на Татяна Бончева. Барселона – Берлин – Хамбург е линията в първата и изложба в каталунската столица, от общо четири самостоятелни представяния там в периода 2008 – 2013-а година. „Фото-опитите на авторката тръгват по пътеките на живота в града. Изкушението „Street Art“ идва съвсем естествено.Татяна се увлича дори от графити. Това е акцентът в изложбата, която тя посвещава на 20-годишнината от падането на Берлинската стена. Снима по фестивали на открито, обича да фокусира обектива си в музиката”, поясни Папукчиев.  \r\nТатяна Бончева е един от участниците в организираните от Музея през миналата 2018-а година, Шестнадесети Фотопленер „В Долината на розите“ и Първи фотосалонна казанлъшките фотографи.  \r\nСлавяна ГАЙДАРОВА", "date": "2019.08.05", "title": "Първа самостоятелна изложба под надслов „Завръщане” на Татяна Бончева в Казанлък"}
{"url": "http://www.focus-news.net/news/2019/08/05/2686988/nikola-chanev-oblasten-upravitel-na-kardzhali-vzeti-sa-vsichki-merki-sreshtu-afrikanskata-chuma-po-svinete-v-oblastta.html", "text": "Взети са всички необходими мерки по указания на Министерство на земеделието срещу африканската чума по свинете. Това съобщи в предаването „Добър ден“ на  Радио „Фокус“  Никола Чанев, областен управител на Кърджали. По думите му болестта приближава към областта, а доказателството са след откритите два случая на заразяването в хижа „Здравец“ в Пловдивско. „Извършва се дезинфекция на местата за отдих по основните пътища. На ГКПП Маказа се извършва дезинфекция на вход от Гърция. На последната епизоотична комисия беше взето решение да се установи точният брой на домашните прасета в област Кърджали“, коментира още Чанев. По данни от преброяването на територията на областта има 1800 диви прасета и около 200 домашни свине. \r\nЙоланда ПЕЛОВА", "date": "2019.08.05", "title": "Никола Чанев, областен управител на Кърджали: Взети са всички мерки срещу африканската чума по свинете в областта"}
{"url": "http://www.focus-news.net/news/2019/08/05/2687010/vzglyad-sasht-ostanaha-bez-dva-klyuchovi-sayuznika.html", "text": "Два големи съюзника в НАТО, Германия и Франция, обърнаха гръб на САЩ. Берлин и Париж отказаха да създадат коалиция срещу „иранската агресия“ и да изпратят своите кораби в Персийския залив. Според експерти отказът на европейците едва ли ще се отрази на военните планове на САЩ, но ще бъде отправна точка за възраждането на Европа като независим център на властта, коментира руският вестник  ”Взгляд“ .  \r\nИскането на САЩ съюзниците да създадат „военноморски сили“ за „свободата на движение“ на корабите в Персийския залив стана основа за нови търкания в отношенията между Европа и Вашингтон, пише в неделя френският вестник Le Monde. Според вестника, Франция и Германия, които са страни по иранската ядрена сделка, категорично не са съгласни с предложението на Вашингтон за създаване на коалиция срещу „иранската агресия“ в Ормузкия проток и няма да изпращат там своите кораби. \r\nСлед задържането на шведския танкер „Стена Имперо“, плаващ под британския флаг от иранския флот, Вашингтон призова страните от Европа, Япония и Южна Корея да създадат мисия за противодействие на Иран. След това Великобритания изпрати там два разрушителя. В същото време френският министър на отбраната Флоранс Парли обяви, че присъствието на чуждестранни войски ще добави затруднения в отношенията с Иран точно, когато се решава съдбата на ядрено споразумение. \r\nБез ентусиазъм тази идея беше възприета и от Белгия и Холандия, а Германия се оказа изцяло под огъня на американската критика. В същото време новият министър на отбраната на Германия не изключва участието на Германия в европейската мисия, без да се присъедини към плановете на САЩ, а вицеканцлерът и министърът на финансите на Германия Олаф Щолц нарече военния конфликт „най-лошият“ сценарий, който би застрашил морската навигация в региона. \r\nОт своя страна Der Spiegel отбеляза, че търкания в отношенията между Берлин и Вашингтон е имало и преди, но в момента Германия е формулирала ясен отказ да участва във военните операции на САЩ. Сега дори най-пламенните привърженици на оста Берлин-Вашингтон се противопоставят на участието на Бундесвера във военната мисия на САЩ. \r\nПо този начин Доналд Тръмп повлия на германската политика повече от всеки негов предшественик, отбелязва Der Spiegel и припомня, че през 2003 г. Германия отказа да участва във войната срещу Ирак под лозунга \"ние повече няма да участваме във всичко, което поискате\". Сега според изданието мотото се е променило: \"Ще участваме само там, където не участвате.\" \r\nЗаслужава да се отбележи, че европейските съюзници изиграха различна роля в други мащабни военни кампании в САЩ. Например Германия изпрати един от най-големите контингенти от няколко хиляди войници във войната в Афганистан, докато Франция изпрати по-малко от двеста бойци. Берлин и Париж се съпротивляваха на инвазията в Ирак по всякакъв възможен начин, разбирайки злокачествения ефект на тази  военна намеса за целия Близък изток. \r\nНо десетилетие по-късно френските военновъздушни сили и военноморските сили изиграха ключова роля по време на интервенцията на страните от НАТО в Либия, което доведе до убийството на Муамар Кадафи и продължаващата гражданска война. \r\nКонфликтът в Сирия не остана без участието на Франция и Германия. И ако Германия беше ограничена до малко представителство на своите военновъздушни сили, то Париж не се колебае да използва самолети и флот, за да атакува Сирия, а също така участва във финансирането на сирийската опозиция. Защо тогава Франция и Германия отказаха да подкрепят идеята на Вашингтон да изпрати войски в Персийския залив? \r\nКонстантин Сивков, първи вицепрезидент на Академията за геополитически проблеми смята, че отказът на европейските държави да участват в антииранските планове на Вашингтон няма да повлияе на ситуацията от военна гледна точка. \r\n„Това няма да промени нищо, тъй като основната сила там ще бъдат САЩ. Що се отнася до Франция и Германия, техният отказ е от чисто политическо и икономическо значение. Така те се дистанцират категорично от американския натиск върху Иран. И в Европа вече са предприети мерки за заобикаляне на американските санкции и излизане от системата за разплащания, която САЩ контролират“, каза военният експерт. \r\nВ същото време Сивков коментира факта, че блокът на НАТО престава да бъде хомогенен и продължава да се разделя. \r\n„В случай на остра ситуация НАТО няма да действа като единна организация. Например, ако Съединените щати насърчават военен конфликт с Русия, тогава, като се има предвид потенциалът на ядрените ракети на Русия, Европа ще откаже да подкрепи САЩ. И тогава Вашингтон ще остане сам в конфликт с Москва“, прогнозира експертът. \r\n \r\n  Юлиян Марков", "date": "2019.08.05", "title": "„Взгляд“: САЩ останаха без два ключови съюзника"}
{"url": "http://www.focus-news.net/news/2019/08/05/2687014/sport-livarpul-privleche-vratar.html", "text": "Футбол: След като Ливърпул продаде Симон Миньоле на Брюж, от \"Анфийлд\" веднага привлякоха заместник на белгиеца в ролята на резерва на Алисон. Това е бившият вратар на Уест Хем Адриан дел Кастийо, който пристига като свободен агент, след като договорът му с лондонския клуб  изтече. 32-годишният испанец изигра 150 мача за шест години с екипа на Уест Хем. Той пристигна в Лондон от Реал Бетис през 2013 година.", "date": "2019.08.05", "title": "Спорт: Ливърпул привлече вратар"}
{"url": "http://www.focus-news.net/news/2019/08/05/2687015/varna-s-nova-distsiplina-za-naprava-na-morski-vazli-shte-se-provede-tazgodishnoto-sastezanie-mlad-spasitel.html", "text": "Участниците в тазгодишното издание на състезанието „Млад спасител“, организирано от Българския Червен кръст във Варна, ще мерят сили в нова дисциплина – по връзване на морски възли. Това каза в интервю за  Радио „Фокус“ – Варна  Вили Цеков от Водноспасителната служба в града. Девето поредно издание на състезанието „Млад спасител“ предстои да се проведе от сряда до петък на басейн „Приморски“ и на Южния плаж. Преди време турнирът стартира само за местни подрастващи спасители, но бързо прераства в национална надпревара. Миналата година са се явили над 200 участници от девет града, уточни Вили Цеков. По думите му, тази година очакванията са обемът да се увеличи. Официалното откриване ще е от 17 часа на 7-ми август. На 9-ти август състезанията ще се провеждат на Южния плаж. Закриването и награждаването на победителите ще се състоят отново на басейн „Приморски“, около 13 часа в петък. Участниците в състезанието могат да са на възраст от 12 до над 18 години. Те са разпределени в четири възрастови групи – деца, юноши в младша и юноши в старша възраст, както и отворена група за възрастни – мъже и жени на повече от 18 години. Състезателните дисциплини са 6. Насоката е към бъдещата спасителска професия, а надеждата на организаторите е младите участници да я припознаят като своя. Сред останалите дисциплини има две на море и четири – на басейн. „Освен това има и щафети. Състезанието е много интересно, емоционално. Форматът е такъв, какъвто не се предлага в другите видове спорт. Той обединява умения в много дейности“, поясни Вили Цеков. Той добави, че в досегашните издания е имало интерес на участници от Смолян, Сандански и дори Благоевград.Според него атрактивността на всички тези дисциплини привлича онези, които имат някакъв интерес към водните спортове. „Три от дисциплините са технически. В тях решаващи са бързината, ловкостта, сръчността и три са свързани непосредствено с водната среда. Така че, тези, които имат по-слаба плувна подготовка могат да постигнат добро класиране в тези технически дисциплини“, каза още Вили Цеков. \r\n \r\nДиана СТОЕВА", "date": "2019.08.05", "title": "Варна: С нова дисциплина за направа на морски възли ще се проведе тазгодишното състезание „Млад спасител“"}
{"url": "http://www.focus-news.net/news/2019/08/05/2686999/politicheskiyat-analizator-georgi-harizanov-v-dalgosrochen-plan-promyanata-na-politicheskata-obstanovka-shte-dovede-do-opredelen-otstap-na-patriotichnite-organizatsii.html", "text": "В дългосрочен план си мисля, че е промяната на политическата обстановка ще доведе до това патриотичните организации да реализират определен отстъп. Това каза в интервю за  Агенция „Фокус“  политическият анализатор Георги Харизанов по повод края на политическия сезон. Според него бъдещето на коалицията „Обединени патриоти“ със сигурност не е розово и на  отделните патриотични формации. „Много хора биха казали, че ВМРО има устойчиво бъдеще, тъй като те направиха добър резултат на европейски избори. Вкараха двама евродепутати. Не съм оптимист и не бих надценил този процес. Това, което ВМРО направи на тези европейски избори е да събере на едно място вотът на патриотичните организации, тъй като хората обичат да гласуват за някого, който в крайна сметка ще успее. Никой не обича да хвърля гласа си на боклука“, посочи Харизанов. По думите му поведението им и отношенията по между им не допринасят за възпирането на този процес. „В следващия парламент, ако изобщо патриотичните организации бъдат представени, то ще е  в доста по-малък размер спрямо сегашния. Ще имат доста по-малък наброй депутати. Поне в това, което виждам до момента, ще е концентрирано основно около ВМРО. За съжаление, всъщност не и за мое - нито Атака, нито НФСБ, не успяха да влязат в ролята на управляващи и лидери и отговорни политици. Просто не им се получи“, уточни още Харизанов.  \r\nДеница КИТАНОВА \r\n Пълния текст на интервюто четете в „Мнение”", "date": "2019.08.05", "title": "Политическият анализатор Георги Харизанов: В дългосрочен план промяната на политическата обстановка ще доведе до определен отстъп на патриотичните организации"}
{"url": "http://www.focus-news.net/news/2019/08/05/2687016/afp-zhertvite-na-strelbata-v-el-paso-stanaha-22.html", "text": "Броят на жертвите  от масовата стрелба в Ел Пасо, Тексас, се е увеличил до 22, след като в понеделник още двама ранени са починали в болницата, съобщиха от полицията, цититрани от  AFP . \r\nЕдин от ранените \"почина рано тази сутрин в болницата\", докато втори почина малко след 10:00 часа местно време, съобщи градското полицейско управление в Ел Пасо в социалната мрежа „Туитър“. \r\n \r\n  Юлиян Марков", "date": "2019.08.05", "title": "AFP: Жертвите на стрелбата в Ел Пасо станаха 22"}
{"url": "http://www.focus-news.net/news/2019/08/05/2687009/prof-aleksandar-marinov-mnozinstvoto-e-stabilno-v-zhelanieto-si-da-prodalzhi-da-konsumira-vlastta.html", "text": "Мнозинството е стабилно в желанието си да продължи да консумира властта. Това каза в интервю за  Агенция „Фокус“  политологът проф. Александър Маринов за края на политическия сезон.  По думите му тази стабилност обаче не се превръща в предпоставка за взимане на необходимите законодателни и управленски решения. „Да не говорим, че по същество вече едната част от малката коалиция се разпадна. Тя не съществува във вида, в който започна дейността си. Стабилността е по-скоро неподвижност, а не състояние, което да дава възможност да се изпълняват необходимите управленски функции“, допълни още политологът. Проф. Маринов коментира и опозицията в лицето на БСП. „Ако става дума за опозиционно говорене, това е една ясно изразена алтернатива за разлика от предишни периоди. За да бъде алтернатива, най-вече, за да бъде припозната от обществото като такава, опозицията трябва да има сериозни предложения, проекти, политики“, посочи още проф. Маринов.  \r\nДеница КИТАНОВА \r\n Пълния текст на интервюто четете в „Мнение”", "date": "2019.08.05", "title": "Проф. Александър Маринов: Мнозинството е стабилно в желанието си да продължи да консумира властта"}
{"url": "http://www.focus-news.net/news/2019/08/05/2687019/varna-opredeliha-laureatite-na-20-tiya-naroden-sabor-geremeto-koyto-se-provede-kray-dolni-chiflik.html", "text": "Журито с председател Георги Андреев – главен диригент на Националния ансамбъл за народни песни и танци \"Филип Кутев“, определи тазгодишните лауреати на 20-тият юбилеен народен събор на ваяшки и други народни певци и свирачи се проведе тази събота – 3-ти август в живописната местност „Гермето“ край село Голица, Община Долни чифлик. Това съобщиха за  Радио „Фокус“ – Варна  от Общината. Членове на журито са Валентина Манолова и Росица Малчева – вокални педагози. Те имаха изключително трудната задача да определят победителите в отделните категории певци и инструменталисти. Съборът премина под патронажа на кмета на Общината Красимира Анастасова и с любезното съдействие на Министерството на културата. Организатори на традиционната проява бяха Община Долни чифлик, Кметство село Голица, Народно читалище „Христо Ботев – 1928” – с. Голица, НЧ „Изгрев – 1919“ – гр. Долни чифлик, и Сдружение „Голица“. Съборът бе открит от кмета. „Тук си дават среща миналото, настоящето и бъдещето“, каза в своето приветствие към гостите и участниците тя и и припомни, че от 1956 година до днес, с малки прекъсвания, се провежда народният събор за певци и свирачи. Целта на организаторите е да се проучва, съхранява и популяризира автентичният фолклор от ваяшката и други етнографски групи. „Това ще допринесе за откриването на млади таланти, ще осъществи приемственост между поколенията и ще възроди интереса и любовта към българското народно творчество“, каза Красимира Анастасова. Ваяците са етнографска група, населяваща първоначално източните области на Стара планина, а именно селата Голица, Козичино (Еркеч) и Аспарухово (Ченге). Това са села с много стара история, датираща още от първите векове след основаването на първата българска държава. След Руско-турската война от 1928-1929 г. те заселват изоставените от турците села във Варненско, Добричко, Бургаско, Силистренско, та чак до руските степи. Както отбелязва Любомир Милетич, “ваяците” се отличават от другите балканджии по говора си, по носията си – една от най-старите в България, а донякъде и по своята външност. Така оформилата се етнографска група в момента населява около 50 села във Варненска, Бургаска и Добричка област, като по-големи и запазили до голяма степен своя диалект, фолклор и костюми, са Аврен, Голица, Венелин, Солник, Козичино, Аспарухово, Падина, Горица, Господиново, Слънчево, Николаевка, Щипско, Дюлино, Калиманци, Левски, Ген. Киселово и други. Вайковският фолклор винаги е представлявал интерес за фолклористите и в голямата си част е обработен от големите композитори и хореографи като проф. Филип Кутев, акад. Николай Кауфман, Данчо Радулов, проф. Петър Ангелов и много други. Мелодиите са с много характерна орнаментика и отговарят на душевността на “ваяка”. \r\n \r\nДиана СТОЕВА", "date": "2019.08.05", "title": "Варна: Определиха лауреатите на 20-тия Народен събор „Геремето“, който се проведе край Долни чифлик"}
{"url": "http://www.focus-news.net/news/2019/08/05/2687013/za-deseta-poredna-godina-kazanlak-se-vklyuchi-v-svetovnata-sedmitsa-na-karmeneto.html", "text": "За десета поредна година Казанлък се включи в Световната седмица на кърменето, каза за  Радио „Фокус”  една от организаторките Марияна Сарачева. Тя поясни, че в рамките на инициативата е проведена кърмаческа среща, която е организирана от местната \"Ла Лече Лига\" група. Тази година седмицата преминава под наслов „Да подкрепим родителите, да направим кърменето възможно”. \r\nРодителите взели участие в срещата дискутираха по темата „Често задавани въпроси”. \r\nСъбитието бе реализирано с помощта на сдружение ”Бъдеще за децата”. \r\nВ срещата взеха участие бъдещи и настоящи родители, баби, бебета, деца. \r\nСлавяна ГАЙДАРОВА", "date": "2019.08.05", "title": "За десета поредна година Казанлък се включи в Световната седмица на кърменето"}
{"url": "http://www.focus-news.net/news/2019/08/05/2687018/elitsa-gyokova-fondatsiya-shtarkelite-svetovnata-sedmitsa-na-karmeneto-shte-bade-otbelyazana-s-konsultatsii-diskusii-v-nasheto-uchilishte-za-badeshti-roditeli-shtarkel.html", "text": "Световната седмица на кърменето ще бъде отбелязана с консултации, дискусии в нашето Училище за бъдещи родители „Щъркел“ и със съдействието на Национална асоциация „Подкрепа за кърмене“ в Плевен. Това каза за  Радио „Фокус“   Елица Гьокова от  фондация „Щъркелите”. „Събитието за Плевен ще се състои  на 06 август, в Училище за бъдещи родители „Щъркел“ . Доброволните консултанти от  Национална асоциация „Подкрепа за кърмене“ ще очакват всички бременни жени и родители, които искат да получат отговори на въпросите си свързани с кърменето, захранването и отбиването. Между 10.00 и 13.00 ч. ще отделим време за среща с родителите и бебетата. Можете да идвате и да си тръгвате, според вашето и удобството на бебето си”, каза Елица Гьокова. „Между 14.00 и 16.00 часа  ще се състои  прожекция на филма  „Гърдата е най-доброто“. Той отговаря на най-често срещаните въпроси, свързани с началото на кърменето. Ще представим полезна, достъпна и научнообоснована литература. Заедно с колежката ми от фондацията и съсобственик на училището за родители Полина Василева ще отговаряме на въпроси на бременните, свързани с кърменето през първите дни и седмици след раждането”, каза още Елица Гьокова. ,,От  16.30 ч акушерката и доброволен консултант по кърмене Магдалина Върбанова и акушерката и международно сертифициран консултант по кърмене Десислава Бетова ще са водещи на дискусия за ролята на медицинските специалисти в съвременната подкрепа за кърмене на тема: „Какво искат жените?“ – поканени са всички специалисти, ангажирани в грижата за майките и бебетата”, каза още Елица Гьокова. Тя допълни, че входът е свободен и добре дошли са всички бебета, каки и батковци, баби и татковци  без предварително записване. \r\n \r\nВиолета КРЪСТЕВА", "date": "2019.08.05", "title": "Елица Гьокова, фондация ,,Щъркелите”: Световната седмица на кърменето ще бъде отбелязана с  консултации, дискусии  в нашето  Училище за бъдещи родители „Щъркел“"}
{"url": "http://www.focus-news.net/news/2019/08/05/2687012/afp-obvinyavat-evropeyskata-granichna-ohrana-v-tormoz-sreshtu-migranti.html", "text": "Твърди се, че граничните сили на Европейския съюз „Фронтекс“ си затварят очите за лошо отношение към бежанците от охраната на външните граници на ЕС, според съобщенията в медиите в понеделник, цитирани от  AFP . \r\nСъвместно разследване на германския обществен оператор ARD, уебсайта за разследваща журналистика с нестопанска цел Correctiv и британския вестник The Guardian също обвини базираната във Варшава “Фронтекс“ в нарушаване на човешките права на бежанците по време на депортации. \r\nПозовавайки се на вътрешни документи, в доклада се казва, че „Фронтекс“ е разрешил на служителите да използват кучета за залавяне на мигранти, както и за използване на лютив спрей и палки, особено по границите на ЕС в България, Унгария и Гърция. \r\nРазследването обвини местните гранични служители, че използват сила или заплахи, за да върнат мигрантите обратно през външните граници на ЕС, като по този начин възпрепятстват основното им право да търсят убежище. \r\nТой също така цитира случаи на непълнолетни лица, които са били депортирани в самолети без придружител и на бежанци, упоени с лекарства по време на полетите за тяхното експулсиране, в нарушение на международните разпоредби. \r\nСпоред разследването някои вътрешни доклади на „Фронтекс“ описват \"прекомерна употреба на сила\" или \"малтретиране на бежанци\", но често завършват с изявлението \"случаят е приключен\". \r\n\"Фронтекс“ може да изведе служителите си от страни по границите на ЕС и като не го прави, е съучастник във всякакви неправомерни действия, заяви пред ARD ръководителят на Консултативния форум на агенцията Щефан Кеслер. \r\nКато се свързаха с AFP, от „Фронтекс“ заявиха, че \"досега не е подадена жалба срещу нито един служител на Службата. \r\n \r\n  Юлиян Марков", "date": "2019.08.05", "title": "AFP: Обвиняват европейската гранична охрана в тормоз срещу мигранти"}
{"url": "http://www.focus-news.net/news/2019/08/05/2687021/pazardzhik-istoricheskiyat-muzey-v-batak-obyavi-za-eksponat-na-mesets-avgust-maket-na-uchilishte-sv-sv-kiril-i-metodiy.html", "text": "Историческият музей в Батак обяви експонат на месец август, съобщиха от  музея . Това е макет на училище „Св. Св. Кирил и Методий“. Сградата на първоначално училище „Св. Св. Кирил и Методий” в Батак е построена през 80-те години на ХІХ век върху основите на изгорялото през 1876 г. училище. Двуетажно, с 12 стаи, от които 11 са класни стаи и една учителска. В края на ХІХ век и началото на ХХ век в училището се учат около 300 деца, обучавани от 6 учители и една учителка. На първия етаж има театрален салон със сцена, на която се представят театрални представления, вечеринки, утра, училищни празници. По време на Априлското въстание в Батак- 1876 г. училището изгаря заедно с укрилите се вътре 200 жени и деца. Пред входа му загива съсечен и учителят Димитър Тонджоров. След погрома от Април 1876 г., преди да изградят отново домовете си, батачани възстановяват в 1880 г. изгореното училище – още по-голямо и по-хубаво. \r\nПрез 1938 г. сградата на училище „Св.Св.Кирил и Методий” изгаря в пожар и учениците са преместени да учат в сградата на прогимназия „Отец Паисий”.  Макетът на училище „Св. Св. Кирил и Методий” е изработен от проф. арх. д-р Георги Стойчев в началото на 70-те години на ХХ век и може да се види в експозицията на Исторически музей- Батак", "date": "2019.08.05", "title": "Пазарджик: Историческият музей в Батак обяви за експонат на месец август макет на училище „Св. Св. Кирил и Методий“"}
{"url": "http://www.focus-news.net/news/2019/08/05/2687022/burgas-pozharat-v-rayona-na-sveti-vlas-e-lokaliziran.html", "text": "Пожарът в района на Свети Влас е локализиран. Това съобщиха за  Агенция „Фокус“  от ОДМВР – Бургас. Той е локализиран малко след 19.00 часа. Няма големи материални щети. Пострадали са 10 декара сухи треви. По предварителна информация пожарът е запален по небрежност при боравене с открит огън от туристи. В близост има беседка, на която туристи си правят летни пикници.  \r\n \r\nТеодора ПАТРОНОВА", "date": "2019.08.05", "title": "Бургас: Пожарът в района на Свети Влас е  локализиран"}
{"url": "http://www.focus-news.net/news/2019/08/05/2687017/ivan-milushev-ghg-blagoevgrad-v-grada-vinagi-e-imalo-interes-kam-izkustvoto-i-kulturata.html", "text": "В Благоевград винаги е имало интерес към изкуството и културата. Това каза за  Радио „Фокус“ – Пирин | директорът на Градска художествена галерия – Благоевград Иван Милушев. Той отбеляза, че твърдението се базира на наблюденията, които има от по-предишни години, по-далечни времена. „Интерес винаги е имало. Въпросът е, че в национален мащаб се случиха много неща, след глобалните промени през 90-те години, в които борбата за хляба, изострените усещания и емоциите на хората, свързани с оцеляването, оставиха на заден план интересите в областта на културата“, каза още Милушев. Той заяви, че в крайна сметка културата е преди всичко настройка. „Първото и най-важно нещо е човек да има база, да е стъпил добре, след което ще поиска да порадва окото си или пък емоцията. В този смисъл казвам, че във времето нещата започват „да се събуждат“, което говори за някакво цялостно стабилизиране в национален мащаб или казано с други думи – завръщане към истината, към нещата такива, каквито са и каквито трябва да бъдат“, коментира Милушев. Той уточни, че затова ѝ интереса към работата на художниците започва да се засилва или поне стига до едни граници, които са били преди 20-25 години. „Съжалявам, че правя такъв аналог, но понякога той е необходим, тъй като такъв е и въпросът, който ми зададохте по своето съдържание“, заяви Милушев. \r\n \r\nЛивия НИНОВА", "date": "2019.08.05", "title": "Иван Милушев,  ГХГ – Благоевград: В града винаги е имало интерес към изкуството и културата"}
{"url": "http://www.focus-news.net/news/2019/08/05/2687026/sport-predlagat-na-ruuni-da-stane-igraesht-trenyor-na-darbi-kaunti.html", "text": "Футбол: Бившият капитан на Манчестър Юнайтед Уейн Рууни е пред завръщане в Англия. Според различни източници на Острова, бившият нападател води преговори с тима на Дарби Каунти, който се подвизава в Чемпиъншип – второто ниво на английския футбол. В момента Рууни играе за отбора на Ди Си Юнайтед в американската Мейджър Лийг Сокър. Ако се завърне в Англия и облече екипа на Дарби Каунти, то Рууни ще бъде играещ треньор. Сезонът в САЩ продължава до края на месец октомври, което означава, че евентуален трансфер би бил на дневен ред през януари, по време на зимния прозорец.", "date": "2019.08.05", "title": "Спорт: Предлагат на Рууни да стане играещ треньор на Дарби Каунти"}
{"url": "http://www.focus-news.net/news/2019/08/05/2687024/mkd-makedoniya-partiite-v-makedoniya-sa-blizo-do-sporazumenie-za-predsrochni-izbori-prez-yuni-dogodina.html", "text": "Партиите в Македония са близо до споразумение за предсрочни избори през юни догодина, пише македонското електронно издание  ”МКД“ \r\nПредставителите на СДСМ и ВМРО-ДПМНЕ преговарят за реформи в избирателното законодателство, нов изборен модел и предсрочни парламентарни избори. ДСИ е съгласен  с насрочването им през юни догодина, но се противопоставя на модела с един избирателен район. \r\nЗоран Заев, като председател  на СДСМ  наскоро предложи срока октомври догодина за предсрочни парламентарни избори , два месеца преди редовната дата на изборите. Християн Мицковски, лидерът на ВМРО-ДПМНЕ, отдавна иска предсрочните избори да бъдат проведени през април догодина, като (техническо) правителство започне да действа през януари 2020 г.  \r\nДнес СДСМ заяви, че има възможност за споразумение за предсрочни парламентарни избори, ако такова е необходимо за държавата. \r\nЗа ДСИ срокът за предсрочни избори през юни е напълно приемлив, но не и избирателен модел с един избирателен район. Те подкрепят реформирането на изборния модел с три избирателни района. Представители на СДСМ и ВМРО-ДПМНЕ казват, че са доволни от начина, по който се водят преговори за промени в Изборния кодекс. Наум Стоилковски от ВМРО-ДПМНЕ заяви днес, че опозицията е доволна, че правителството е започнало да мисли за избори преди редовния срок през декември 2020 г. \r\nКостадин Костадинов от СДСМ казва, че те съжаляват, че Мицковски е отказал провеждането на лидерска среща, където трябваше да бъдат обсъдени всички тези въпроси. \r\nПрепоръките на Организацията за сигурност и сътрудничество в Европа (ОССЕ) по отношение на избирателните райони е да се намали броят им или да се проведат избори с един избирателен район. След президентските избори служители на Бюрото за демократични институции и правата на човека (БДИПЧ) направиха няколко забележки по изборния кодекс. Те предложиха промени в секцията за финансиране на предизборните кампаниите, воденето на избирателните списъци и процедурата за обжалване. \r\n \r\n  Юлиян Марков", "date": "2019.08.05", "title": "„МКД“ (Македония): Партиите в Македония са близо до споразумение за предсрочни избори през юни догодина"}
{"url": "http://www.focus-news.net/news/2019/08/05/2687025/varna-s-izlozhba-voennomorskiyat-muzey-otbelyazva-60-godini-ot-nachaloto-na-podvodnata-arheologiya-v-balgariya.html", "text": "С изложба Военноморският Музей във Варна ще отбележи 60-тата годишнина от началото на подводната археология в България. Това съобщават от  културната институция . На 9 август (петък), от 11.00 часа в зала „Морски сговор“ ще бъде открита експозицията „Истории от морското дъно. 60 години подводна археология в България 1959 – 2019“.  С богатство от експонати тя проследява хронологията на подводните проучвания от най-северната до най-южната точка на българския бряг. Акцент представлява дневникът на първата българска подводна археологическа експедиция, воден от писателя Цончо Родев, която изследва района на морската битка между Руската и Османската империя от 1791 г. при нос Калиакра. Любителите на историята ще разгледат отблизо керамични съдове – свидетели на живота в наколното жилище в село Езерово, турско оръдие и копие на уникалния за България слитък от злато, сребро и мед от времето на Новото царство в Египет. Любопитни фотографии представят емоциите при откриването на амфори, каменни или оловни щокове  на Маслен нос, както и при проучването на праисторическо селище от ранната бронзова епоха в устието на река Ропотамо, залято при покачване на морското дъно. Търговията през хилядолетията се проследява с монети, дори и бивник от морж. Място е отредено и на находки от проучванията, свързани с бойни действия пред българския бряг във войните през XX век. Изложбата „Истории от морското дъно. 60 години подводна археология в България 1959 – 2019“ включва експонати от фондовете на Военноморския музей, Регионален исторически музей – Варна, Исторически музей – Приморско, Исторически музей – Каварна, и се организира със съдействието на Института по океанология при БАН, Центъра по подводна археология – Созопол, и водолаза Владимир Живков. Тя може да бъде разгледана във Военноморския музей до 31 октомври.", "date": "2019.08.05", "title": "Варна: С изложба Военноморският Музей отбелязва 60 години от началото на подводната археология в България"}
{"url": "http://www.focus-news.net/news/2019/08/05/2687027/targovishte-prodalzhava-pochistvaneto-na-rechnite-korita-v-grada.html", "text": "Продължава почистването на коритата на реките, съобщиха от  Община Търговище . През настоящата седмица ще започне почистването на река Сива, което ще протече в два етапа. В първия ще бъде почистен участък с дължина от 800 метра от моста на ул. „Александър Стамболийски” до моста на ул. „Скопие“. Освен почистване от растителност, ще бъдат извършени и уширение, вдълбочаване и изправяне на коритото. Вторият етап обхваща района от моста на ул. „Скопие“ до мястото на сливане на реките Сива и Врана в Промишлената зона, зад бившето „Топливо”. Срокът за приключване на всички дейности е до края на септември.", "date": "2019.08.05", "title": "Търговище: Продължава почистването на речните корита в града"}
{"url": "http://www.focus-news.net/news/2019/08/05/2687028/afp-postignaha-dogovorenost-za-formirane-na-tsentralno-pravitelstvo-v-bosna-i-hertsegovina.html", "text": "Лидерите на трите основни партии в Босна постигнаха споразумение в понеделник за формиране на централно правителство, с което сложиха край на 10-месечна безизходица след изборите през октомври 2018 г, предава  AFP .  \r\nРъководителите на етническите партии - които представляват сърби, хървати и босненски мюсюлмани (бошняци) - подписаха споразумението на среща, подпомогната от ръководителя на делегацията на ЕС в Сараево Ларс-Гунар Вигемарк. \r\nЕдно от основните препятствия беше разделената им позиция към НАТО, като сърбите са против присъединяване към Алианса, докато другите две партии са за. \r\nСред списък с други точки споразумението включва неясен ангажимент за напредък в отношенията с НАТО. \r\nГоворителят на ЕС Мая Коциянчич приветства пробива като \"важна стъпка напред\". \r\nТя призова ръководителите \"да продължат с формирането на властите и да осигурят безпроблемно редовно функциониране на всички институции\". \r\nСлед срещата сръбският член на Председателството Милорад Додик предупреди, че страната има 30 дни да състави правителство. \r\n\"Ако Министерският съвет не бъде сформиран в рамките на 30 дни, това споразумение вече няма да бъде в сила\", каза той пред репортери. \r\n \r\n  Юлиян Марков", "date": "2019.08.05", "title": "AFP: Постигнаха договореност за формиране на централно правителство в Босна и Херцеговина"}
{"url": "http://www.focus-news.net/news/2019/08/05/2687031/sliven-zapochna-petiyat-plener-na-vinoto.html", "text": "Петият пленер на виното започна в Сливен. Това съобщиха организаторите от  Обществен дарителски фонд – Сливен . В тазгодишния пленер върху части от бъчви с история ще творят художниците Антон Иванов, Кунчо Кунчев, Пеньо Иванов, Йордана Кунчева, Веселин Дамянов – ВЕС, Димитър Кавръков, Сияна Петрова и Дора Куршумова. В края на август в двора на етнографския комплекс „Хаджиданчови къщи” ще бъде подредена заключителната изложба на пленера, а почитателите на изящните изкуства ще станат свидетели на фантазията на художниците. \r\nОчаква се по време на изложбата да стане ясна и каузата на Петия пленер на виното. Припомняме, че творбите от Третия пленер бяха дарени за благотворителен търг, който събра 5533 лв. С тези средства бяха купени окачваща и осветителна системи за новата галерия в НХГ „Димитър Добрович”. Благотворителният търг с творбите от Четвъртия пленер на виното надмина и най-смелите очаквания. Събраните средства от търга бяха близо 9500 лв., а с тях бе реализиран стенопис-графитът на фасадата на ОУ „Д-р Иван Селимински”. След по-малко от два месеца ще стане реалност и другата идея на художниците – изграждането на цветен кът в градската градина, в който ще има пейки под формата на буквите С, Л, И, В, Е и Н. Пленерът на виното се организира от НДФ „13 века България” – Етнографски комплекс „Хаджиданчови къщи” – Сливен, винарска изба „Афузови” и фондация „Обществен дарителски фонд-Сливен”.", "date": "2019.08.05", "title": "Сливен: Започна петият пленер на виното"}
{"url": "http://www.focus-news.net/news/2019/08/05/2687032/robbreport-v-london-shte-funktsionira-helikopter-restorant.html", "text": "В Лондон отваря първият хеликоптер-ресторант. Проектът е стартиран от „Европейска компания, която иска да привлече платежоспособни клиенти “, информира британският портал  Robbreport . \r\nХеликоптерът ще лети на 300 метра над земята и може да побере до петима души. Те ще обиколят най-известните забележителности на Лондон. \r\nАко тази атракция стане популярна, подобен проект може да бъде реализиран в Сидни, Хонконг и Единбург, пише порталът. \r\n \r\n  Юлиян Марков", "date": "2019.08.05", "title": "Robbreport : В Лондон ще функционира хеликоптер-ресторант"}
{"url": "http://www.focus-news.net/news/2019/08/05/2687029/shumen-zasechen-e-vodach-preminal-sas-188-pri-razresheni-90-kmchas-na-izhoda-na-grada-v-posoka-5-ti-km.html", "text": "Над 40 нарушения на скоростните режими за 90 минути са засекли полицейски служители в петък. Това съобщиха от  ОД на МВР- Шумен . Екип работил по осигуряване на безопасност на движението на изхода на град Шумен в посока 5-ти километър в петък, на същото място, на което на 23 юли възникна тежка катастрофа с лек автомобил БМВ. В 18:45 часа на 2 август е засечен водач на лек автомобил БМВ с шуменска регистрация, който преминал със 188 км/ час при ограничение на скоростта от 90 км/ час. В 19:13 часа  бил заснет нарушител, който преминал през преносимата камера със 181 км/ час. Той бил зад волана на лек автомобил Фолксваген „Голф“ с шуменска регистрация. За установените нарушения на водачите ще бъдат издадени електронни фишове в размер съответно на 1050 и 1000 лева. По-голямата част от установените нарушения на скоростта в петък са с били с превишение до 30 км/ час над максимално допустимата извън населено място  90 км/ час. През първите шест месеца на годината в област Шумен са регистрирани 374 пътнотранспортни произшествия, от тях 298 са с материални щети. Тежките пътни инциденти са 65. Загинали са девет, ранени са 72 участници в движението. Съставени са 4 641 акта за установени административни нарушения, свързани със Закона за движение по пътищата. Наложени са 10 287 глоби с фиш.  Електронните фишове са 12 876.", "date": "2019.08.05", "title": "Шумен: Засечен е водач, преминал със 188 при разрешени 90 км/час на изхода на града в посока 5-ти км"}
{"url": "http://www.focus-news.net/news/2019/08/05/2687030/pazardzhik-v-peshtera-shte-se-provede-sreshta-s-pisatelya-martin-ralchevski.html", "text": "Пещерската общественост ще се срещне с писателя Мартин Ралчевски, съобщиха от  Библиотеката при читалище „Развитие“  в родопския град. Почитателите на словото ще се запознаят с новия роман на автора “ Смисълът в живота“. Културната проява ще се проведе в Художествена галерия „Проф. Веселин Стайков“ на 7 август от 17.30 часа. \r\nМартин Ралчевски е роден на 4 март 1974 г. в София. Завършил е СУ „Св. Климент Охридски“ със специалности богословие и география. Работил е като преподавател в Софийската семинария „Св. Йоан Рилски“ и като асистент в Богословския факултет в София. Женен е и има три деца. Литературната критика го определя като православен религиозен автор. Някои от книгите му са преведени и издадени на английски, немски и руски езици. Живее в Англия.", "date": "2019.08.05", "title": "Пазарджик: В Пещера ще се проведе среща с писателя Мартин Ралчевски"}
{"url": "http://www.focus-news.net/news/2019/08/05/2687020/nezavisimaya-gazeta-turtsiya-shantazhira-sasht-s-zhivota-na-amerikanskite-voenni-v-siriya.html", "text": "Турция шантажира САЩ с живота на американските военни в Сирия, пише руският вестник  “Независимая газета“ \r\nСАЩ се опитват да предотвратят потенциална турска офанзива в североизточна Сирия, където са разположени американски военни представители. На 5 август военни представители на двете страни проведоха преговори в Анкара, по време на които на турското ръководство беше предложен план за разрешаване на ситуацията около тези райони, които остават под контрола на кюрдите. Въпреки това Турция все още не е одобрила проекта: тя не иска половинчати мерки във връзка с кюрдските формации. Последните заплахи от страна на турските власти в експертната общност се определят  само като опит за повишаване на залозите в процеса на преговори. Ако Турция реши да започне едностранно нападение, това ще застраши живота на американските войски. \r\n \r\nОфициалната цел на посещението на американските представители в Анкара беше да предотврати нахлуване на Турция в североизточната част на Сирия, която се контролира от „Демократичните сили на Сирия“  - многонационален съюз, гръбнакът на който е съставен от кюрдски милиции. Планът, който американците донесоха със себе си, включваше клауза за създаването на демилитаризирана зона на юг от сирийско-турската граница с дълбочина над 14 км и дължина около 140 км. Според тази идея зоната за сигурност трябва да бъде „чиста“ от всички кюрдски групировки, които Анкара смята за свързани с Кюрдската работническа партия. Анкара беше поканена да унищожи съвместно всички инфраструктурни съоръжения, изградени от сирийските кюрди, и да започне съвместно патрулиране в тази зона. Тези параметри обаче не се харесаха на Турция веднага след запознаване с проекта. \r\nАнкара настоява за свой независим контрол върху потенциалната зона за сигурност и увеличаване на дълбочината й до 32 км. \r\n \r\nОсвен това турското ръководство иска да създаде зони за сигурност, които да гарантират безопасното завръщане на около 3,6 милиона сирийски бежанци. В момента всички те живеят в Република Турция. Както обаче следва от изявленията на турското външно министерство, Анкара все още има политически условия. И така, в деня на срещата на американските и турските делегати външният министър Мевлют Чавушоглу призова Америка да спре да подкрепя кюрдската част от сирийската опозиция. \"Съединените щати трябва да отговорят положително на нашето искане да прекратят партньорството си с (кюрдските) отряди за самоотбрана в Сирия\", каза шефът на турската дипломация в разговор с репортери. \r\n \r\nПреговорите в Анкара бяха предшествани от многобройни заплахи от страна на турските власти за започване на едностранна операция в североизточна Сирия. Миналия уикенд турският президент Реджеп Тайип Ердоган категорично заяви, че армията на републиката ще проведе операция източно от река Ефрат. Той посочи, че турската страна вече е уведомила Русия и САЩ за това. Вярно, не бяха посочени конкретни дати. В края на юли турският министър на националната отбрана Хулуси Акар проведе телефонни разговори с министъра на отбраната на САЩ Марк Еспър. В изявление на турското министерство се казва, че Акар напомни на американския си колега думи, казани по-рано от турския лидер: „Ако не се постигне консенсус по време на преговорите (между Турция и САЩ), тогава Турция ще бъде принудена сама да формира зона за сигурност. \". \r\nМиналия уикенд ръководителят на пресслужбата на Държавния департамент на САЩ Морган Ортегус заяви в разговор пред ТАСС, че САЩ се притесняват от намеренията на турската армия да проведе операция в Сирия. \"Подобни едностранни военни операции в Североизточна Сирия представляват сериозна загриженост, особено когато американските войски може да са наблизо, докато нашите и местни партньорски операции в Сирия продължават борбата срещу остатъците от „Ислямска държава“, каза дипломатът. „Бихме считали всяко такова действие за неприемливо.“ Затова отново призоваваме Турция да работи с нас, за да разработи съвместен подход. \" Според нея \"интензивните дискусии с Турция за зоната на сигурност\" са единственият начин да се гарантира сигурността на граничната зона. „Всяка непоследователна военна операция в Турция ще подкопае този общ интерес“, поясни Ортегус. \r\nЕкспертната общност смята, че заплахите от турското ръководство трябва да се разглеждат в рамките на обичайната методология в Анкара, която тя спазва при решаването на много регионални проблеми. \"Ако се върнем към предишните опити на Турция и Съединените щати (и косвено  сирийските кюрди) да постигнат споразумение за гранична зона в северната част на Сирия, можем да видим, че заплахите на Турция за започване на военна операция винаги са звучали, когато дипломатическите преговори стигнат до безизходица\", заяви базираният в Анкара експерт в Руския съвет по външни работи Тимур Ахметов. „Това е един вид турска версия на тактиката на ескалацията към деескалация. В същото време е ясно, че Турция не е готова за военна конфронтация със САЩ в Северна Сирия и всяка вероятна турска операция няма да мине без такава конфронтация. От всичко това следва, че изявленията на турското ръководство за операцията са насочени към стимулиране на дипломатическите преговори, към укрепване на техните собствени преговорни позиции относно статута на териториите на Северна Сирия. \" \r\n \r\nПрез последните седмици Турция значително увеличи концентрацията си на сили в близост до североизточните райони на Сирия. Това, според наблюдателите, може да е сигнал за готовност за започване на офанзивна операция, заобикаляйки САЩ. Очаква се боевете да започнат близо до Тел Абаяд, сирийския граничен град. Съществува версия, че настъплението ще бъде придружено от паралелна военна операция срещу Кобани, друг граничен град, държан от кюрдите северозападно от Тел Абаяд. В навечерието властите в Кобани заявиха, че могат да съберат около 100 хиляди души, за да отблъснат атаката от турската армия. Анкара е уверена, че американските съветници няма да подкрепят активно кюрдските сили в случай на турско настъпление. Тяхната помощ може да бъде ограничена до предоставяне на разузнавателна информация. Но офанзивата все още носи рискове за американските военни. \r\n \r\nМеждувременно Турция води преговори в рамките на \"Астанската тройка\" за съдбата на други области на Сирийската арабска република. В Нур-Султан приключи 13-ия кръг на тристранните преговори. Резултатът беше изявление на официален Дамаск относно примирие в контролираната от опозицията сирийска провинция Идлиб. По други въпроси - политическият преход, механизмът за връщане на бежанци, помощ при следвоенното \"възстановяване\" на Сирия - остава много работа. Лидерите на страните-гаранти на процеса в Астана ще ги разгледат на среща на върха, която ще се проведе през септември в турската столица. В момента Идлиб е единствената провинция в Сирия, която се контролира от противници на официален Дамаск. През 2017 г. там се сформира зона за деескалация, където се преместиха  бунтовници и техните семейства, които отказаха да се помирят и доброволно да сложат оръжие. \r\n \r\n  Юлиян Марков", "date": "2019.08.05", "title": "“Независимая газета“: Турция шантажира САЩ с живота на американските военни в Сирия"}
{"url": "http://www.focus-news.net/news/2019/08/05/2687034/sport-tsarsko-selo-zagubi-ot-levski-s-02.html", "text": "Футбол: Тимът на Царско село загуби от Левски с 0:2. Головете отбелязаха Роберта и Станислав Иванов в самия край на мача. След победата Левски излезе на първо място във временното класиране с 10 точки , а Царско село са предпоследни само с една точка. Следващия кръг Левски приема Берое, а Царско село гостува на Локомотив Пловдив.", "date": "2019.08.05", "title": "Спорт: Царско село загуби от Левски с 0:2"}
{"url": "http://www.focus-news.net/news/2019/08/05/2687036/tass-zapali-se-sklad-s-boepripasi-v-rusiya-obzor.html", "text": "На 5 август, около 13:00 московско време (съвпада с българското), в Ачинския район на Красноярския край  на територията на един от складовете на Центъра за поддръжка и логистика на Централния военен окръг, се запали хранилище на барутни заряди за артилерийски боеприпаси, след което са последвали взривове, предава  TACC . \r\nСпоред източник в органите на реда са се запалили две площадки с общо около 25 хиляди боеприпаси. В резултат на това един войник е загинал  съобщи източник в спешните служби в региона. В същото време друг източник в Министерството на отбраната отрече тази информация. \r\nРанени са девет души, включително четирима военни. Трима са хоспитализирани, двама военнослужещи са откарани в болницата с рани от шрапнели. Останалите са получили медицинска помощ в амбулаторни условия, на двама от тях е поставена диагноза изгаряне. \r\nПрозорците в жилищните сгради са разбити от взривна вълна, осколки са повредили военни превозни средства. Източник от аварийните служби съобщи, че парчета от експлодиращите снаряди достигат до 15 км от склада. Огънят унищожи противопожарната техника, разположена на територията на поделението. \r\nПерсоналът на склада е евакуиран, Министерството на извънредните ситуации на Русия евакуира населението в радиус от 20 км от склада. Според министерството близо 2,6 хиляди души са евакуирани от съседните села. Общо около 6 хиляди души трябва да бъдат евакуирани от зоната на експлозиите, според управителя на Красноярския край  Александър Ус. \r\n \r\n  Юлиян Марков", "date": "2019.08.05", "title": "ТАСС: Запали се склад с боеприпаси в Русия (ОБЗОР)"}
{"url": "http://www.focus-news.net/news/2019/08/05/2687033/the-guardian-velikobritaniya-se-prisaedinyava-kam-misiyata-na-sasht-za-ohrana-na-koraboplavaneto-v-persiyskiya-zaliv.html", "text": "Великобритания ще се присъедини към САЩ във военноморска мисия за защита на петролните танкери в Персийския залив от действията на  Иран, като Лондон се отклони от плановете за ръководена от Европа мисия, предложена от бившия външен министър Джеръми Хънт, пише британският вестник  The Guardian .  \r\nСъобщението на правителството на Борис Джонсън ще включва двата кораба на Кралския флот в залива, които си сътрудничат с два военни кораба на САЩ, а наследникът на Хънт призова и други държави да се присъединят към тази мисия. \r\nДоминик Рааб, новият външен министър, заяви, че Обединеното кралство трябва да отговори на „засилената заплаха“ сега. Той добави: „Нашата цел е да изградим най-широката международна подкрепа за поддържане на свободата на навигация в региона, защитена от международното право.“ \r\nФранция и Германия бяха заявили, че ще откажат да се присъединят към всяка мисия, ръководена от САЩ, на фона на опасенията, че биха се обвързали твърде тясно към администрацията на Тръмп, която се оттегли от ядрената сделка и обмисляше въздушни удари по Иран. \r\nВъпреки това Великобритания все още се надява, че с присъединяването си към САЩ ще бъдат убедени да участват други държави. Източници от правителството казаха, че „щеше да се стигне до момент“, в който страните трябва да действат за осигуряване на корабоплаването в Персийския залив. \r\nНо в понеделник тези надежди бяха попарени отново от германския външен министър Хайко Маас, който повтори, че страната му няма да се присъедини към ръководена от САЩ операция: „В момента британците по-скоро ще се присъединят към американска мисия. Няма да направим това. \" \r\nВ опит да обедини германските и френските проблеми, Рааб заяви, че британския „подход към Иран не се е променил“. Новото правителство остана ангажирано с деескалация и „поддържане на ядрената сделка“, добави министърът. \r\nМеждувременно Иран обвини САЩ в участие в „икономически тероризъм“ срещу неговия народ. Иранският външен министър Мохамед Джавад Зариф също предупреди Великобритания, че действието в съюз с администрацията на Тръмп ще доведе до отговор от Техеран. \r\nПо време на брифинг Зариф обвини САЩ, че се стремят „да свържат„ хляба “с„ политиката “и добави: „Великобритания е съучастник в американския икономически тероризъм и това съучастие определено ще доведе до последици за тях“. \r\nЛейбъристи недоволни от правителственото решение попитаха дали промяната в политиката, демонстрирана от решението на новото правителство, означава приближаване до политиката на администрацията на Тръмп по отношение на икономическите санкции срещу Иран. \r\nНа фона на слабата перспектива да се организира европейската мисия, вече разположените британски сили скоро ще започнат да работят със САЩ, които имат командване и контролен център в Бахрейн, за да придружават танкерите, преминаващи през Ормузкия проток. \r\nЕдна пета от световния петрол минава по водния път през Ормузкия проток, разположен южно от Иран, който е обвинен в провеждане на политика за прекъсване на корабоплаването в опит да вдигне световната цена на петрола, за да отмъсти срещу американските санкции. \r\nГоворител на Министерството на отбраната на САЩ заяви: „Ние приветстваме решението на Обединеното кралство да участва в международната мисия за морска сигурност за повишаване на готовността за насърчаване на безопасното преминаване и засилване на свободата на корабоплаване в Арабския залив, Ормузкия проток, Арабско море и Баб ел-Мандеб.  \r\n \r\n  Юлиян Марков", "date": "2019.08.05", "title": "The Guardian: Великобритания се присъединява към мисията на САЩ за охрана на корабоплаването в Персийския залив"}
{"url": "http://www.focus-news.net/news/2019/08/05/2687035/daily-miror-samolet-na-british-earueyz-katsna-avariyno-vav-valensiya.html", "text": "Самолетът на “Бритиш Еъруейз“ извърши аварийно кацане във Валенсия заради силно задимяване на салона, пише британският вестник  Daily Mirror . \r\nСпоред изданието пътниците на полет BA422, пътуващи от Лондон за Валенсия, напуснали самолета с помощта на надуваеми рампи на пистата. Публикуваните фотографии показват как хората излизат от силно задимения салон на лайнера, посрещнат от няколко противопожарни автомобила. \r\nИнцидентът е станал около 19:00 часа местно време (20:00 часа българско време). \r\nАгенция Europa Press съобщи, че в резултат на инцидента трима души са получили отравяния с дим, те са били откарани в медицински заведения. Още около 10 пътници са получили различни леки наранявания по време на евакуацията. Все още не са уточнени причините за инцидента. \r\n \r\n  Юлиян Марков", "date": "2019.08.05", "title": "Daily Miror: Самолет  на „Бритиш Еъруейз“ кацна аварийно във Валенсия"}
{"url": "http://www.focus-news.net/news/2019/08/05/2687037/the-independent-po-golyamata-chast-ot-shotlandtsite-podkrepyat-nezavisimostta-sled-poseshtenieto-na-boris-dzhonsan.html", "text": "Мнозинството шотландци биха гласували за независимост на нов референдум, според  проучване, проведено след посещението на Борис Джонсън в Единбург, пише британският вестник  The Independent . \r\nПроучване, проведено сред 1019 възрастни в Шотландия между 30 юли и 2 август, само дни след посещението на Джонсън в столицата на Шотландия, показва, че 46% подкрепят независимостта, а 43% са против. \r\nПодкрепата за независимост нараства до 52%, с 48% срещу, когато се отстранят тези, които са казали, че няма да гласуват или нямат мнение. \r\nБорис Джонсън се стреми да постави защитата на съюза в основата на неговото управление, назначавайки се за министър на съюза и използвайки първите си няколко дни да посети отделните нации от съюза. \r\nНо пътуването му до Единбург бе помрачено от множество протестиращи, които го освиркаха преди разговорите с първия министър на Шотландия Никола Стърджън. \r\nПроучването също така установи, че 47% от хората смятат, че трябва да има втори референдум за независимост на Шотландия през следващите две години, като 45% са против предложението.  \r\n \r\n  Юлиян Марков", "date": "2019.08.05", "title": "The Independent: По-голямата част от шотландците подкрепят независимостта след посещението на Борис Джонсън"}
{"url": "http://www.focus-news.net/news/2019/08/05/2687023/blagoevgrad-v-oblastniya-informatsionen-tsentar-be-predstavena-protsedurata-izpalnenie-na-demonstratsionni-proekti-v-oblastta-na-upravlenieto-na-otpadatsite.html", "text": "В Областен информационен център-Благоевград бе представена процедурата „Изпълнение на демонстрационни проекти в областта на управлението на отпадъците“. Това каза пред  Радио „Фокус“-Пирин  Елена Михова, експерт „Комуникация, информация и логистика“ към Центъра. Тя уточни, че процедурата е по Приоритетна Ос 2 „Отпадъци“ на ОП „Околна среда“ 2014-2020 г. Михова посочи, че процедурата цели формиране на общество с нулеви отпадъци и повишаване на общественото съзнание за спазване на йерархията за управлението на отпадъците, прехода към кръгова икономика в България и подпомагане постигането на рециклиране на 50% от битовите отпадъци. По думите й в информационната среща са се включили представители на допустими кандидати по процедурата, каквито са общини, сдружения със стопанска и сдружения с нестопанска цел. „Схемата е насочена към управлението на битови отпадъци, а допустими за финансиране са разходи за строително-монтажни работи, машини, оборудване и съоръжения, осигуряване на софтуер и лицензи, разходи за информационни кампании. Общият бюджет на процедурата е 9 779 150 лв. Максималният размер на безвъзмездна финансова помощ за един проект е до 391 166 лв. (левовата равностойност на 200 000 евро), а максималният срок за изпълнение на дейностите е 18 месеца“, отбеляза тя. Елена Михова каза още, че крайният срок за подаване на проектни предложения по процедурата е 26 август 2019. \r\nНатали СТЕФАНОВА", "date": "2019.08.05", "title": "Благоевград: В Областния информационен център бе представена процедурата „Изпълнение на демонстрационни проекти в областта на управлението на отпадъците“"}
