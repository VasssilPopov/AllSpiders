{"url": "http://www.focus-news.net/news/2018/07/30/2551341/sliven-obshtina-tvarditsa-organizira-traditsionniya-sabor-v-mestnostta-haydushka-polyana.html", "text": "Община Твърдица, Туристическо дружество „Чумерна“ и Народно читалище „Св. св. Кирил и Методий 1914“ организират традиционния събор в местността „Хайдушка поляна“, съобщиха от пресцентъра на  Община Твърдица . Съборът ще  се проведе на 5 август, неделя, от 10.00 часа. \r\nПрограмата включва концерт и спортни игри с деца. Община Твърдица осигурява безплатен транспорт за гражданите. Предварителното записване е в читалищата. Тръгване на автобусите: 7.30 часа от с.Боров дол, 7.30 часа от с. Оризари, 7.50 часа от с. Сборище, 8.10 часа от гр.Шивачево, 8. часа от кв.Козарево, 8.30 часа от площад „Свобода“ гр.Твърдица и обратно в 14.00 – 14.30 часа.", "date": "2018.07.30", "title": "Сливен: Община Твърдица организира традиционния събор в местността „Хайдушка поляна“"}
{"url": "http://www.focus-news.net/news/2018/07/30/2551339/nimh-utre-na-mnogo-mesta-v-stranata-shte-ima-kratkotrayni-valezhi-maksimalnite-temperaturi-shte-sa-mezhdu-26-i-31.html", "text": "През следващото денонощие атмосферата над страната ще се задържи неустойчива. Атмосферното налягане ще бъде по-ниско от средното за юли и ще остане почти без промяна. През нощта на отделни, а през деня отново на много места в страната ще има краткотрайни валежи, главно в следобедните часове и до полунощ придружени с гръмотевици. Ще има условия за градушки. В отделни райони на Западна и Централна България ще има значителни валежи. Ще духа слаб северен вятър. Максимални температури, предимно между 26° и 31°, в София около 26°. Такава е прогнозата на Националния институт по метеорология и хидрология (НИМХ) при БАН, съобщи за Агенция „Фокус“ дежурния синоптик Христо Христов.    \r\nНад Черноморието ще бъде предимно слънчево. Отново в следобедните часове ще има временни увеличения на облачността и на отделни места, главно по северното крайбрежие ще превали и прегърми. Ще духа слаб до умерен вятър от север-североизток. Максималните температури ще са 28°-30°. Температурата на морската вода е 25°-26°. Вълнението на морето ще бъде 1-2 бала. \r\nНад планините също ще се развива купесто-дъждовна облачност и ще има краткотрайни валежи с гръмотевици. Ще духа до умерен североизточен вятър. Максималната температура на височина 1200 метра ще е около 21°, на 2000 метра – около 16°. \r\nПрез първите два дни от август пак ще има превалявания, но те ще са в следобедните часове и главно в Западна и Централна България, където отново са възможни интензивни, в отделни райони, значителни валежи. Преди обяд над източните и на места в южните райони ще бъде предимно слънчево. В петък ще бъде с повече слънчеви часове. Превалявания и гръмотевици ще има само на отделни места в Западна България. Дневните температури в по-голямата част от страната ще са между 28° и 33°.", "date": "2018.07.30", "title": "НИМХ: Утре на много места в страната ще има краткотрайни валежи, максималните температури ще са между 26° и 31°"}
{"url": "http://www.focus-news.net/news/2018/07/30/2551338/plovdiv-zapochva-remont-na-detskata-gradina-v-selo-katunitsa-obshtina-sadovo.html", "text": "Започва ремонт на детската градина в село Катуница, община Садово. Това съобщи в предаването „Садово в сърцето на Тракия” на  Радио „Фокус”- Пловдив  кметът на селото Красимир Юруков. Ремонтът стартира от покрива на 1 август. След това сградата ще бъде санирана. По думите на кмета детската градина в Катуница не е ремонтирана от 40 години, откакто е била построена. Градината е строена през 80-те години и е единствената в общината с яслена група.  Има общо 5 групи в нея. Детската градина е средищна, посещават я деца от цялата община. След това ще се прави и още една детска площадка със средства по ПУДООС. Училището е в добро състояние, то е било санирано през 2006 година. \r\nВ селото ще се правят и тротоари, което също е инвестиция на общината. Тази година ще се ремонтират още четири улици. Те вече са подготвени, насипан е пясъкът и се чака да минат обществените поръчки за изпълнител. \r\n„Предстои ни доста работа до късна есен”, каза кметът Красимир Юруков. \r\nЦветана ТОНЧЕВА", "date": "2018.07.30", "title": "Пловдив: Започва ремонт на детската градина в село Катуница, община Садово"}
{"url": "http://www.focus-news.net/news/2018/07/30/2551342/sofiya-lek-avtomobil-e-preminal-zagrazhdaniyata-i-e-navlyazal-varhu-tramvaynite-relsi-na-bul-sitnyakovo-predi-gara-poduyane.html", "text": "Лек автомобил е преминал загражданията и е навлязъл върху трамвайните релси на бул. „Ситняково“ при кръстовището с ул. „Каймакчалан“ преди гара „Подуяне“, предаде репортер на  Агенция „Фокус“ . Няма данни за пострадали при инцидента. Автомобилът е блокирал движението на трамваите 20 и 23, които се движат в този участък. На мястото на инцидента има паяк, който трябва да премахне автомобила от трамвайните релси. Образувало се е задръстване на бул. „Ситняково“ в посока гара „Подуяне“.", "date": "2018.07.30", "title": "София: Лек автомобил е преминал загражданията и е навлязъл върху трамвайните релси на бул. „Ситняково“ преди гара „Подуяне“"}
{"url": "http://www.focus-news.net/news/2018/07/30/2551343/sport-mezhdunarodniyat-profsayuz-na-profesionalnite-futbolisti-se-oplaka-ot-tvarde-kratak-otpusk-sled-svetovnoto-parvenstvo-po-futbol-2018.html", "text": "Международната асоциация на професионалните футболисти отбеляза, че отпускът на някои играчи след Световното първенство по футбол в Русия се е оказал твърде кратко. Организацията изброи 15 играча, които са започнали да участват в турнирите на УЕФА само две седмици след като са играли за националните си отбори. \r\n  Профсъюзът изтъква, че здравето на играчите така се подлага на риска заради натоварен график. Играчите изпитват силен натиск, разкъсвайки се между интересите на клубовете и собственото си здраве.  \r\nОрганизацията настоява ФИФА да установи минимален отдих на играчите от четири седмици.  Виктор Турмаков", "date": "2018.07.30", "title": "Спорт: Международният профсъюз на професионалните футболисти се оплака от твърде кратък отпуск след Световното първенство по футбол-2018"}
{"url": "http://www.focus-news.net/news/2018/07/30/2551346/telma-makedoniya-evropeyskata-komisiya-kritikuva-kosovo-za-blokiraniya-iznos-ot-makedoniya.html", "text": "Европейската комисия разкритикува Косово заради това, че  предпазните мерки, въведени преди 12 дни от срещу страните в региона, все още са в сила. След дни на изчакване и няколко опита страните от региона да преодолеят различията в търговския спор, Европейската комисия изрази силна загриженост за частичното вдигане на митата  за внос на плодове и зеленчуци, предава скопският телевизионен канал  „Телма“. \r\n„Съжаляваме, че защитните мерки остават в сила за други страни, включително регионалните партньори в ЦЕФТА. Това е тревожно и вредно за регионалното икономическо сътрудничество. Поради това ЕК спешно призовава Косово да действа конструктивно, за да реши ситуацията незабавно, особено след като Косово понастоящем председателства ЦЕФТА,\" пише в заявление на ЕК. \r\nДали при такива остри думи Косово ще отстъпи, ще се разбере утре, когато според думите на министъра на икономиката на Македония  Кршеник Бектеши, ще се разглеждат аргументите за щетите, които търпят македонските фермери. До тогава нито министерството на икономиката, нито министерството на земеделието не споменават дали подготвят мерки за противодействие, за които многократно призовават и фермерите, и търговците.  \r\nКосовските медии съобщават, че местните фермери злоупотребяват със защитната мярка, като увеличават цените на плодовете и зеленчуците. Тази практика е потвърдена и от косовското министерство на търговията, което призова производителите да спрат да нанасят вреда на потребителите, в противен случай защитните мита ще бъдат оттеглена. \r\n В опит да променят мнението Косово и с това да се намалят щетите върху местното производство, Македонските власти поискаха помощ от ЦЕФТА и от ЕС. Преки преговори се проведоха и между министрите на външните работи и без резултат приключи и срещата на министрите от 4 страни от региона, се проведе в Белград. Преди седмица Прищина освободи от мита вноса на 13 вида плодове и зеленчуци, но по-високите мита все още се плащат за 7 продукта, включително домати, чушки и грозде, които са от решаващо значение за македонския износ.  Виктор Турмаков", "date": "2018.07.30", "title": "„Телма“ (Македония): Европейската комисия критикува Косово за блокирания износ от Македония"}
{"url": "http://www.focus-news.net/news/2018/07/30/2551345/stara-zagora-izlozhba-sluchki-ot-ulitsata-na-britanskiya-fotograf-deyvid-kingstan-shte-bade-otkrita-v-muzeya-na-fotografiyata.html", "text": "Изложба „Случки от улицата“ на британския фотограф Дейвид Кингстън ще бъде открита в Музея на фотографията на 1 август в 18.00 часа, каза за  Радио „Фокус“  директорът на музея Стефан Папукчиев. Той поясни, че това е първа изложба на англичанина у нас и обединява пъстри фотографии със сюжети от улицата: „Денят и нощта в градската среда в България и по света, човешкото лице в безбройните му състояния, човешката фигура във възрастите на детството, зрелостта и старостта, композирани сред реалистичните, но в същото време, мистично пресъздадени урбанистични елементи, се обединяват в яркото пълноцветно послание на фотографиите на Дейвид Кингстън, което открива смисъла в свежестта, силата и в крайна сметка – в радостта от живота.“ \r\nАвторът е роден през 1961 г., учи изкуства и специализира фотография в колежите в Нанитън и Хинкли, Англия. Дейвид Кингстън е увлечен от фотографията още като момче. По-късно решава  да се занимава комерсиално с това, но за кратко. Следва работата по собствени художествени проекти. \r\nПапукчиев поясни още, че за откриването на изложбата в Музея на фотографията се очаква да пристигне и самият Дейвид Кингстън.  \r\nСлавяна ГАЙДАРОВА", "date": "2018.07.30", "title": "Стара Загора: Изложба „Случки от улицата“ на британския фотограф Дейвид Кингстън ще бъде открита в Музея на фотографията"}
{"url": "http://www.focus-news.net/news/2018/07/30/2551348/neli-petkova-obshtina-kyustendil-dve-uchilishta-shte-poluchat-sredstva-za-zakupuvane-na-uchilishtni-shkafcheta.html", "text": "Две училища ще получат средства за закупуване на училищни шкафчета. Това съобщи за  Радио „Фокус” – Кюстендил  Нели Петкова, директор на Дирекция „Култура, образование, младежки дейности и спорт” към Община Кюстендил. Тази година Министерство на образованието и науката в националната програма „Осигуряване на съвременна образователна среда” е включило и допълнителен модул – осигуряване на ученически шкафчета. Става въпрос за осигуряване на шкафчета на учениците от първи до седми клас. За Община Кюстендил в списъка на училищата, които ще получат средства за закупуване на шкафчета са включени Основно училище „Свети свети Кирил и Методий” и Основно училище „Иван Вазов”. „Целта на тази национална програма е от една страна да се подобри съвременната образователна среда, материално – техническата база да се подобри в училищата, да се олекотят раниците на децата, за което непрекъснато се говори, тъй като в шкафчетата те могат да съхраняват учебници, учебни комплекти, всичко, което е свързано с образователния процес, както и екипите по физическо възпитание, лични вещи и други. От друга страна в учениците по този начин се формират качества като отговорност, поддържане на чистота, уважение към собствените вещи, към вещите на съучениците си”, каза Нели Петкова. Средствата, които ще получат училищата, трябва да бъдат вложени в закупуването на тези шкафчета и това трябва да стане в срок до 15 септември, за да може новата учебна година да стартира с нови ученически шкафчета. \r\nВенцеслав ИЛЧЕВ", "date": "2018.07.30", "title": "Нели Петкова, Община Кюстендил: Две училища ще получат средства за закупуване на училищни шкафчета"}
{"url": "http://www.focus-news.net/news/2018/07/30/2551384/kathimerini-70-tela-na-zhertvite-ot-opustoshitelnite-pozhari-sa-identifitsirani-14-vse-oshte-lipsvat.html", "text": "От пожарната служба на Гърция обявиха в понеделник, че са идентифицирали 70 от телата, намерени от спасителните екипи в смъртоносните пожари, докато 14 все още липсват, пише електронното издание на гръцкия вестник  Kathimerini . \r\nПредишната информация на пожарната служба беше за 59 идентифицирани тела и 25 липсващи. \r\nГоляма част от жертвите са загинали в самия пожар, докато една част от тях са се удавили в морето, бягайки от пламъците. \r\nГмуркачи, търсещи за евентуални жертви в морето край изгорелия източен бряг на Атина, извадиха още едно тяло. \r\nСтотици хора се събраха в понеделник на площад Синтагма в Атина, за да почетат жертвите на пожарите, които отнеха живота на поне 91 души.  Йонислав Дочев", "date": "2018.07.30", "title": "Kathimerini: 70 тела на жертвите от опустошителните пожари са идентифицирани, 14 все още липсват"}
{"url": "http://www.focus-news.net/news/2018/07/30/2551347/stara-zagora-dva-tir-a-sa-katastrofirali-v-rayona-na-167-km-na-am-trakiya-v-posoka-burgas-nyama-postradali.html", "text": "Два ТИР-а са катастрофирали в района на 167 км на АМ „Тракия“ в посока Бургас в района на разклона за АМ „Марица“. Това съобщиха за  Агенция „Фокус“  от ОДМВР-Стара Загора. Единият ТИР е застигнал другия и са се ударили леко, няма пострадали при инцидента. Движението се извършва в скоростната лента.", "date": "2018.07.30", "title": "Стара Загора: Два ТИР-а са катастрофирали в района на 167 км на АМ „Тракия“ в посока Бургас, няма пострадали"}
{"url": "http://www.focus-news.net/news/2018/07/30/2551349/mon-predstavi-novostite-pri-vanshnoto-otsenyavane-za-7-i-klas-obzor.html", "text": "Експерти от Министерството на образованието и науката (МОН) оповестиха новостите при националното външно оценяване за 7-и клас, които ще влязат в сила през учебната година 2018/2019. Български език и литература: \r\nУчениците, които ще са 7-и клас през предстоящата учебна година ще са първия випуск, обучаван по новите програми. За този випуск ще е в сила регламентът, според който външното оценяване измерва знанията в целия прогимназиален етап. За да няма притеснения в родителите и учениците от МОН са взели решение изпитът по български език и литература в частта литература да включва само произведения, изучавани в 7-и клас. В следващите три учебни години обаче (2020-2021) поетапно в изпитните програми по литература ще влезе и материалът от V и VI клас. \r\nЗаради олекотяването на учебната програма по български език във външното оценяване няма да има въпроси за залог и вид на глагола, за видове подчинени изречения, за фразеологични съчетания и пароними. Те са част от учебното съдържание в VIII и IX клас. Към изпитната програма по литература се добавят две нови творби - „Стани, стани, юнак балкански“ и „Вятър ечи, Балкан стене“ от Добри Чинтулов. Сред останалите произведения са „На прощаване“ от Христо Ботев, няколко глави от „Немили-недраги“, „Една българка“  и „Опълченците на шипка“ от Иван Вазов, откъсът за чикагското изложение от „До Чикаго и назад“, „Бай Ганьо пътува“ от Алеко Константинов, „По жътва“ от Елин Пелин и др. \r\nПрез предстоящата учебна 2018/2019 г. по български език и литература учениците ще решават тест с 26 задачи, от които 18 с избираем отговор, шест с кратък свободен и един разширен свободен отговор. Както досега, във втория модул бъдещите седмокласници ще правят преразказ на непознат текст от български или чужд автор с дидактическа задача към него. Тестът ще е с продължителност 150 минути. Математика: \r\nПри изпита по математика ще се запазят трите вида задачи - с избираем отговор, с кратък отговор и разширени задачи. \r\nЕдна задача с пълно описание повече е заложена за националното външно оценяване за следващата учебна година. 17 ще бъдат задачите със затворен, а пет с кратък отворен отговор. И догодина седмокласниците ще имат възможност да ползват свитък с формули. Задачите, свързани с интерпретиране на данни ще се запазят, както и съотношението на материала за изпита по геометрия и алгебра. От учебната програма отпадат линейните параметрични уравнения и неравенства, както и намирането на лице на трапец. Тези теми няма да бъдат включвани във външното оценяване. \r\nПо време на срещата с медиите, на която бяха обявени промените, министърът на образованието и науката Красимир Вълчев коментира удължаването на учебното време за седмокласниците от следващата учебна година. Учебният план предвижда те да учат до края на юни, като според министъра принципът външните оценявания да са до две седмици преди приключване на годината трябва да се запази. По думите му всички класирания ще излязат по същото време като в предишните години. „Направихме справка в Националния институт по метеорология и хидрология (НИМХ) за температурите в тези допълнителни три седмици. Те са с 3-4 градуса по-високи, така че нямаме достатъчно аргументи да се правят компромиси. Изпитите да са през юни не е нещо ново“, обясни той.", "date": "2018.07.30", "title": "МОН представи новостите при външното оценяване за 7-и клас (ОБЗОР)"}
{"url": "http://www.focus-news.net/news/2018/07/30/2551351/shumen-silen-dazhd-vali-v-grada.html", "text": "Силен дъжд вали в Шумен, предаде репортер на  Радио „Фокус“- Шумен . Улиците в района на болницата са потънали във вода, канализацията не успява да поеме водата. Натоварен е автомобилният трафик. \r\nИвелина ИВАНОВА", "date": "2018.07.30", "title": "Шумен: Силен дъжд вали в града"}
{"url": "http://www.focus-news.net/news/2018/07/30/2551352/nad-400-uchastnitsi-ot-devet-darzhavi-shte-se-vklyuchat-v-xxvii-to-izdanie-na-mezhdunarodniya-folkloren-festival-vav-varna.html", "text": "Над 400 участници от девет държави ще се включат в XXVII-то издание на Международния фолклорен фестивал във Варна. Това съобщиха за  Радио „Фокус“ – Варна  от дирекция „Култура и духовно развитие“ към Община Варна, които са организатори на фестивала. Международният фолклорен фестивал ще се проведе във Варна от 31 юли до 4 август, като предстоят 12 концерта на открити сцени с участници от Коста Рика, Грузия, Турция, Словакия, Сърбия, Венецуела, Ирландия, Русия и България. Събитието ще започне с колоритно шествие от площад „Независимост“ до входа на Морската градина на 31 юли от 19.00 часа. Официалното откриване, с концерт на всички гостуващи участници, е предвидено в 21.00 часа в Летния театър. По три ансамбъла ще участват във фестивалните вечери на 1 август – Ирландия, Сърбия и Венецуела, на 2 август – Словакия, Турция и Русия и на 3 август – Коста Рика, Сърбия и Грузия. Два концерта ще има на 1 и 2 август от 20.30 часа в курортния комплекс Златни пясъци и един в район „Вл. Варненчик“ на 3 август от 20.00 часа в читалище „П. Р. Славейков“. Тържественото закриване на фестивала ще бъде на 4 август, събота, в 21.00 часа в Летния театър, с гала концерт, който ще премине под мотото „Да останем приятели“. Всички прояви са с вход свободен, уточниха организаторите. \r\nМарияна ВАЛЕНТИНОВА", "date": "2018.07.30", "title": "Над 400 участници от девет държави ще се включат в XXVII-то издание на Международния фолклорен фестивал във Варна"}
{"url": "http://www.focus-news.net/news/2018/07/30/2551007/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Италианският премиер Джузепе Конте е професор по право, който се придържа към написаните си речи и се наслаждава на позицията си далеч от светлината на прожекторите. Той не се перчи толкова много и разполага с далеч по-малко власт от останалите чужди лидери, които успяха да спечелят възхищението на президента на САЩ Доналд Тръмп, като Владимир Путин и Си Дзинпин, пише  Тhe Washington Post  в материал за предстоящата в понеделник, 30 юли, среща между американския държавен глава и министър-председателя на Италия, представен без редакторска намеса. \r\nНо Конте е начело на правителство, което е всичко друго, но не и тихо – съставено антисистемни партии, които искат да затворят вратата на мигрантите и което поставя под въпрос основополагащите правила на отношенията между Рим и Брюксел, в полза на сближаване с Русия. \r\nВ резултат от това, Конте и Тръмп откриха, че имат много общо помежду си и са рядък пример на трансатлантическо сътрудничество в момент, когато останалите правителства в Западна Европа гледат към Белия Дом с безпокойство и ужас. \r\nАмериканският президент обтегна отношенията с отдавнашни съюзници, увеличавайки вносните мита, критикувайки остро политически решения в Германия и Великобритания и мъмрейки съюзниците в НАТО за недостатъчните им военни разходи. Той дори определи Европейския съюз като търговски „неприятел“. \r\nНо, когато става дума за Италия, Тръмп винаги говори ласкаво. Той смята, че Конте е „наистина страхотен човек“ и чака с нетърпение срещата с министър-председателя в понеделник, във Вашингтон. \r\n„Той ще свърши наистина страхотна работа – италианският народ избра добре!“ – написа президентът за Конте през юни в „Туитър“, след като двамата се срещнаха на иначе скандалната среща на върха на Г-7 в Канада. \r\nКонте веднага отговори, като публикува снимка на двамата във „Фейсбук“, на която личат широките им усмивки. „Исторически съюз, ново приятелство“, гласеше текстът към фотографията. \r\nМесец по-късно, на друга изпълнена с нерви среща на върха, Тръмп отново видя паралели между себе си и професора по право. „Вероятно, поне частично, спечелих изборите заради имиграцията“, заяви той по време на пресконференция в централата на НАТО в Брюксел. „Джузепе, когото опознах доста добре през последния месец и половина, също спечели благодарение на силните си политики за имиграцията в Италия“. \r\nВсъщност, Конте стана премиер на Италия, не защото спечели изборите, а благодарение на коалиционната сделка между двете антисистемни партии. Лидерите и на дясната „Лига“, и на по-аморфното политически Движение „Пет звезди“ държаха да са начело на правителството. Като компромисно решение те избраха Конте, който вече беше влязъл в сметките на „Петте звезди“ за министър – от академичната квота. Юристът няма политически опит и почти не е известен на обществото. През по-голямата част от живота си е гласувал за лявоцентристи. И изведнъж той е начело на първото изцяло популистко западноевропейско правителство. \r\nДНК-то на някои от водещите фигури в Рим наподобява това на Тръмп. Матео Салвини, италианският министър на вътрешните работи е доминираща личност в правителството, постоянно използва социалните медии, говори за „фалшиви новини“, не харесва мигрантите и използва лозунга „Италианците на първо място“. Преди две години той беше на предизборен митинг на американския президент в Пенсилвания и наскоро заяви в интервю пред The Washington Post, че е впечатлен от това, че Доналд Тръмп изпълнява предизборните си обещания, като например преместването на американското посолство в Израел от Тел Авив в Ерусалим. \r\nНовите италиански лидери, след като притесниха сериозно световните пазари през май, обявиха, че нямат намерение да излизат от единната европейска валута. Но техните бюджетни планове, които все още не са влезли в сила, могат да предизвикат сблъсък с Европейския съюз във връзка с ограниченията на допустимия дефицит. Когато през юни Тръмп предположи, че Русия трябва да бъде върната в Г-7, Конте беше единственият друг лидер на срещата, който изказа съгласие – вярно, той смекчи позицията си, като заяви пред журналистите, според цитата на Reuters, че санкциите не трябва да бъдат отменяни „веднага“. \r\n„Италианското правителство се опитва да бъде по-малко европейско и повече атлантическо“, смята Стефания Панебианко, преподавател по политически науки в Университета на Катания. „По-проамериканско и по-малко проевропейско“. \r\nДо сега, ролята на Конте в правителството е далеч по-малко забележима от тази на Салвини и някои политици в Рим са на мнение, че вътрешният министър е фактическият премиер. Конте обаче успя да предизвика вълнение в Европа, с настояването си за нови правила за приемане и преразпределяне на мигрантите, пристигащи през Средиземно море. \r\nПо-рано този месец имаше изблик на напрежение в италианската коалиция, когато Салвини искаше да блокира достъпа на кораб от италианската брегова охрана, завръщащ се със спасени мигранти. Конте даде зелена светлина на имигрантите да слязат на брега след неочаквана намеса на италианския президент Серджо Матарела. \r\nБелият дом, в съобщението си за посещението на Конте заяви, че лидерите ще проведат разговор на четири очи, както и двустранна среща. Конте може да търси подкрепа от САЩ, тъй като Рим се опитва да играе водеща роля при възстановяването на Либия, стратегически важен енергиен партньор, който също помага на Италия да ограничи миграционния трафик. Двамата имат намерение да обсъдят и търговията  - основен източник на напрежение между Съединените американски щати и Европа, дори и след неотдавнашното примирие, което засега разсея страховете от търговска война. \r\n\"Нулеви мита във всички сектори би означавало засилване на Атлантическия съюз\", твърди Лилия Матиоли, заместник-председател на Confindustria, основната италианска индустриална асоциация. \"Америка е естествен съюзник на Европа. Нека се върнем към отношения, които са спокойни и печеливши за всички участващи страни. \" \r\n***  По-голямата част от републиканците одобряват решението на президента на САЩ Доналд Тръмп да отпусне 12 милиарда долара под формата на спешна финансова помощ за американските фермери, разкрива анкетно проучване, обявено в неделя, пише американското електронно издание  Washington Examiner . \r\nПовече три четвърти от републиканците, около 78 процента, подкрепят получаването на икономическа подкрепа за фермерите, докато само 22 процента не одобряват мярката, според анкета на американския телевизионен канал „CBS News“. Около една трета от демократите също одобряват решението, се разкрива в анкетата. \r\nФинансовата помощ, имаща за цел да помогне на фермерите, засегнати от ответните мита, наложени от традиционните търговски партньори на САЩ в отговор на митата на администрацията на Тръмп върху вноса от Китай и Европа, ще бъде предоставена чрез корпорацията за стокови кредити на американското министерство на земеделието, което предоставя и ценова подкрепа за фермери. \r\nАнкетата на „CBS News“ разкрива и че мнозинството от американците вярва, че митата ще предизвикат краткосрочни негативни последици, докато 41 процента вярват че те ще доведат до по-лоши търговски сделки в дългосрочен план. \r\n***  Сдърпването между Турция и САЩ заради задържания американския свещеник Андрю Брънсън и заплахите за налагане на санкции, идващи от Вашингтон, „няма да сплашат Турция“, заяви президентът на страната Реджеп Тайип Ердоган, цитиран от електронното издание на турския вестник  Hurriyet . \r\n„Вие (САЩ) не може да накарате Турция да отстъпи чрез санкции“, заяви Ердоган пред журналисти в Замбия, преди да се завърне в Анкара, визирайки изявленията на президента на САЩ Доналд Тръмп, неговия вицепрезидент Майк Пенс и американското министерство на отбраната. \r\nПоследните изявления от Вашингтон се изразяват в „психологическа война“, според турския президент. „По мое мнение, това всичко е (част от) психологическа война“, заяви той. \r\nНа 26 юли Тръмп и Пенс заплашиха Турция със „санкции“, ако Брънсън не бъде освободен. \r\nВъпреки силните думи от двете страни, министърът на отбраната на САЩ Джеймс Матис заяви на 27 юли, че двете армии остават „в добри отношения“, визирайки съвместните патрулиращи дейности в северния сирийски град Манбидж. \r\nАмериканският Конгрес подготвя проектозакон, който би блокирал трансфера на изтребители Ф-35 към Турция, освен ако Анкара не освободи затворените американски граждани и служители и не отмени покупката на противовъздушните отбранителни системи С-400 от Русия. \r\nЕрдоган заяви, че Турция може да се обърне към международен арбитраж, ако продажбата на Ф-35 към Анкара бъде блокирана. „Ако се стигне до там, има алтернативи. Ще продължим с търпение. Но не трябва да бъде забравяно, че не живеем в свят без алтернативи“, заяви той. \r\nЗапитан за информациите, че може да бъде сключена предполагаема сделка между Турция и САЩ за освобождаването на турската гражданка Ебру Йозкан от израелски затвор в замяна на освобождаването на Брънсън, Ердоган заяви, че Турция „никога не е направила Брънсън обект на пазарене“. \r\n„Ебру вече беше освободена, но нейният паспорт бе иззет. Казахме ѝ „да отиде до посолството и да остане там“. Те не позволиха на Ебру да напусне Израел“, поясни Ердоган. \r\n„Казахме на американците, че може да помогнат на Ебру, която беше освободена и не е виновна, и да подпомогнат нейното завръщане в Турция, като ѝ върнат паспорта. Но никога не сме им казвали, че в замяна ще им дадем Брънсън“, добави турският президент. \r\n*** Президентът на Палестинската автономия Махмуд Аббас заяви, че планират да вземат „съдбоносни и опасни решения по ключови въпроси през следващите два месеца“, пише  израелското електронно издание The Jerusalem Post . \r\nИзданието предполага, че става въпрос за дадените по-рано препоръки от Централния комитет и Палестинския национален съвет към парламента на Автономията, да бъдат прекъснати връзките с Израел. \r\nАббас, който говори по време на заседание на Изпълнителния комитет на Организацията за освобождение на Палестина в Рамала в събота, отново изрази твърдото си несъгласие с все още необявения план на американския президент Доналд Тръмп за мир в Близкия Изток. \r\n„Отхвърлихме и ще продължим да отхвърляме тази сделка“, категоричен е палестинският лидер. „За нас сделката е свършена и ние вече не се интересуваме от нея“. \r\nПо неговите думи, израелските власти са наложили „мерки за сигурност край джамията „Ал Акса“, които повече не могат да бъдат толерирани“. \r\nПалестинският лидер не пропусна да коментира и приетият наскоро от Кнесета закон, с който Израел бе обявен за държава на еврейския народ. „Това е нещо, което не можем да приемем“, отсече той и обясни, че палестинците все още обмислят какъв отговор да дадат на това. В края на заседанието, Изпълнителният комитет на ООП излезе с позиция, в която се казвам, че въпросният закон е „опорна точка“ и „интегрална част“ от мирния план на Тръмп. Организацията призова международната общност да накара Израел да поеме отговорността си за „расисткия“ закон. \r\n***", "date": "2018.07.30", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/07/30/2551008/predstoyashti-sabitiya-v-stranata-za-30-yuli-agentsiya-fokus.html", "text": "*** \r\nОт 11.00 часа в зала „Киев“ на парк-хотел „Москва“ ще се проведе заседание на Националния съвет на Съюза на демократичните сили. След заседанието ръководството на синята партия от 13.00 часа ще даде пресконференция на тема: Десният прочит на „Визията за България“ на БСП. \r\n*** \r\nОт 13.30 часа в галерия „Сердика“, в обновеното пространство на Женския пазар на бул. „Стефан Стамболов“ 90Б, ще се проведе пресконференция във връзка с тазгодишното издание на най-стария еко фест в България – „Беглика фест“. \r\n*** \r\nОт 17.00 часа пред сградата на Народното събрание ще се съберат участниците в протеста на родителите на лица с увреждания под надслов „Системата убива - всички“. В 17.30 часа протестиращите ще се отправят към сградата на Министерския съвет, където протестът се очаква да продължи до 20.00 часа. \r\n*** \r\nОт 17.30 часа в хотел „Маринела“ ще се състои церемонията по награждаване на победителите в Световното първенство по шахмат за незрящи. \r\n*** \r\nОт 14.00 часа в зала „Компас“ на хотел „България“ ще се проведе информационен ден във връзка с ОП „Добро управление“ (ОПДУ) и нова процедура за предоставяне на безвъзмездна финансова помощ чрез подбор на проектни предложения за повишаване на гражданското участие в процесите на формулиране, изпълнение и мониторинг на политики и законодателство. \r\n*** \r\nОт 20.30 на Лятна сцена „Охлюва“ ще се проведе концерт „Гласовете на маестро Валентин Пейчинов“.  \r\n*** \r\nОт 17.00 часа до палатковия лагер на родителите на деца и младежи с увреждание отново ще се проведе протест \"Системата ни убива\". Към 18.00 часа към техния протест ще се присъединят представители на мотоклубовете във Варна.  \r\n***  \r\nОт 20.00 часа в Летния театър ще бъде представена „Горката Франция“ – театрална постановка.  \r\n*** \r\nОт 10.00 часа в заседателната зала на Община Враца ще се проведе пресконференция на кмета Калин Каменов.  \r\n*** \r\nОт 11.00 часа на пл. „България“ кметът на Община Димитровград Иво Димов и служители от общинска администрация ще направят демонстрация на най-новите високотехнологични превозни средства в общината - електрически триколки. \r\n*** \r\nОт 08.00 часа в Народно читалище „Йордан Йовков – 1870 г.“ ще се проведе летен детски център за игри и забавления. \r\n*** \r\nОт 09.00 часа в Младежки център – Добрич ще започне поредният ден от Еко лято 2018. \r\n*** \r\nОт 10.30 часа в Художествена галерия – Добрич ще се проведе лятна работилница за въображение. \r\n*** \r\nВ 09.30 часа е зала 2 на Окръжния съд ще се проведе заседание по делото срещу Анна П., обвинена, че в ролята си на счетоводител на К.К. е избегнала установяването и плащането на данъчни задължения в особено големи размери.  \r\n*** \r\nВ 13.30 часа в зала 2 на Окръжния съд ще се проведе заседание по делото срещу Борис Г. и Едуард М., обвинени в палеж на шахта с прилежащите в нея движими вещи, собственост на две търговски дружества за предоставяне на интернет- и телевизионни услуги.  \r\n*** \r\nОт 20.00 часа в Античния театър ще се състои церемонията по официално откриване на 24-тото издание на Международния фолклорен фестивал в Пловдив. \r\n*** \r\nОт 19.00 часа започва програмата на празниците „Море от вино“ - на три места в града музиканти от Джаз формация Fourth Edition-София и Нейко Бодуров Квартет – Варна ще изнасят концерти на крайбрежната алея при фигурата „Чайка”, на емблематичната беседка до Стария кей и в парка до кафе „Summer refresh“. От 20.30 часа на външната сцена на НЧ „Просвета 1888“ ще се състои и официалното откриване на празниците, ще бъде посрещнат Дионисий и свитата му, след което започва концертът на Теодосий Спасов Джаз Квартет. \r\n*** \r\nОт 10.00 часа председателят на Държавната агенция за закрила на детето (ДАЗД) д-р Елеонора Лилова и д-р Джейн Муита – представител на УНИЦЕФ за България, ще гостуват на децата от Центъра за настаняване от семеен тип в гр. Разлог. Те ще бъдат придружени от кмета на Община Разлог инж. Красимир Герчев. След посещението в Центъра, от 12.00 часа, д-р Лилова и д-р Муита ще участват в приготвянето на традиционни български ястия в с. Горно Драглище.  \r\n***  \r\nОт 10.00 часа в Детски отдел на Градската библиотека ще се проведе инициативата„7 –те чудеса на света”-пътешествие без куфар до храма на Артемида в Ефес. \r\n*** \r\nОт 10.00 до 12.00 часа в къщата музей „Гео Милев“ ще се проведат литературни занимания за деца от 5 до 9 години. \r\n*** \r\nОт 10.00 до 12.00 часа в детския отдел на библиотека „Родина“ ще се проведе лятна детска академия.", "date": "2018.07.30", "title": "Предстоящи събития в страната за 30 юли (Агенция „Фокус“)"}
{"url": "http://www.focus-news.net/news/2018/07/30/2551340/nova-tv-makedoniya-vzeto-e-reshenie-po-referenduma-za-imeto-shte-se-glasuva-na-30-septemvri.html", "text": "Парламентът на  Македония с 68 гласа „за“ и без „против“ и „въздържал се“ взе решение на 30 септември 2018 да се проведе референдум за името, който ще бъде консултативен. Депутатите излязоха с коментар, предава скопският телевизионен канал   „Нова ТВ“. \r\nТомилав Тунтев от СДСМ заяви, че  решението за свикване на референдума е историческо решение, с което се създават условия Македония да стане европейска държава, която ще споделя същите ценности заедно европейските демократични сили. \r\n„Процесите, които следват, са кубовете на мозайката, които след завършването ще осигури сигурно и стабилно бъдеще. Знам, че решението не е лесно. Знам, че за всички това е сериозен и понякога болезнен въпрос. Но ЕС и НАТО са единствената алтернатива, която имаме. Нямаме друга възможност. Пред нас имаме шанс да изградим европейското бъдеще за нашите деца. Призовавам представителите на опозицията и неправителствения сектор, както и всички граждани да се обединят и заедно да съставят тази мозайка“, заяви  каза Тунтев. \r\nВ гласуването не участваха депутатите от опозиционната партия ВМРО-ДПМНЕ, които излязоха от залата, след като техният депутат Никола Мицевски повтори партийната позиция, че въпросът за референдума е неточен, многозначен и манипулативен за обществеността. Според него бивайки консултативен, той отваря възможността желание да се тълкува резултатът от него. \r\nДжеват Адеми от ДСИ заяви, че е наясно, че „за част от македонците всичко това е болезнено“ и изрази надежда, че на 30 септември „гражданите ще знаят, че изпълнят историческа мисия\". \r\nРеджеп Мемеди от „Беса“ заяви, че в момент, когато се отварят вратите на ЕС и НАТО, но и в момент, когато има идеи за промени на границите  „всички трябва да сме заинтересовани Македония да бъде и да остане стабилна държава“. \r\nРеферендумът ще се проведе на 30 септември 2018 г. Въпросът за референдума ще гласи: „Съгласни ли сте за членство в ЕС и НАТО и приемане на Договора между Република Македония и Република Гърция?“ За да бъде успешен, на референдума ще трябва да излязат най-малко половината плюс един от общия брой гласоподаватели в избирателните списъци (около 900 хиляди граждани) и ако мнозинството от тях гласуват  със „за“.  Виктор Турмаков", "date": "2018.07.30", "title": "„Нова ТВ“ (Македония): Взето е решение по референдума за името: ще се гласува на 30 септември"}
{"url": "http://www.focus-news.net/news/2018/07/30/2551011/sport-hamiltan-specheli-gran-pri-na-ungariya.html", "text": "Люис Хамилтън спечели Гран при на Унгария, 12-и кръг от световния шампионат на Формула 1 за 2018 година. Британецът стартира от полпозишън на „Хунгароринг“ и отстъпи лидерството само при спиранията в бокса. Втори и трети завършиха пилотите на Ферари Себастиан Фетел и Кими Райконен. Четвърти е Даниел Рикиардо с Ред Бул, който изпревари Мецедеса на Валтери Ботас в последната обиколка. \r\nХамилтън вече има 213 точки срещу 189 за Фетел в генералното класиране. Предстоят две седмици лятна ваканция.", "date": "2018.07.30", "title": "Спорт: Хамилтън спечели Гран при на Унгария"}
{"url": "http://www.focus-news.net/news/2018/07/30/2551344/parlamentat-na-makedoniya-prie-predlozhenieto-za-referenduma-za-imeto-v-otsastvieto-na-vmro-dpmne-obzor.html", "text": "С 68 гласа \"за\" и нито един \"против\" парламентът на Македония утвърди предложението за провеждане на референдума за името, на който гражданите на югозападната ни съседка ще се произнесат за договора с Гърция, подписан на 16 юни след спор, продължил повече от две десетилетия. \r\nПленарното заседание се състоя в късните следобедни часове на деня, но още сутринта стана ясно, че в Събранието на Република Македония вече е подготвено съответното решение: референдумът ще се проведе на 30 септември, ще бъде консултативен, а въпросът остава същият, който по-рано бе обявен от управляващия Социалдемократически съюз на Македония (СДСМ) на премиера Зоран Заев – „Съгласни ли сте за членство в ЕС и НАТО чрез приемане на Договора между Република Македония и Република Гърция?“ При гласуването в парламента нямаше изненади.  \r\nСДСМ успя да събере необходимите подписи, включително на тези от албанските партии, макар да очакваше подкрепата на 72-ма от народните депутати от 120-местния законодателен орган в Скопие. Или поне толкова се бяха подписали под инициативата преди внасянето й в парламента. Сред тях бяха представители както на управляващата коалиция, така и на опозицията.  Заев не се отказа от призивите към опозицията \r\nВ навечерието на вота управляващото мнозинство увери, че има готовност да започне кампанията с или без опозиционната ВМРО-ДПМНЕ. Но и в часовете преди гласуването в парламента министър-председателят Зоран Заев поднови призивите си към опозицията да се включи в кампанията за провеждането на референдума, като отправи апел към гражданите на Македония да гласуват.  \r\nОт кумановското село Черкези, където се намираше, докато в парламента в Скопие процедурите вече бяха в ход, Заев заяви: „Знам, че въпросът е този, който обявихме... Ззнам, че референдумът ще бъде консултативен и още веднъж просто използвам възможността да призова опозицията наистина да се включи и да призове гражданите да гласуват“, заяви Заев, като отново подчерта, че става въпрос за историческо решение, което определя бъдещето на Македония. Същевременно той допълни, че всички заинтересовани страни в обществото са длъжни да създадат условия за това гражданите да бъдат достатъчно мотивирани, за да излязат и да упражнят правото си на глас. „Убеден съм, че сме на прав път и знам, че референдумът ще бъде успешен“, изрази увереност македонският министър-председател.  Бойкот на ВМРО-ДПМНЕ \r\nОт партията на Християн Мицковски бяха категорични, че депутатите й ще участват в заседанието за насрочване на референдума за името с цел да изискат от парламентарното мнозинство да се откаже от позициите си по въпроса за референдума. Съответното уверение бе дадено в обедните часове, след провеждането на координационните срещи на председателя на парламента Талат Джафери с фракционните лидери на партиите. \r\nОще преди седмици стана ясно, че ВМРО-ДПМНЕ няма да даде съгласието си за въпроса за референдума, а преди броени дни вицепредседателят на фракцията Александър Николовски заяви, че въпросът, предложен от министър-председателя на Македония, е манипулативен и партията му няма да го подкрепи. Тази позиция бе повторена малко преди гласуването в Събранието: вицепредседателят на ВМРО-ДПМНЕ Никола Мицевски заяви, предложеният въпрос не е точен и подвежда гражданите. Фактът, че референдумът е консултативен, отваря възможност за правителството да тълкува резултата по свое желание, категоричен бе Мицевски.  \r\n„Това дава възможност резултатът да се тълкува, както си пожелаят, въпреки че според закона това решение трябва да бъде задължително... Моето мнение е, че именно това е целта“, коментира вицепредседателят на ВМРО-ДПМНЕ, като същевременно обвини управляващите, че нарушават „брутално“ демократичната практика. \r\nДруг високопоставен член на партията - Игор Янушев, генерален секретар на ВМРО-ДПМНЕ също увери, че депутатите й ще присъстват на заседанието в парламента, на което ще бъде гласувано решението за насрочване на референдума - дори само, за да гласуват \"против\" предложението. Решението дали ВМРО-ДПМНЕ ще бойкотира референдума обаче ще бъде взето от партийните органи, обясни Янушев. \r\nТой обвини парламентарното мнозинство, че продължава – съгласно думите му, произвола и по най-важния за страната въпрос, референдума за договора за името. \r\n„Осъзнавайки, че сделката (с Гърция) е в ущърб на Македония, те се опитват да наложат многостранен въпрос, без да вземат предвид аргументите на опозицията. ВМРО-ДПМНЕ не приема да бъде алиби на властта и само декор. Въпросът трябва да бъде точен и недвусмислен, така че гражданите да могат да отговорят „за“ или „против\", подчерта Янушев. \r\nВ случай на евентуален бойкот на референдума, обществеността ще бъде своевременно информирана, допълни генералният секретар на опозиционната партия. „СДМС иска да подпише споразумение за капитулация. Искаме парламентарното мнозинство да се откаже от такова поведение. Заев и СДСМ носят отговорност за антидържавното споразумение\", заяви Янушев. \r\nТака и стана. В началото на заседанието в пленарната зала присъстваха няколко от депутатите на опозиционната партия, но в хода на дискусиите те напуснаха пределите й. Фракцията на ВМРО-ДПМНЕ имаше за внасяне две предложения по отношение на решението за насрочване на референдума, но парламентарното мнозинство гласува \"против\" приемането им. Недоволство от редиците на \"Алианс за албанците\" \r\nНе само ВМРО-ДПМНЕ демонстрира несъгласие с предложения въпрос за референдума. Председателят на „Алианс на Албанците“ д-р Зиядин Села заяви, че няма да подкрепи решението за провеждането на референдума, а депутатите от партията му ще гласуват с „въздържал се“. \r\n„Референдумът не трябва да включва въпрос за споразумението, а само такъв за името на държавата. „Алианс на албанците“ смята, че няма нужда от референдум, не разбираме как е формулиран въпросът. Все пак този състав на парламента ще вземе решение за конституционните промени“, заяви Села по време на обсъжданията за референдума в законодателния орган. Подготовка за провеждането на референдума \r\nВъпреки изразеното недоволство, пътят за провеждането на референдума за името бе разчистен. Съгласно закона, референдум на държавно ниво се свиква от парламента на Република Македония, по собствена инициатива или по предложение на най-малко 150 000 граждани. Предложението за свикване на референдум се адресира до председателя на парламента, който е длъжен в срок от 30 дни от внасянето му да насрочи заседание и да обяви провеждането му. След това решението се публикува в Държавен вестник. От деня на обявяването до провеждането на референдума трябва да са минали най-малко 60 и не повече от 90 дни \r\nВ понеделник ДИК проведе първото си заседание в нов състав. След решението на парламента, ДИК трябва веднага да започне с подготовката за провеждане на референдума. \r\nНовият председател на ключовия орган Оливер Дерковски увери, че референдумът за името ще бъде организиран съгласно законите и Конституцията на Македония. Той изрази увереност, че ще успее да отговори на всички предизвикателства, свързани с организирането на референдума. Чрез вторичното законодателство ДИК трябва да регулира провеждането на кампанията, както и начина по който партиите ще агитират гражданите. Сред задачите на ДИК са и определянето на правата и задълженията на непартийните изборни наблюдатели и броя на партийните такива. Тереза Герова", "date": "2018.07.30", "title": "Парламентът на Македония прие предложението за референдума за името в отсъствието на ВМРО-ДПМНЕ (ОБЗОР)"}
{"url": "http://www.focus-news.net/news/2018/07/30/2551012/ria-novosti-ukrainskiyat-vanshen-ministar-nareche-rusiya-slaba.html", "text": "Министърът на външните работи на Украйна Павло Климкин в своя профил в социалната мрежа „Туитър“ нарече Русия „слаба“, коментирайки решението на Съвета на федерацията (Горната камара на руската Дума) да одобри закон за празнуването на 19 април като Ден на приемането на Крим в Руската империя, предава  РИА Новости . \r\nПо думите на Климкин Москва „се изплюва върху декларациите на редица цивилизовани страни“. \r\n„С вчерашното нападение над Крим Русия демонстрира своята слабост и се изплю върху декларациите на редица цивилизовани страни. Жалък ход: ровенето в историята, за да се намери оправдание на днешните престъпления. Русия търси аргументи в миналото, а цивилизованият свят – в международното право“, написа украинският външен министър в „Туитър“.  Йонислав Дочев", "date": "2018.07.30", "title": "РИА Новости: Украинският външен министър нарече Русия „слаба“"}
{"url": "http://www.focus-news.net/news/2018/07/30/2551016/emsc-zemetresenie-s-magnitud-47-po-skalata-na-rihter-e-registrirano-kray-kurilskite-ostrovi.html", "text": "Земетресение с магнитуд 4.7 по скалата на Рихтер е регистрирано близо до Курилските острови, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 21:47 часа (01:47 часа българско време) на дълбочина от 48 км. Епицентърът е на 287 км от руския град Курилск. \r\nНяма данни за жертви и материални щети.  Йонислав Дочев", "date": "2018.07.30", "title": "EMSC: Земетресение с магнитуд 4.7 по скалата на Рихтер е регистрирано край Курилските острови"}
{"url": "http://www.focus-news.net/news/2018/07/30/2551015/turist-pochina-v-pirin-sled-kato-be-udaren-ot-malniya-obzor.html", "text": "Турист беше ударен от мълния на пътеката на връх Ореляк в Пирин. Планинските спасители проведоха акция, за да достигнат до него, и да свалят тялото му от планината. Мъжът беше ударен от мълния по време на буря, като тялото му се е овъглило. Мъжът е българин и е бил заедно с група туристи.  \r\nНа 27 юли планинските спасители от Благоевград са помогнали и на пострадал турист в района на Мечи връх в Рила. Туристическа група е тръгнала от хижа „Македония“, към хижа \"Рибни езера“. След изкачване на Мечи връх, един от туристите е стъпил на голям лабилен камък. Последвало падане и фрактура на раменната става. Туристите са подали сигнал в 8.50 часа и са оказали помощ на пострадалия с подръчни материали. Един от тях решава да го съпроводи обратно към хижа „Македония\", след което да настигне групата. В 9.45 часа на слизане от върха са посрещнати от спасителите, които са дежурни в района на летовище „Бодрост“. На пострадалия е направена имобилизираща превръзка на лявата ръка. Съпроводен е до хижа „Македония“, след което е транспортиран до Спешен център - Благоевград.", "date": "2018.07.30", "title": "Турист почина в Пирин, след като бе ударен от мълния (ОБЗОР)"}
{"url": "http://www.focus-news.net/news/2018/07/30/2551010/tass-rusiya-iran-i-turtsiya-shte-obsadyat-v-sochi-konstitutsiyata-na-siriya-zonite-za-deeskalatsiya-i-bezhantsite.html", "text": "Представители на страните-гаранти на примирието в Сирия (Русия, Иран и Турция) се събират в понеделник в Сочи, за да разгледат въпроса за формиране на сирийски конституционен комитет, обстановката в зоните за деескалация, както и хуманитарната ситуация, включваща засилването на изграждащите доверие мерки и връщане на бежанците, предава  ТАСС . \r\nВ първия ден ще се проведат експертни консултации, а на 31 юли е запланирано пленарно заседание. \r\n„Участниците ще обменят своите мнения в хода на установяване на междусирийски преговори на основа на резолюция 2254 на Съвета за сигурност на ООН и вземайки предвид решенията на Конгреса на сирийския национален диалог в Сочи, ще продължат обсъждането на следващите стъпки в интерес на скорошно започване на работа на конституционния комитет като важна част от насърчаването на политическо решение на сирийската криза“, се съобщава от руското външно министерство.  Йонислав Дочев", "date": "2018.07.30", "title": "ТАСС: Русия, Иран и Турция ще обсъдят в Сочи конституцията на Сирия, зоните за деескалация и бежанците"}
{"url": "http://www.focus-news.net/news/2018/07/30/2551014/tass-senator-lindzi-gream-obyavi-che-sanktsiite-na-sasht-protiv-rusiya-ne-rabotyat.html", "text": "Влиятелният американски сенатор Линдзи Греъм (републиканец, от щата Южна Каролина) заяви в неделя, че санкциите, които САЩ налагат над Русия, не работят и в тази връзка той подкрепя въвеждането на допълнителни санкции против Москва, предава  ТАСС . \r\nОтговаряйки на въпрос на телевизионния канал „Fox News“, за това дали подкрепя въвеждането на допълнителни санкции срещу Русия, Греъм заяви: „На сто процента“. Както поясни сенаторът, той „отдава нужното“ на президента на САЩ Доналд Тръмп, който по негово мнение е „по-твърд към Русия“ от предшественика си Барак Обама. „Но това не работи“, заяви Греъм, според когото Москва „все още се опитва да влияе“ върху изборния процес в САЩ. \r\nТой е доволен, че Тръмп е провел в петък съвещание на Съвета за национална сигурност в Белия дом, на което са били обсъждани мерки за гарантиране на сигурността на предстоящите през ноември избори за Конгрес в САЩ. По думите му, Тръмп е инструктирал по време на срещата „да се усили защитата от Русия и други играчи в електоралната инфраструктура“ на САЩ.  Йонислав Дочев", "date": "2018.07.30", "title": "ТАСС: Сенатор Линдзи Греъм обяви, че санкциите на САЩ против Русия не работят"}
{"url": "http://www.focus-news.net/news/2018/07/30/2551013/kommersanta-rusiya-chaka-yuzhna-i-severna-koreya-vav-vladivostok.html", "text": "Дипломатически източник е разкрил пред руския вестник  „Коммерсантъ“ , че визитата на президента на Южна Корея Мун Дже-ин във Владивосток на Източния икономически форум (ИИФ, 11-13 септември) ще зависи в голяма степен от това дали севернокорейския лидер Ким Чен-ун ще се съгласи. \r\nЛидерите на Япония и Китай, Шиндзо Абе и Си Дзинпин, вече приеха поканите си. Ако лидерите на двете части на Корейския полуостров също решат да участват в ИИФ, Москва ще успее за първи път в историята да събере лидерите на всички основни страни в Североизточна Азия на една и съща маса. „Коммерсантъ“ е научил как ще бъде изменен дневният ред на срещата заради това. \r\nКакто потвърди дипломатическият източник в Москва, президентът на Южна Корея Мун Дже-ин е заинтересован от участие в ИИФ. Въпреки това, крайното решение все още не е взето и ще зависи в голямата си част от отговора на севернокорейския лидер Ким Чен-ун. Ако двамата лидери се съгласят да посетят едновременно Русия, за първи път в историята, на едно мероприятие ще се срещнат главите на Русия и всички четири големи страни в Североизточна Азия: Япония, Китай, Южна и Северна Корея. Пръв за участие в мероприятието се съгласи министър-председателят на Япония Шиндзо Абе. Японският посланик в Москва Тойохиса Кодзуки обяви това през октомври 2017 година, месец след приключването на ИИФ-2017. На 19 юли тази година посланикът на Русия в Китай Андрей Денисов потвърди, че президентът Си Дзинпин е приел руската покана и „ще се превърне в основния гост на ИИФ-2018“. \r\nПоканата на Ким Чен-ун на ИИФ в Владивосток беше ясна още в края на май. Покана за посещение на Русия и среща с руския президент Владимир Путин беше предадена на севернокорейския лидер от руския външен министър Сергей Лавров, който посети Пхенян на 31 май. На 5 юли, президентският съветник на Путин по външна политика, Юрий Ушаков, заяви че Ким все още не е откликнал на поканата, но сътрудниците на „Коммерсантъ“ в Москва са изразили висока степен на увереност, че визитата ще се проведе. Към момента, лидерът на Северна Корея Ким Чен-ун вече се е срещнал с всички лидери на държави, традиционно въвлечени в проблемите на Корейския полуостров (Китай, САЩ, Южна Корея), с изключение на лидерите на Русия и Япония. Това е празнина, според него, която Ким желае да запълни. \r\nПрисъствието на лидерите от четирите източноазиатски страни във Владивосток ще повиши рязко престижа на ИИФ, твърди Иван Зуенко, научен сътрудник към Центъра за азиатско-тихоокеански изследвания. „Разбира се, на първа подобна среща е малко вероятно да се постигнат каквито и да е реални двустранни споразумения. Но сама по себе си подобна среща може да помогне за постигането на конкретни резултати на по-късен етап, които да са на двустранна основа“, заяви той пред „Коммерсантъ“. \r\nЗа тенденцията, че сигурността в Азия ще бъде ключова за Русия в предстоящата година, говори и фактът, че в Кремъл през тази година за пръв път се заговори сериозно за въпроса за посещението на Владимир Путин на Източноазиатската среща на върха през ноември в Сингапур. \r\nТова събитие, което се провежда от 2005 година, е посветено на обсъждането на проблемите на сигурността в Азиатския регион и по принцип привлича лидерите на САЩ, Китай и Югоизточните азиатски държави. Руският президент никога не е участвал в тази среща на върха. Въпреки факта, че финалното решение за пътуването до Сингапур не е прието, според източници на „Коммерсантъ“ в Москва, шансовете за визита на руския президент този път са много високи.  Йонислав Дочев", "date": "2018.07.30", "title": "„Коммерсантъ“: Русия чака Южна и Северна Корея във Владивосток"}
{"url": "http://www.focus-news.net/news/2018/07/30/2551017/nezavisimaya-gazeta-koalitsiyata-protiv-gazprom-se-izmestva-v-yuzhnata-chast-na-evropa.html", "text": "Франция, Испания и Португалия планират да участват активно в диверсификацията на енергийни доставки в Европа. Тези страни работят върху възможността за създаване на унифицирана енергийна система, която да осигури доставките на газ от Северна Африка. Но не само от това. Амбициозният план на Испания е да се превърне в локомотив на диверсификацията, получавайки втечнен природен газ, включително и от САЩ, пише руският вестник  „Независимая газета“ . \r\nТри европейски страни имат намерение да създадат нова унифицирана енергийна система. Най-напред става на въпрос за Франция и Испания, които, както заяви в края на миналата седмица френският президент Еманюел Макрон, разглеждат варианти за нови съвместни газопроводи. Предполага се, че към тях ще се присъедини и Португалия. \r\nКакто обяви Макрон след срещата посветена на енергетика в Лисабон, „и трите страни ще работят върху стратегия за свързване на газпроводите със страните от Магреб и Африка в по-широк смисъл. Това е важно и може да обоснове в бъдеще и други свързвания на газопроводи в Европа“, заяви Макрон, цитиран от ТАСС. \r\nНовите газопроводи в трите страни ще помогнат за отказването им от въглищните електроцентрали, поясни френският президент. Но това не е единствената цел на сътрудничеството между тях. Друг повод за обединението е, изглежда, намаляването на зависимостта на Европейския съюз от доставките на газ от Русия, чрез увеличаване на доставките на втечнен природен газ. \r\n„Португалия, Франция и Испания… подчертават значението на втечнения природен газ за диверсификацията на източниците и пътищата на доставки в ЕС с цел съкращаване на зависимостта и укрепване на енергийната безопаност“, се съобщава в декларацията, приета след преговорите в Лисабон. \r\nВ Испания съществуват осем регазификационни терминала, още един се намира в Португалия, а общо в Европа има 21. В края на краищата Испания е тази, която желае да играе водеща роля в диверсификацията на газови достави за Европа чрез доставянето на втечнен природен газ по море. \r\nЕкспертите излагат няколко версии, чрез които обясняват какво точно представлява втечненият природен газ. Например, както анализаторът за компанията „Алор“ Алексей Антонов отбелязва, през изминалата година „Катар е изпратил 77 милиона тона втечнен газ за износ, Австралия – около 57 милиона тона; и това са само първите две страни по обем на пазарно участие в износа, където доставките растат много по-бързо от търсенето“. \r\n„Ако европейските политици твърдят, че имат нужда от диверсификация на доставките на газ, те задължително говорят за САЩ. Своя частица от пазара, например, може да получи и руската „Новатек“, която вече активно развива Азия и в близкото бъдеще планира да увеличи обема на доставки към Европа по море“, счита Антонов.  \r\nИ въпреки, че експертите призовават да не се търсят американски отпечатъци в изявленията на европейците, все пак има добри причини да се обсъдят перспективите именно на американските доставки на втечнен природен газ. Към такива предположения подтикват и скорошните събития. През изминалата седмица, след срещата между президента на САЩ Доналд Тръмп и председателя на Европейската комисия Жан-Клод Юнкер, двете страни решиха да засилят партньорството си в областта на енергетиката. „ЕС ще построи още терминали за внос на втеченен природен газ от САЩ“, заяви Юнкер. „Съгласихме се да засилим стратегическото сътрудничество в областта на енергетиката“, обяви Тръмп. „Европейският съюз желае да внася повече втечнен природен газ от САЩ и той ще бъде много, много голям купувач“. \r\nКъм момента САЩ активно увеличава своето присъствие на газовия пазар. По прогноза на Администрацията за енергийна информация на министерството на енергетиката на САЩ, към 2020 година САЩ ще станат третия по големина износител на втечнен природен газ в света. \r\nКакто отбеляза в интервю за ТАСС анализаторът към Центъра за енергетика „Сколково“ Александър Собко, „ако страните се договорят за цена, то на европейския пазар в бъдеще могат да дойдат между 10 и 30 милиарда кубични метра американски втечнен газ на година, което ще се превърне в нещо като компромис: САЩ няма да се мешат в строителството на „Северен поток 2“, но ще получат малък допълнителен пазар за своя втечнен газ. „За сравнение: през 2017 година „Газпром“ е доставил близо 194 милиарда кубични метра газ. Тези обеми са несъпоставими“. \r\nСпоред Собко, при настоящите, относнително високи нефтени котировки, американският втечнен газ вече може да се конкурира по стойност с руския, цената на която е вързана към петрола. Но ако цените на петрола паднат отново, то след тях руският газ също ще падне като цена. Собко уточнява: за да се конкурират с руския газ в дългосрочен план, американците трябва да ограничат своите проекти на етап добив и втечнавяане с още 10-15 процента.  Йонислав Дочев", "date": "2018.07.30", "title": "„Независимая газета“: Коалицията против „Газпром“ се измества в южната част на Европа"}
{"url": "http://www.focus-news.net/news/2018/07/30/2551020/15-godishnoto-momche-koeto-naraga-svoy-vrastnik-ostava-v-aresta-obzor.html", "text": "Софийският градски съд реши да остави в ареста 15-годишния младеж, който рани тежко друго момче на 16 години. Мярката се гледаше при закрити врати. 15-годишният младеж е обвинен в опит за убийство. Първоначално той беше задържан за 72 часа. Разпитан е и дал е обяснения. Пред разследващите е казал, че е бил подложен на интернет тормоз в продължение на година. Момчето беше наръгано на 26 юли, на междуетажна площадка на жилищен блок в ж.к. „Надежда“ 3. То беше настанено и оперирано в УМБАЛСМ \"Пирогов\". Момчето все още е под наблюдение в болницата, в стабилно състояние.  \r\nНа 27 юли говорителят на гл. прокурор Румяна Арнаудова обясни, че все още не се знае какво е съдържанието на поста в интернет, който стана причина за нападението. По сведение на разпитани съученици на двете момчета постът е с неприлично съдържание. „Разполагаме с телефон, с който е направен последващият запис на неговото извънпроцесуално самопризнание“, обяви Арнаудова. На този етап няма данни извършителят да е бил под влиянието на алкохол или наркотици.", "date": "2018.07.30", "title": "15-годишното момче, което наръга свой връстник, остава в ареста (ОБЗОР)"}
{"url": "http://www.focus-news.net/news/2018/07/30/2551018/the-independent-poveche-ot-14-miliona-mladi-glasopodavateli-shte-mogat-da-glasuvat-za-nov-referendum-za-brekzit.html", "text": "Повече от 1.4 милиона млади хора ще имат право да гласуват в евентуален нов референдум в сравнение с референдума за Брекзит от 2016 година, предизвиквайки въпроси за възможното въздействие на тази нова кохорта от гласоподаватели, пише британският вестник  The Independent . \r\nАнализ на статистиките от преброяването на населението разкрива, че групата, която е достигнала нужната възраст за гласуване от референдума за излизане от Европейския съюз насам, вече надминава като брой предимството от 1.26 милиона на гласувалите за излизане пред тези гласували за оставане. \r\nПроевропейски членове на парламента се запитаха дали тази демографска промяна няма да може да „обърне везните“ в един нов референдум, покрай увеличаващата се спекулация за възможността плановете на британския премиер Тереза Мей да доведат Великобритания до излизане от ЕС без споразумение. \r\nАнкетите в общи линии се съгласяват, че между 70 и 75 процента от гласоподавателите под 25-годишна възраст са избрали опцията за оставане в ЕС през 2016 година. „YouGov“ поставя тази цифра на 71 процента, докато бившият донор на Консервативната партия Лорд (Майкъл) Ашкрофт я поставя на 73 процента. \r\nПоследните проучвания разкриват също, че 70 процента от студентите смятат че ще бъдат по-зле след Брекзит, докато 67 процента биха подкрепили още един референдум. \r\nЛидерът на либералдемократичната партия Сър Винс Кейбъл заяви: „Референдумът преди две години беше повлиян от отказа на Консерваторите да позволят гласуването на 16 и 17-годишните. Имайки предвид, че тяхното поколение ще бъде най-засегнато от Брекзит, това беше грешно. Това, което е поразяващо, е че на милион и половина им беше отказано да гласуват, защото са били навършили 18 през юни 2016. Знаем от разбивката на референдума, че голяма част от тези млади хора щяха да гласуват за оставане в ЕС, почти в противоположната посока на възрастните хора. Този демографски обрат показва защо е важно те да имат възможността да имат своя глас върху каквото и да е хаотично споразумение на Консерваторите с опцията за изход от Брекзит“. \r\nНо уважаваният експерт по социологически проучвания Сър Джон Къртис предупреди, че демографският обрат не би преобърнал баланса на референдума към оставане до 2022 година, ако изходът остане на подобни нива и гласоподавателите не променят мнението си. \r\nВъпреки това, има и други замесени фактори, като тези които не гласуваха през 2016 година, които е незначително по-вероятно да подкрепят оставането, заяви Къртис.  Йонислав Дочев", "date": "2018.07.30", "title": "The Independent: Повече от 1.4 милиона млади гласоподаватели ще могат да гласуват за нов референдум за Брекзит"}
{"url": "http://www.focus-news.net/news/2018/07/30/2551024/boris-dzhonsan-dzheremi-korbin-mozhe-da-prekrati-skandala-s-antisemitizma-v-leybaristkata-partiya-momentalno-togava-zashto-ne-go-pravii.html", "text": "Бившият британски външен министър Борис Джонсън в материал за британския вестник   The Telegraph   коментира антисемитския скандал около Лейбъристката партия и нейния лидер Джереми Корбин. Агенция „Фокус“ представя материала без редакторска намеса. \r\nАнтисемитизмът е като вирус. Той може да се разпростре бързо сред населението. Историята на континентална Европа показва, че едни по принцип мили и рационални хора, могат да бъдат окуражени да започнат да декламират омразни предразсъдъци. \r\nДори в тази страна сме виждали епизоди през последните 1 000 години, когато този вирус е вилнял сред обществото, с катастрофални резултати; също така сме виждали как този вирус може да стане латентен впоследствие. Спорите на омразата могат да чакат под дъските на пода. Тогава изведнъж, в един ден, заразата може да пламне – не но спонатно, не и без помощ. \r\nКогато антисемитизмът хване кормилото, това е защото този вирус е бил улеснен от глупостта или опортюнизма на политиците. Когато погледнете случващото се в Лейбъристката партия днес – истинската уплаха и нещастие на депутата Маргарет Ходж – ясно е че нещо се е объркало жестоко. \r\nПрез изминалата седмица всички три основни еврейски вестници изчистиха първите си страници за съвместно редакторско твърдение, че Джереми Корби представлява „екзистенциална заплаха“ за еврейската общност във Великобритания. Най-малко имаше огромна криза на доверието; и не е изненадващо. \r\nМоже да откриете лейбъристки съветници – членове на основната опозиционна партия в тази страна – да споделят неща в социалните мрежи за пиене на кръв и убиване на бебета, които правилно принадлежат към погромите на Средните векове. Отидете на страниците в социалните мрежи на тези забранени съветници и ще откриете отричане на Холокоста и други подли лъжи. \r\nКак може някой да разпространява подобно нещо? Има възмущение, объркване и болка; и сред всичко това имаме лидер на Лейбъристката партия, който е толкова твърдоглав, че отказва да прекрати фурора по начина, по който всички го призовават – а именно е да приеме дефиницията на антисемитизъм, която е приета от полицията, следствените служби, съдебната система и 130 местни съвета. \r\nОпределено има нещо в Международния алианс за възпоменание на Холокоста (МАВХ), което е заседнало в гърлото на Корбин. Какво е то? \r\nИзглежда невероятно, че Корбин наистина оспорва техните примери за антисемитско поведение. Накратко МАВХ твърдят, че би било болезнено и антисемитско да се твърди, че държавата Израел е „расистка“; или да се чертаят сравнения между израелската политика и нацистка Германия. Според Корбин изричането и на двете трябва да бъде приемливо. \r\nЛесно е да се види защо е обидил толкова много еврейски хора. Разбира се, че е легитимно, и от моя гледна точка напълно редно, да се критикуват и израелското правителство, и израелската политика. Великобритания беше свирепа в своето денонсиране на незаконните заселвания, на унищоженията в Бедуинските села и палестинските домове, както и при наемането на невъоръжени протестиращи в Газа. \r\nВеликобритания остава начело сред тези, които призовават за двудържавно решение, и наистина Великобритания е все по-разтревожена, че перспективите за това решение намаляват. Ние бяхме словоохотливи в излагането на тези точки, както в публичното пространство, така и на лично, до всички от Бенямин Нетаняху надолу. Ние си запазваме правото да критикуваме израелското поведение и политика, и не мисля че има нещо дори малко антисемитско в подобни критики. \r\nНо Корбин прекрачва линията. Той вярва, че трябва да е напълно правилно да се твърди, че Израел е „расистка страна“ – че ционизмът е равен на расизъм – и правейки това той целенасочено или несъзнателно легитимира сравнително отвратителна линия на нападения върху милионите евреи които, повече или по-малко, се свързват с Израел. \r\nДа наречеш някого расист днес е почти върхвоната обида. Да кажеш, че страната, която обичат и на която се възхищават, е наследствено расистка, и може да бъде правилно сравнена с нацистка Германия – това е трудно и тежко нещо. За тези еврейски хора, които до някаква степен се идентифицират с Израел – по-голямата част от тях – това удря по идентичността им; и, разбира се, може да се почувства като антисемитизъм. \r\nТова беше причината някои лейбъристки депутати да се почувстват толкова разтревожени и обидени и те се чудят, имайки предвид гнева който той причини, защо изобщо Корбин продължава с този подход. \r\nИзглежда отговорът е, че той наистина вярва в това. Като Джон МакДонъл и Шеймъс Милне, неговите най-близки сътрудници, той наистина вярва че Западът е отговорен за неволите на целия Близък Изток; и поне при случая на Шеймъс Милне, главният идеолог на Корбин, те виждат самото съществуване на Израел като трагедия, която е трябвало да бъде избегната. \r\nНаистина, коренът на проблема за Корбин е, че ако беше приел дефиницията на МАВХ за антисемитизтъм, тогава Милне щеше незабавно да е подал оставката си от Лейбъристката партия, тъй като той беше писал, че Израел е расистка страна. \r\nВ интерес на истината, аз мисля че създаването на държавата Израел – домът на еврейските хора, след хилядолетия на преследвания – е едно от великите постижения на 20-ия век. Никой не може да отрече страданията на палестинците и никой не може да каже, че Израел е напълно невинен в отношението си към тях. Но да вярваш – както изглежда го прави Корбин – че през 2018 година, съществуването на държавата Израел е единственото огромно препятствие към мира и прогреса в Близкия изток: е, това твърдение е смешно. \r\nТой игнорира подривното поведение на Иран – всъщност, той се появява по иранската държавна телевизия, или поне го правеше в продължение на години, и взимаше добри пари за това. Той споделя платформи с някои от фанатичните, женомразещи, хомофобски ислямистки екстремисти, които причиниха терор и окуражиха катастрофалната радикализация на толкова млади мъже. \r\nВ инфантилното си желание да обвини Запада, той не може да види истинските съучастници на настоящите безредици и насилие в региона. С провала му да приеме нещо, което би трябвало да е доста прост и елементарен език върху антисемитизма, той всъщност подсирвка на всички тези, които искат да вярват че проблемите на света могат да бъдат приписани на конспирацията за Израел/Запада/банкерите. \r\nИ най-голямата трагедия на всичко това е, че той не прави нищо, за да спре вируса на антисемитизма. Той може да е почти на 70, но трябва да порасне. Стига толкова.  Йонислав Дочев", "date": "2018.07.30", "title": "Борис Джонсън: Джереми Корбин може да прекрати скандала с антисемитизма в Лейбъристката партия моментално. Тогава защо не го прави?"}
{"url": "http://www.focus-news.net/news/2018/07/30/2551023/ria-novosti-senator-dzhon-makkeyn-predlozhi-nachin-za-zashtita-na-nato-ot-donald-tramp.html", "text": "Американският сенатор Джон Маккейн реши да попречи законодателно на президента на САЩ Доналд Тръмп да изтегли страната от НАТО, предава  РИА Новости . \r\nОтбелязва се, че Маккейн, заедно с няколко други депутати, са представили за разглеждане законопроект, който би направил невъзможно излизането на САЩ от НАТО без одобрение на Сената. \r\nСпоред него, Тръмп не се е отнесъл добре със съюзниците на САЩ в НАТО, заради което в американското правителство „възникна съмнение за привързаността на САЩ към Северноатлантическия алианс. \r\nМаккейн смята, че съюзниците в НАТО в продължение на 70 години са направили жертви в името на „демократичния мир, основан на безопасност, права на човека и върховенство на закона.“ Той дори добави, че именно НАТО е направило САЩ толкова успешна и безопасна страна.  Йонислав Дочев", "date": "2018.07.30", "title": "РИА Новости: Сенатор Джон Маккейн предложи начин за „защита“ на НАТО от Доналд Тръмп"}
{"url": "http://www.focus-news.net/news/2018/07/30/2551022/emsc-zemetresenie-s-magnitud-38-po-skalata-na-rihter-e-registrirano-na-teritoriyata-na-italiya.html", "text": "Земетресение с магнитуд 3.8 по скалата на Рихтер е регистрирано на територията на Сицилия, Италия, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 01:15 часа (02:15 часа българско време) на дълбочина от 89 км. Епицентърът е на 31 км от италианския град Вибо Валентия. \r\nНяма данни за жертви и материални щети.  Йонислав Дочев", "date": "2018.07.30", "title": "EMSC: Земетресение с магнитуд 3.8 по скалата на Рихтер е регистрирано на територията на Италия"}
{"url": "http://www.focus-news.net/news/2018/07/30/2551009/gazetaru-dobavete-bukvata-t-kak-turtsiya-poiska-da-se-prisaedini-kam-briks.html", "text": "Турция поиска да се присъедини към БРИКС. Въпреки, че Русия намекна за потенциално разширение на съюза, на последната среща на върха в Йоханесбург, новите членове в БРИКС решиха да не приемат никого. Въпреки това през 2019 година числото на членовете на БРИКС може да се увеличи. Потенциалът на групата не е разкрит, но клубът е „обречен“ да се разширява, а Турция е сред вероятните кандидати, смятат експерти, пише руският вестник  „Газета.ru“ . \r\nТурският президент Реджеп Тайип Ердоган, в хода на срещата на върха на БРИКС в Южна Африка, призова лидерите на страните-членки на съюза да разгледат въпроса за приемане на Турция в състава на организацията, написа турският вестник „Hurriyet“. \r\nПо данни на изданието, страните-членки на БРИКС „са приветствали топло“ предложението на президента на Турция за добавяне на буквата „Т“ към съюза. \r\n„Казах, че ако ни приемете в алианса, блокът ще се нарича БРИКСТ“, заяви Ердоган. \r\nТурският лидер подчерта и че страната му, заедно с петте страни-членки на БРИКС, е част от Г20 и поради това „бих искал от тях да предприемат необходимите стъпки, за да ни приемат и да заемем своето място в БРИКС“. \r\nКъм момента в организацията влизат пет държави: Бразилия, Русия, Индия, Китай и Южна Африка. Първите букви от имената им на английски език образуват абревиатурата БРИКС (BRICS). \r\nСрещата на върха на БРИКС се проведе на 26 и 27 юли в Йоханесбург. В хода на срещата държавните лидери подписаха Йоханесбургската декларация върху резултатите от десетте години на работа на организацията. Под документа своите подписи поставиха президентът на Русия Владимир Путин, президентът на Китай Си Дзинпин, министър-председателят на Индия Нарендра Моди, президентът на Бразилия Мишел Темер и домакинът на юбилейната среща – лидерът на Южна Африка Сирил Рамафоса. \r\nВ навечерието на срещата руският външен министър Сергей Лавров намекна за възможно разширение на БРИКС. Клубът понастоящем е концентриран в разширяването на своя глобален обхват, формирайки кръг от съмишленици и има добър потенциал за превръщането в платформа за провеждане на интеграционни процеси, отбеляза Лавров. \r\nА съветникът на руския президент Юрий Ушаков подчерта, че „лидерите на БРИКС ще обменят своите възгледи върху възможните процеси на разширение, включвайки нови участници“. \r\nВъпреки това, на въпросната среща на върха не беше включено приемането на нови членове. \r\nТака, президентът Владимир Путин по време на пресконференция след срещата на върха, отговаряйки на въпрос на „Газета.ru“ за липсата на прогрес в разширението на алианса, подчерта че кандидатите за него „са проявили готовност и желание за работа с БРИКС в пълен формат“. \r\n„Но на днешната среща в тесен кръг, всички мои колеги стигнаха до, да го кажем, желанието за сътрудничество с други страни, по никакъв начин не изключвайки разширението на БРИКС в близко време“, отбеляза Путин, добавяйки че вратите не са затворени, но въпросът „с подготовката не е разрешен и е нужно да се следи за него“. \r\nКато резултат от срещата на върха в Южна Африка, лидерите-основатели на БРИКС се договориха, че ще използват формати от типа на „БРИКС плюс“ в работата със своите партньори. \r\nС президентите на Аржентина и Турция (едни от потенциалните нови членове на БРИКС) Маурисио Макри и Реджеп Тайип Ердоган, руският президент Путин проведе двустранни срещи. \r\nКакто стана ясно след срещата между двата президента, Турция и Русия обсъждат възможността за преход към криптовалути. \r\n„По време на моето посещение (в Африка) разчетите в национални валути са станали много важна тема на преговори. Обсъдих този въпрос с лидерите на всяка страна, с която водих преговори. Между другото, вече се договорихме с Китай и Русия. Главите на нашите централни банки и финансовите ни министри също са много фокусирани върху тази тема. Ние с Русия дори обмисляме преминаването към електронни платежни средства. За аналогични мерки мислим и заедно с Индия“, заяви Ердоган. \r\nВъпросът за прием на Турция в БРИКС вероятно ще се появи при следващата среща на върха. \r\nЛидерите на страните от БРИКС се събират за следваща среща през 2019 година в Бразилия. \r\n„Русия, Индия, Китай и Южна Африка са готови да предоставят всевъзможна подкрепа на Бразилия по време на председателството ѝ на БРИКС през 2019 година и за провеждането на единадесетата среща на върха на БРИКС“, се отбелязва в декларация, подписана от страните-участнички. \r\nПотенциалът на БРИКС все още не е разкрит, уверен е програмният директор на Валдайския клуб Ярослав Лисоволик. Организацията е обречена да се разширява и най-важните кандидати са Турция и Индонезия. \r\nЕкспертът не изключва, например, страните присъединяващите се към Русия в Евразийския икономически съюз – Казахстан, Беларус, Армения и Киргизстан, да се присъединят и към БРИКС за в бъдеще.  Йонислав Дочев", "date": "2018.07.30", "title": "„Газета.ru“: Добавете буквата „Т“: как Турция поиска да се присъедини към БРИКС"}
{"url": "http://www.focus-news.net/news/2018/07/30/2551025/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Турция поиска да се присъедини към БРИКС. Въпреки, че Русия намекна за потенциално разширение на съюза, на последната среща на върха в Йоханесбург, новите членове в БРИКС решиха да не приемат никого. Въпреки това през 2019 година числото на членовете на БРИКС може да се увеличи. Потенциалът на групата не е разкрит, но клубът е „обречен“ да се разширява, а Турция е сред вероятните кандидати, смятат експерти, пише руският вестник  „Газета.ru“ . \r\nТурският президент Реджеп Тайип Ердоган, в хода на срещата на върха на БРИКС в Южна Африка, призова лидерите на страните-членки на съюза да разгледат въпроса за приемане на Турция в състава на организацията, написа турският вестник „Hurriyet“. \r\nПо данни на изданието, страните-членки на БРИКС „са приветствали топло“ предложението на президента на Турция за добавяне на буквата „Т“ към съюза. \r\n„Казах, че ако ни приемете в алианса, блокът ще се нарича БРИКСТ“, заяви Ердоган. \r\nТурският лидер подчерта и че страната му, заедно с петте страни-членки на БРИКС, е част от Г20 и поради това „бих искал от тях да предприемат необходимите стъпки, за да ни приемат и да заемем своето място в БРИКС“. \r\nКъм момента в организацията влизат пет държави: Бразилия, Русия, Индия, Китай и Южна Африка. Първите букви от имената им на английски език образуват абревиатурата БРИКС (BRICS). \r\nСрещата на върха на БРИКС се проведе на 26 и 27 юли в Йоханесбург. В хода на срещата държавните лидери подписаха Йоханесбургската декларация върху резултатите от десетте години на работа на организацията. Под документа своите подписи поставиха президентът на Русия Владимир Путин, президентът на Китай Си Дзинпин, министър-председателят на Индия Нарендра Моди, президентът на Бразилия Мишел Темер и домакинът на юбилейната среща – лидерът на Южна Африка Сирил Рамафоса. \r\nВ навечерието на срещата руският външен министър Сергей Лавров намекна за възможно разширение на БРИКС. Клубът понастоящем е концентриран в разширяването на своя глобален обхват, формирайки кръг от съмишленици и има добър потенциал за превръщането в платформа за провеждане на интеграционни процеси, отбеляза Лавров. \r\nА съветникът на руския президент Юрий Ушаков подчерта, че „лидерите на БРИКС ще обменят своите възгледи върху възможните процеси на разширение, включвайки нови участници“. \r\nВъпреки това, на въпросната среща на върха не беше включено приемането на нови членове. \r\nТака, президентът Владимир Путин по време на пресконференция след срещата на върха, отговаряйки на въпрос на „Газета.ru“ за липсата на прогрес в разширението на алианса, подчерта че кандидатите за него „са проявили готовност и желание за работа с БРИКС в пълен формат“. \r\n„Но на днешната среща в тесен кръг, всички мои колеги стигнаха до, да го кажем, желанието за сътрудничество с други страни, по никакъв начин не изключвайки разширението на БРИКС в близко време“, отбеляза Путин, добавяйки че вратите не са затворени, но въпросът „с подготовката не е разрешен и е нужно да се следи за него“. \r\nКато резултат от срещата на върха в Южна Африка, лидерите-основатели на БРИКС се договориха, че ще използват формати от типа на „БРИКС плюс“ в работата със своите партньори. \r\nС президентите на Аржентина и Турция (едни от потенциалните нови членове на БРИКС) Маурисио Макри и Реджеп Тайип Ердоган, руският президент Путин проведе двустранни срещи. \r\nКакто стана ясно след срещата между двата президента, Турция и Русия обсъждат възможността за преход към криптовалути. \r\n„По време на моето посещение (в Африка) разчетите в национални валути са станали много важна тема на преговори. Обсъдих този въпрос с лидерите на всяка страна, с която водих преговори. Между другото, вече се договорихме с Китай и Русия. Главите на нашите централни банки и финансовите ни министри също са много фокусирани върху тази тема. Ние с Русия дори обмисляме преминаването към електронни платежни средства. За аналогични мерки мислим и заедно с Индия“, заяви Ердоган. \r\nВъпросът за прием на Турция в БРИКС вероятно ще се появи при следващата среща на върха. \r\nЛидерите на страните от БРИКС се събират за следваща среща през 2019 година в Бразилия. \r\n„Русия, Индия, Китай и Южна Африка са готови да предоставят всевъзможна подкрепа на Бразилия по време на председателството ѝ на БРИКС през 2019 година и за провеждането на единадесетата среща на върха на БРИКС“, се отбелязва в декларация, подписана от страните-участнички. \r\nПотенциалът на БРИКС все още не е разкрит, уверен е програмният директор на Валдайския клуб Ярослав Лисоволик. Организацията е обречена да се разширява и най-важните кандидати са Турция и Индонезия. \r\nЕкспертът не изключва, например, страните присъединяващите се към Русия в Евразийския икономически съюз – Казахстан, Беларус, Армения и Киргизстан, да се присъединят и към БРИКС за в бъдеще. \r\n***  Франция, Испания и Португалия планират да участват активно в диверсификацията на енергийни доставки в Европа. Тези страни работят върху възможността за създаване на унифицирана енергийна система, която да осигури доставките на газ от Северна Африка. Но не само от това. Амбициозният план на Испания е да се превърне в локомотив на диверсификацията, получавайки втечнен природен газ, включително и от САЩ, пише руският вестник  „Независимая газета“ . \r\nТри европейски страни имат намерение да създадат нова унифицирана енергийна система. Най-напред става на въпрос за Франция и Испания, които, както заяви в края на миналата седмица френският президент Еманюел Макрон, разглеждат варианти за нови съвместни газопроводи. Предполага се, че към тях ще се присъедини и Португалия. \r\nКакто обяви Макрон след срещата посветена на енергетика в Лисабон, „и трите страни ще работят върху стратегия за свързване на газпроводите със страните от Магреб и Африка в по-широк смисъл. Това е важно и може да обоснове в бъдеще и други свързвания на газопроводи в Европа“, заяви Макрон, цитиран от ТАСС. \r\nНовите газопроводи в трите страни ще помогнат за отказването им от въглищните електроцентрали, поясни френският президент. Но това не е единствената цел на сътрудничеството между тях. Друг повод за обединението е, изглежда, намаляването на зависимостта на Европейския съюз от доставките на газ от Русия, чрез увеличаване на доставките на втечнен природен газ. \r\n„Португалия, Франция и Испания… подчертават значението на втечнения природен газ за диверсификацията на източниците и пътищата на доставки в ЕС с цел съкращаване на зависимостта и укрепване на енергийната безопаност“, се съобщава в декларацията, приета след преговорите в Лисабон. \r\nВ Испания съществуват осем регазификационни терминала, още един се намира в Португалия, а общо в Европа има 21. В края на краищата Испания е тази, която желае да играе водеща роля в диверсификацията на газови достави за Европа чрез доставянето на втечнен природен газ по море. \r\nЕкспертите излагат няколко версии, чрез които обясняват какво точно представлява втечненият природен газ. Например, както анализаторът за компанията „Алор“ Алексей Антонов отбелязва, през изминалата година „Катар е изпратил 77 милиона тона втечнен газ за износ, Австралия – около 57 милиона тона; и това са само първите две страни по обем на пазарно участие в износа, където доставките растат много по-бързо от търсенето“. \r\n„Ако европейските политици твърдят, че имат нужда от диверсификация на доставките на газ, те задължително говорят за САЩ. Своя частица от пазара, например, може да получи и руската „Новатек“, която вече активно развива Азия и в близкото бъдеще планира да увеличи обема на доставки към Европа по море“, счита Антонов.  \r\nИ въпреки, че експертите призовават да не се търсят американски отпечатъци в изявленията на европейците, все пак има добри причини да се обсъдят перспективите именно на американските доставки на втечнен природен газ. Към такива предположения подтикват и скорошните събития. През изминалата седмица, след срещата между президента на САЩ Доналд Тръмп и председателя на Европейската комисия Жан-Клод Юнкер, двете страни решиха да засилят партньорството си в областта на енергетиката. „ЕС ще построи още терминали за внос на втеченен природен газ от САЩ“, заяви Юнкер. „Съгласихме се да засилим стратегическото сътрудничество в областта на енергетиката“, обяви Тръмп. „Европейският съюз желае да внася повече втечнен природен газ от САЩ и той ще бъде много, много голям купувач“. \r\nКъм момента САЩ активно увеличава своето присъствие на газовия пазар. По прогноза на Администрацията за енергийна информация на министерството на енергетиката на САЩ, към 2020 година САЩ ще станат третия по големина износител на втечнен природен газ в света. \r\nКакто отбеляза в интервю за ТАСС анализаторът към Центъра за енергетика „Сколково“ Александър Собко, „ако страните се договорят за цена, то на европейския пазар в бъдеще могат да дойдат между 10 и 30 милиарда кубични метра американски втечнен газ на година, което ще се превърне в нещо като компромис: САЩ няма да се мешат в строителството на „Северен поток 2“, но ще получат малък допълнителен пазар за своя втечнен газ. „За сравнение: през 2017 година „Газпром“ е доставил близо 194 милиарда кубични метра газ. Тези обеми са несъпоставими“. \r\nСпоред Собко, при настоящите, относнително високи нефтени котировки, американският втечнен газ вече може да се конкурира по стойност с руския, цената на която е вързана към петрола. Но ако цените на петрола паднат отново, то след тях руският газ също ще падне като цена. Собко уточнява: за да се конкурират с руския газ в дългосрочен план, американците трябва да ограничат своите проекти на етап добив и втечнавяане с още 10-15 процента. \r\n***  Дипломатически източник е разкрил пред руския вестник  „Коммерсантъ“ , че визитата на президента на Южна Корея Мун Дже-ин във Владивосток на Източния икономически форум (ИИФ, 11-13 септември) ще зависи в голяма степен от това дали севернокорейския лидер Ким Чен-ун ще се съгласи. \r\nЛидерите на Япония и Китай, Шиндзо Абе и Си Дзинпин, вече приеха поканите си. Ако лидерите на двете части на Корейския полуостров също решат да участват в ИИФ, Москва ще успее за първи път в историята да събере лидерите на всички основни страни в Североизточна Азия на една и съща маса. „Коммерсантъ“ е научил как ще бъде изменен дневният ред на срещата заради това. \r\nКакто потвърди дипломатическият източник в Москва, президентът на Южна Корея Мун Дже-ин е заинтересован от участие в ИИФ. Въпреки това, крайното решение все още не е взето и ще зависи в голямата си част от отговора на севернокорейския лидер Ким Чен-ун. Ако двамата лидери се съгласят да посетят едновременно Русия, за първи път в историята, на едно мероприятие ще се срещнат главите на Русия и всички четири големи страни в Североизточна Азия: Япония, Китай, Южна и Северна Корея. Пръв за участие в мероприятието се съгласи министър-председателят на Япония Шиндзо Абе. Японският посланик в Москва Тойохиса Кодзуки обяви това през октомври 2017 година, месец след приключването на ИИФ-2017. На 19 юли тази година посланикът на Русия в Китай Андрей Денисов потвърди, че президентът Си Дзинпин е приел руската покана и „ще се превърне в основния гост на ИИФ-2018“. \r\nПоканата на Ким Чен-ун на ИИФ в Владивосток беше ясна още в края на май. Покана за посещение на Русия и среща с руския президент Владимир Путин беше предадена на севернокорейския лидер от руския външен министър Сергей Лавров, който посети Пхенян на 31 май. На 5 юли, президентският съветник на Путин по външна политика, Юрий Ушаков, заяви че Ким все още не е откликнал на поканата, но сътрудниците на „Коммерсантъ“ в Москва са изразили висока степен на увереност, че визитата ще се проведе. Към момента, лидерът на Северна Корея Ким Чен-ун вече се е срещнал с всички лидери на държави, традиционно въвлечени в проблемите на Корейския полуостров (Китай, САЩ, Южна Корея), с изключение на лидерите на Русия и Япония. Това е празнина, според него, която Ким желае да запълни. \r\nПрисъствието на лидерите от четирите източноазиатски страни във Владивосток ще повиши рязко престижа на ИИФ, твърди Иван Зуенко, научен сътрудник към Центъра за азиатско-тихоокеански изследвания. „Разбира се, на първа подобна среща е малко вероятно да се постигнат каквито и да е реални двустранни споразумения. Но сама по себе си подобна среща може да помогне за постигането на конкретни резултати на по-късен етап, които да са на двустранна основа“, заяви той пред „Коммерсантъ“. \r\nЗа тенденцията, че сигурността в Азия ще бъде ключова за Русия в предстоящата година, говори и фактът, че в Кремъл през тази година за пръв път се заговори сериозно за въпроса за посещението на Владимир Путин на Източноазиатската среща на върха през ноември в Сингапур. \r\nТова събитие, което се провежда от 2005 година, е посветено на обсъждането на проблемите на сигурността в Азиатския регион и по принцип привлича лидерите на САЩ, Китай и Югоизточните азиатски държави. Руският президент никога не е участвал в тази среща на върха. Въпреки факта, че финалното решение за пътуването до Сингапур не е прието, според източници на „Коммерсантъ“ в Москва, шансовете за визита на руския президент този път са много високи. \r\n***", "date": "2018.07.30", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/07/30/2551019/the-daily-express-es-se-opitva-da-izmami-velikobritaniya-v-pregovorite-za-brekzit-zayavi-mateo-salvini.html", "text": "Един от най-влиятелните политици в Италия, вътрешният министър Матео Салвини, в неделя обвини Европейския съюз за това, че „няма добра воля“ в преговорите за Брекзит и отвори вратата за двустранни преговори с британския премиер Тереза Мей, пише британският вестник  The Daily Express . \r\nСалвини, който е и вицепремиер на Италия, заяви пред „The Sunday Times“, че ЕС се опитва да „измами“ Великобритания извън добро споразумение. \r\nТой окуражи Тереза Мей да заеме по-твърда позиция в преговорите за Брекзит. „Моят опит в Европейския парламент ми казва, че или ти се налагаш или те те мамят“, заяви Салвини. \r\nСпоред него британският премиер трябва да бъде готов да си тръгне от Брюкселския блок без споразумение. „Само заради някои принципи не е нужно да си гъвкав и не трябва да отстъпваш“, поясни той. \r\nИталианският вицепремиер обвини Брюксел за това, че се самообслужва и че няма „никаква обективност“ в преговорите. „Няма обективност или добра воля от Европейската страна“, смята той. \r\nСалвини похвали решението на Великобритания за излизане от ЕС и избора на бившето правителство за провеждане на референдума. „Надявам се преговорите да завършат добре за Великобритания, за да служат като пример на хората, качващи се на върха в ЕС. Помня етапа на референдума като пример за участие и свобода“, добави той. \r\nЛидерът на „Лига“ заяви, че Италия ще бъде приятел на Великобритания в преговорите и че той „със сигурност“ желае Острова да излезе с добро споразумение. „Надявам се това да бъде възможност за британците“, каза още той.  Йонислав Дочев", "date": "2018.07.30", "title": "The Daily Express: ЕС се опитва да „измами“ Великобритания в преговорите за Брекзит, заяви Матео Салвини"}
{"url": "http://www.focus-news.net/news/2018/07/30/2551021/reuters-noviyat-vanshen-ministar-na-velikobritaniya-pristigna-v-kitay-za-parvata-si-otvadmorska-vizita.html", "text": "Британският министър на външните работи Джереми Хънт ще се срещне с китайския си колега в Пекин в понеделник, за да обсъди сътрудничеството между двете страни по време на първата си голяма отвъдморска визита, откакто замени бившия външен министър Борис Джонсън по-рано през този месец, предава  Reuters . \r\nХънт и Ван И, китайският външен министър, се очаква да обсъдят въпросите за свободната търговия, налагането на санкции върху Северна Корея и как Великобритания и Китай могат да работят заедно върху глобалните предизвикателства като климатичните промени, заявиха от британския „Форин офис“. \r\nГоворейки преди визитата, Хънт заяви че докато Великобритания излиза от Европейския съюз, тя е ангажирана към задълбочаване на партньорството си с Китай. \r\n„Британско-китайският стратегически диалог е важна възможност за засилване на нашето сътрудничество върху споделените предизвикателства в международните дела, вариращи от глобалната свободна търговия до неразпространението на ядрени оръжия и промените в околната среда, при Глобалното партньорство между Великобритания и Китай и „златната епоха“ за британско-китайските отношения“, заяви Хънт.  Йонислав Дочев", "date": "2018.07.30", "title": "Reuters: Новият външен министър на Великобритания пристигна в Китай за първата си отвъдморска визита"}
{"url": "http://www.focus-news.net/news/2018/07/30/2551350/makfaks-makedoniya-vmro-dpmne-se-samnyava-v-manipulatsii-na-referenduma.html", "text": "Депутатите от основната македонска опозиционна партия ВМРО-ДПМНЕ се оплакаха, че са видели проекторешението за провеждането на референдума за името, представен от управляващите партии едва десет минути преди парламентарното заседание. От там изразиха опасения за възможни манипулации на референдума, предава   „Макфакс“. \r\n\"Заев и парламентарното мнозинство призовават да ги подкрепяме, без да се консултират с опозицията. Да бъдем ясни -  ВМРО-ДПМНЕ дава подкрепа за интеграцията на Македония в ЕС и НАТО, но това показва, че референдумът ще се тълкува както пожелаят, защото се предлага той да бъде консултативен“, заяви Никола Мичевски от ВМРО-ДПМНЕ. \r\nИнициативата бе представена по-рано от депутатите от СДСМ, ДСИ и „Беса“. В проекторешението се предлага допитването да се проведе на 30 септември, да бъде консултативно и въпросът му да бъде: „Съгласни ли сте за членство в ЕС и НАТО и приемане на Договора между Република Македония и Република Гърция?“  Виктор Турмаков", "date": "2018.07.30", "title": "„Макфакс“ (Македония): ВМРО-ДПМНЕ се съмнява в манипулации на референдума"}
{"url": "http://www.focus-news.net/news/2018/07/30/2551029/pregled-na-mezhdunarodnite-novini-do-6-chasa-agentsiya-fokus.html", "text": "Сдърпването между Турция и САЩ заради задържания американския свещеник Андрю Брънсън и заплахите за налагане на санкции, идващи от Вашингтон, „няма да сплашат Турция“, заяви президентът на страната Реджеп Тайип Ердоган, цитиран от електронното издание на турския вестник  Hurriyet . \r\n„Вие (САЩ) не може да накарате Турция да отстъпи чрез санкции“, заяви Ердоган пред журналисти в Замбия, преди да се завърне в Анкара, визирайки изявленията на президента на САЩ Доналд Тръмп, неговия вицепрезидент Майк Пенс и американското министерство на отбраната. \r\nПоследните изявления от Вашингтон се изразяват в „психологическа война“, според турския президент. „По мое мнение, това всичко е (част от) психологическа война“, заяви той. \r\nНа 26 юли Тръмп и Пенс заплашиха Турция със „санкции“, ако Брънсън не бъде освободен. \r\nВъпреки силните думи от двете страни, министърът на отбраната на САЩ Джеймс Матис заяви на 27 юли, че двете армии остават „в добри отношения“, визирайки съвместните патрулиращи дейности в северния сирийски град Манбидж. \r\nАмериканският Конгрес подготвя проектозакон, който би блокирал трансфера на изтребители Ф-35 към Турция, освен ако Анкара не освободи затворените американски граждани и служители и не отмени покупката на противовъздушните отбранителни системи С-400 от Русия. \r\nЕрдоган заяви, че Турция може да се обърне към международен арбитраж, ако продажбата на Ф-35 към Анкара бъде блокирана. „Ако се стигне до там, има алтернативи. Ще продължим с търпение. Но не трябва да бъде забравяно, че не живеем в свят без алтернативи“, заяви той. \r\nЗапитан за информациите, че може да бъде сключена предполагаема сделка между Турция и САЩ за освобождаването на турската гражданка Ебру Йозкан от израелски затвор в замяна на освобождаването на Брънсън, Ердоган заяви, че Турция „никога не е направила Брънсън обект на пазарене“. \r\n„Ебру вече беше освободена, но нейният паспорт бе иззет. Казахме ѝ „да отиде до посолството и да остане там“. Те не позволиха на Ебру да напусне Израел“, поясни Ердоган. \r\n„Казахме на американците, че може да помогнат на Ебру, която беше освободена и не е виновна, и да подпомогнат нейното завръщане в Турция, като ѝ върнат паспорта. Но никога не сме им казвали, че в замяна ще им дадем Брънсън“, добави турският президент. \r\n***  След сутрешното изричане на клетвата от новите членове на Държавната избирателна комисия (ДИК) в понеделник, ще се проведе пленарно заседание, на което депутатите ще гласуват за свикване на референдум за промяна на името на Република Северна Македония с отваряне на вратите за членство в Европейския съюз и НАТО, пише скопското електронно издание  „МКД“ . \r\nПравителственото мнозинство е решено да вземе решение за провеждане на референдум на 30 септември. Около 70 депутати, заедно с някои депутати от опозиционната коалиция, са се подписали на предложението за свикване на референдум. \r\nЗасега няма информации дали депутатите на ВМРО-ДПМНЕ ще гласуват за провеждането на референдум. Ръководството на партията заяви, че посоченият въпрос за референдума от премиера Зоран Заев е двусмислен и неточен. \r\nВъпреки информациите, че в неделя председателите на СДСМ и ВМРО-ДПМНЕ, Зоран Заев и Християн Мицковски, са провели няколко телефонни разговора, все още няма споразумение за промяна на въпроса за референдума. \r\nНа 18 юли Заев заяви, че е възможно въпросът за референдума да гласи: „Дали сте за членство в Европейския съюз и НАТО с приемане на договора за името между Македония и Гърция?“ \r\nВ хода на неделния ден и след телефонните разговори между Заев и Мицковски се очакваше да има някаква промяна във връзка с въпроса за референдума. Но засега тези разговори не са донеси никакви резултати. \r\nСъгласно закона, референдум на държавно ниво се свиква от парламента на Република Македония, по собствена инициатива или по предложение на най-малко 150 000 граждани. Предложението за свикване на референдум на държавно ниво с обяснение се предоставя до председателя на парламента, който е длъжен в срок от 30 дни от представянето на предложението да насрочи заседание и да обяви референдум. Решението след това се обявява в Държавен вестник. От деня на обявяването до провеждането на референдума трябва да са минали най-малко 60 дена и не повече от 90 дена. \r\nВ понеделник и ДИК ще проведе първото си заседание в нов състав. След решението на парламента, ДИК трябва веднага да започне с подготовката за провеждане на референдум. \r\nНовият председател на комисията Оливер Дерковски заяви пред Македонската информационна агенция (МИА), че референдумът за името ще бъде организиран съгласно законите и конституцията. \r\nПремиерът Зоран Заев наскоро заяви, че с или без опозицията, референдумът трябва да бъде свикан и проведен. \r\nОт опозиционната ВМРО-ДПМНЕ заявиха, че въпросът за референдума трябва да бъде точен, недвусмислен и че с вмъкването на ЕС и НАТО във въпроса се извършва очевидна манипулация. Не е ясно дали ВМРО-ДПМНЕ ще призове своите членове да бойкотират референдума. Не се знае и дали депутатите на опозиционната партия ще участват на сесията в понеделник за свикване на референдума. \r\n***  Валутата на Иран достигна ново рекордно ниско ниво в неделя, преминавайки границата от 100 000 риала за един щатски долар, докато иранските граждани се готвят за 7 август, когато Вашингтон се кани да наложи нова партида от икономически санкции върху Техеран, предава  Reuters . \r\nПрез месец май САЩ се изтеглиха от ядреното споразумение с Иран, според което международните санкции бяха отменени в замяна на прекратяване на ядрената програма на Техеран. \r\nВашингтон реши да наложи отново санкции след изтеглянето си, обвинявайки Иран в представляването на заплаха за сигурността. САЩ казаха на останалите страни, че трябва да прекратят вноса си на ирански петрол от 4 ноември или да се изправят пред финансови последствия. \r\nВ неделя иранският риал падна до 112 000 за един щатски долар на неофициалния пазар от около 97 500 риала  за един щатски долар в събота, според уебсайт, специализиращ в обмяната на чуждестранни валути. Други такива сайтове обявиха, че щатският долар се обменя за между 108 500 и 116 000 риала. \r\nИранската валута загуби около половината си стойност от април месец насам заради слабата икономика, финансовите трудности в местните банки и сериозното търсене на долари сред иранските граждани, които се опасяват от ефектите на санкциите. \r\nЦентралната банка в страната обвини „враговете“ за девалвирането на валутата и сериозното покачване на цените на златните монети. Съдебната система обяви, че 29 души са били арестувани с обвинения, които могат да им донесат смъртно наказание. \r\n„Последните развития в чуждестранната обмяна и пазарите на злато са до голяма степен причинени заради конспирация от враговете ни, с цел да се изострят икономическите проблеми и да се причини публична тревога“, обявиха от централната банка в изявление, прочетено по държавната телевизия. \r\nОсвен падането на валутата, очакваното завръщане на санкциите предизвика протести по улиците, включително и от базарни търговци, които обикновено са лоялни към ислямистките управници. \r\nНа 7 август се очаква Вашингтон да наложи отново санкции върху иранските покупки на щатски долари, търговия му в злато и ценни метали и търговските дейности с метали, въглища и индустриален софтуер. \r\nСанкции ще бъде наложени и върху вноса в САЩ на ирански килими и хранителни продукти, както и върху определени, свързани с тях, финансови транзакции. \r\n***  Визита на президента на Русия Владимир Путин в Хърватия може да бъде от полза на целия регион на Югоизточна Европа, а в Загреб очакват с нетърпение руския лидер, заяви президентът на страната Колинда Грабар-Китарович в интервю за руския вестник „Коммерсанть“, публикувано в неделя вечер, предава  ТАСС . \r\n„Много се надявам на това! Поканих го, когато бях в Сочи през миналата година и повторих поканата си в Москва. Това би било първата държавната визита на руски президент в Загреб и мисля, че сега е времето за това“, заяви тя. \r\n„Очакваме с нетърпение Владимир Путин и отношението на хърватите в Русия можеше да бъде видяно по време на Световното първенство. Мисля, че нашите разговори може да бъдат от полза не само за Русия и Хърватия, но и за целия регион на Югоизточна Европа“, поясни Грабар-Китарович. \r\nНа въпрос за дата на възможната визита, тя отбеляза, че това зависи от графика на двамата лидери. „Но както казах на президента Путин, когато бъде удобно за него“, добави хърватският президент. \r\n***  Министърът на външните работи на Украйна Павло Климкин в своя профил в социалната мрежа „Туитър“ нарече Русия „слаба“, коментирайки решението на Съвета на федерацията (Горната камара на руската Дума) да одобри закон за празнуването на 19 април като Ден на приемането на Крим в Руската империя, предава  РИА Новости . \r\nПо думите на Климкин Москва „се изплюва върху декларациите на редица цивилизовани страни“. \r\n„С вчерашното нападение над Крим Русия демонстрира своята слабост и се изплю върху декларациите на редица цивилизовани страни. Жалък ход: ровенето в историята, за да се намери оправдание на днешните престъпления. Русия търси аргументи в миналото, а цивилизованият свят – в международното право“, написа украинският външен министър в „Туитър“. \r\n***  Влиятелният американски сенатор Линдзи Греъм (републиканец, от щата Южна Каролина) заяви в неделя, че санкциите, които САЩ налагат над Русия, не работят и в тази връзка той подкрепя въвеждането на допълнителни санкции против Москва, предава  ТАСС . \r\nОтговаряйки на въпрос на телевизионния канал „Fox News“, за това дали подкрепя въвеждането на допълнителни санкции срещу Русия, Греъм заяви: „На сто процента“. Както поясни сенаторът, той „отдава нужното“ на президента на САЩ Доналд Тръмп, който по негово мнение е „по-твърд към Русия“ от предшественика си Барак Обама. „Но това не работи“, заяви Греъм, според когото Москва „все още се опитва да влияе“ върху изборния процес в САЩ. \r\nТой е доволен, че Тръмп е провел в петък съвещание на Съвета за национална сигурност в Белия дом, на което са били обсъждани мерки за гарантиране на сигурността на предстоящите през ноември избори за Конгрес в САЩ. По думите му, Тръмп е инструктирал по време на срещата „да се усили защитата от Русия и други играчи в електоралната инфраструктура“ на САЩ. \r\n***  Британският министър на външните работи Джереми Хънт ще се срещне с китайския си колега в Пекин в понеделник, за да обсъди сътрудничеството между двете страни по време на първата си голяма отвъдморска визита, откакто замени бившия външен министър Борис Джонсън по-рано през този месец, предава  Reuters . \r\nХънт и Ван И, китайският външен министър, се очаква да обсъдят въпросите за свободната търговия, налагането на санкции върху Северна Корея и как Великобритания и Китай могат да работят заедно върху глобалните предизвикателства като климатичните промени, заявиха от британския „Форин офис“. \r\nГоворейки преди визитата, Хънт заяви че докато Великобритания излиза от Европейския съюз, тя е ангажирана към задълбочаване на партньорството си с Китай. \r\n„Британско-китайският стратегически диалог е важна възможност за засилване на нашето сътрудничество върху споделените предизвикателства в международните дела, вариращи от глобалната свободна търговия до неразпространението на ядрени оръжия и промените в околната среда, при Глобалното партньорство между Великобритания и Китай и „златната епоха“ за британско-китайските отношения“, заяви Хънт. \r\n***  Американският сенатор Джон Маккейн реши да попречи законодателно на президента на САЩ Доналд Тръмп да изтегли страната от НАТО, предава  РИА Новости . \r\nОтбелязва се, че Маккейн, заедно с няколко други депутати, са представили за разглеждане законопроект, който би направил невъзможно излизането на САЩ от НАТО без одобрение на Сената. \r\nСпоред него, Тръмп не се е отнесъл добре със съюзниците на САЩ в НАТО, заради което в американското правителство „възникна съмнение за привързаността на САЩ към Северноатлантическия алианс. \r\nМаккейн смята, че съюзниците в НАТО в продължение на 70 години са направили жертви в името на „демократичния мир, основан на безопасност, права на човека и върховенство на закона.“ Той дори добави, че именно НАТО е направило САЩ толкова успешна и безопасна страна. \r\n***", "date": "2018.07.30", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/07/30/2551027/sputnik-izrael-shte-deportira-dvama-italianski-artisti-zaradi-grafiti-varhu-razdelitelna-stena-na-zapadniya-bryag.html", "text": "Израелски власти ще депортират двама италиански артисти, които са нарисували портрет на палестинско момиче върху разделителна стена близо до град Бетлехем на Западния бряг, съобщиха от пресслужбата на израелската полиция, предава  Sputnik . \r\nАртистите са били арестувани от Израел в събота, \r\n„Като резултат от разследването, извършено от граничната полиция, случаят с италианците беше прехвърлен към миграционните власти, където е било решено по време на изслушвания да бъдат лишени от пълномощно да останат в Израел и са им били дадени 72 часа да напуснат страната“, заявиха от пресслужбата. \r\nИталианците са изрисували гигантски стенопис на палестинската тийнейджърка Ахед Тамими, която е прекарала осем месеца в ареста, след като е ударила израелски войник. Тя беше освободена в неделя.  Йонислав Дочев", "date": "2018.07.30", "title": "Sputnik: Израел ще депортира двама италиански артисти заради графити върху разделителна стена на Западния бряг"}
{"url": "http://www.focus-news.net/news/2018/07/30/2551026/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Бившият британски външен министър Борис Джонсън в материал за британския вестник   The Telegraph   коментира антисемитския скандал около Лейбъристката партия и нейния лидер Джереми Корбин. Агенция „Фокус“ представя материала без редакторска намеса. \r\nАнтисемитизмът е като вирус. Той може да се разпростре бързо сред населението. Историята на континентална Европа показва, че едни по принцип мили и рационални хора, могат да бъдат окуражени да започнат да декламират омразни предразсъдъци. \r\nДори в тази страна сме виждали епизоди през последните 1 000 години, когато този вирус е вилнял сред обществото, с катастрофални резултати; също така сме виждали как този вирус може да стане латентен впоследствие. Спорите на омразата могат да чакат под дъските на пода. Тогава изведнъж, в един ден, заразата може да пламне – не но спонатно, не и без помощ. \r\nКогато антисемитизмът хване кормилото, това е защото този вирус е бил улеснен от глупостта или опортюнизма на политиците. Когато погледнете случващото се в Лейбъристката партия днес – истинската уплаха и нещастие на депутата Маргарет Ходж – ясно е че нещо се е объркало жестоко. \r\nПрез изминалата седмица всички три основни еврейски вестници изчистиха първите си страници за съвместно редакторско твърдение, че Джереми Корби представлява „екзистенциална заплаха“ за еврейската общност във Великобритания. Най-малко имаше огромна криза на доверието; и не е изненадващо. \r\nМоже да откриете лейбъристки съветници – членове на основната опозиционна партия в тази страна – да споделят неща в социалните мрежи за пиене на кръв и убиване на бебета, които правилно принадлежат към погромите на Средните векове. Отидете на страниците в социалните мрежи на тези забранени съветници и ще откриете отричане на Холокоста и други подли лъжи. \r\nКак може някой да разпространява подобно нещо? Има възмущение, объркване и болка; и сред всичко това имаме лидер на Лейбъристката партия, който е толкова твърдоглав, че отказва да прекрати фурора по начина, по който всички го призовават – а именно е да приеме дефиницията на антисемитизъм, която е приета от полицията, следствените служби, съдебната система и 130 местни съвета. \r\nОпределено има нещо в Международния алианс за възпоменание на Холокоста (МАВХ), което е заседнало в гърлото на Корбин. Какво е то? \r\nИзглежда невероятно, че Корбин наистина оспорва техните примери за антисемитско поведение. Накратко МАВХ твърдят, че би било болезнено и антисемитско да се твърди, че държавата Израел е „расистка“; или да се чертаят сравнения между израелската политика и нацистка Германия. Според Корбин изричането и на двете трябва да бъде приемливо. \r\nЛесно е да се види защо е обидил толкова много еврейски хора. Разбира се, че е легитимно, и от моя гледна точка напълно редно, да се критикуват и израелското правителство, и израелската политика. Великобритания беше свирепа в своето денонсиране на незаконните заселвания, на унищоженията в Бедуинските села и палестинските домове, както и при наемането на невъоръжени протестиращи в Газа. \r\nВеликобритания остава начело сред тези, които призовават за двудържавно решение, и наистина Великобритания е все по-разтревожена, че перспективите за това решение намаляват. Ние бяхме словоохотливи в излагането на тези точки, както в публичното пространство, така и на лично, до всички от Бенямин Нетаняху надолу. Ние си запазваме правото да критикуваме израелското поведение и политика, и не мисля че има нещо дори малко антисемитско в подобни критики. \r\nНо Корбин прекрачва линията. Той вярва, че трябва да е напълно правилно да се твърди, че Израел е „расистка страна“ – че ционизмът е равен на расизъм – и правейки това той целенасочено или несъзнателно легитимира сравнително отвратителна линия на нападения върху милионите евреи които, повече или по-малко, се свързват с Израел. \r\nДа наречеш някого расист днес е почти върхвоната обида. Да кажеш, че страната, която обичат и на която се възхищават, е наследствено расистка, и може да бъде правилно сравнена с нацистка Германия – това е трудно и тежко нещо. За тези еврейски хора, които до някаква степен се идентифицират с Израел – по-голямата част от тях – това удря по идентичността им; и, разбира се, може да се почувства като антисемитизъм. \r\nТова беше причината някои лейбъристки депутати да се почувстват толкова разтревожени и обидени и те се чудят, имайки предвид гнева който той причини, защо изобщо Корбин продължава с този подход. \r\nИзглежда отговорът е, че той наистина вярва в това. Като Джон МакДонъл и Шеймъс Милне, неговите най-близки сътрудници, той наистина вярва че Западът е отговорен за неволите на целия Близък Изток; и поне при случая на Шеймъс Милне, главният идеолог на Корбин, те виждат самото съществуване на Израел като трагедия, която е трябвало да бъде избегната. \r\nНаистина, коренът на проблема за Корбин е, че ако беше приел дефиницията на МАВХ за антисемитизтъм, тогава Милне щеше незабавно да е подал оставката си от Лейбъристката партия, тъй като той беше писал, че Израел е расистка страна. \r\nВ интерес на истината, аз мисля че създаването на държавата Израел – домът на еврейските хора, след хилядолетия на преследвания – е едно от великите постижения на 20-ия век. Никой не може да отрече страданията на палестинците и никой не може да каже, че Израел е напълно невинен в отношението си към тях. Но да вярваш – както изглежда го прави Корбин – че през 2018 година, съществуването на държавата Израел е единственото огромно препятствие към мира и прогреса в Близкия изток: е, това твърдение е смешно. \r\nТой игнорира подривното поведение на Иран – всъщност, той се появява по иранската държавна телевизия, или поне го правеше в продължение на години, и взимаше добри пари за това. Той споделя платформи с някои от фанатичните, женомразещи, хомофобски ислямистки екстремисти, които причиниха терор и окуражиха катастрофалната радикализация на толкова млади мъже. \r\nВ инфантилното си желание да обвини Запада, той не може да види истинските съучастници на настоящите безредици и насилие в региона. С провала му да приеме нещо, което би трябвало да е доста прост и елементарен език върху антисемитизма, той всъщност подсирвка на всички тези, които искат да вярват че проблемите на света могат да бъдат приписани на конспирацията за Израел/Запада/банкерите. \r\nИ най-голямата трагедия на всичко това е, че той не прави нищо, за да спре вируса на антисемитизма. Той може да е почти на 70, но трябва да порасне. Стига толкова. \r\n***  Един от най-влиятелните политици в Италия, вътрешният министър Матео Салвини, в неделя обвини Европейския съюз за това, че „няма добра воля“ в преговорите за Брекзит и отвори вратата за двустранни преговори с британския премиер Тереза Мей, пише британският вестник  The Daily Express . \r\nСалвини, който е и вицепремиер на Италия, заяви пред „The Sunday Times“, че ЕС се опитва да „измами“ Великобритания извън добро споразумение. \r\nТой окуражи Тереза Мей да заеме по-твърда позиция в преговорите за Брекзит. „Моят опит в Европейския парламент ми казва, че или ти се налагаш или те те мамят“, заяви Салвини. \r\nСпоред него британският премиер трябва да бъде готов да си тръгне от Брюкселския блок без споразумение. „Само заради някои принципи не е нужно да си гъвкав и не трябва да отстъпваш“, поясни той. \r\nИталианският вицепремиер обвини Брюксел за това, че се самообслужва и че няма „никаква обективност“ в преговорите. „Няма обективност или добра воля от Европейската страна“, смята той. \r\nСалвини похвали решението на Великобритания за излизане от ЕС и избора на бившето правителство за провеждане на референдума. „Надявам се преговорите да завършат добре за Великобритания, за да служат като пример на хората, качващи се на върха в ЕС. Помня етапа на референдума като пример за участие и свобода“, добави той. \r\nЛидерът на „Лига“ заяви, че Италия ще бъде приятел на Великобритания в преговорите и че той „със сигурност“ желае Острова да излезе с добро споразумение. „Надявам се това да бъде възможност за британците“, каза още той. \r\n***  Повече от 1.4 милиона млади хора ще имат право да гласуват в евентуален нов референдум в сравнение с референдума за Брекзит от 2016 година, предизвиквайки въпроси за възможното въздействие на тази нова кохорта от гласоподаватели, пише британският вестник  The Independent . \r\nАнализ на статистиките от преброяването на населението разкрива, че групата, която е достигнала нужната възраст за гласуване от референдума за излизане от Европейския съюз насам, вече надминава като брой предимството от 1.26 милиона на гласувалите за излизане пред тези гласували за оставане. \r\nПроевропейски членове на парламента се запитаха дали тази демографска промяна няма да може да „обърне везните“ в един нов референдум, покрай увеличаващата се спекулация за възможността плановете на британския премиер Тереза Мей да доведат Великобритания до излизане от ЕС без споразумение. \r\nАнкетите в общи линии се съгласяват, че между 70 и 75 процента от гласоподавателите под 25-годишна възраст са избрали опцията за оставане в ЕС през 2016 година. „YouGov“ поставя тази цифра на 71 процента, докато бившият донор на Консервативната партия Лорд (Майкъл) Ашкрофт я поставя на 73 процента. \r\nПоследните проучвания разкриват също, че 70 процента от студентите смятат че ще бъдат по-зле след Брекзит, докато 67 процента биха подкрепили още един референдум. \r\nЛидерът на либералдемократичната партия Сър Винс Кейбъл заяви: „Референдумът преди две години беше повлиян от отказа на Консерваторите да позволят гласуването на 16 и 17-годишните. Имайки предвид, че тяхното поколение ще бъде най-засегнато от Брекзит, това беше грешно. Това, което е поразяващо, е че на милион и половина им беше отказано да гласуват, защото са били навършили 18 през юни 2016. Знаем от разбивката на референдума, че голяма част от тези млади хора щяха да гласуват за оставане в ЕС, почти в противоположната посока на възрастните хора. Този демографски обрат показва защо е важно те да имат възможността да имат своя глас върху каквото и да е хаотично споразумение на Консерваторите с опцията за изход от Брекзит“. \r\nНо уважаваният експерт по социологически проучвания Сър Джон Къртис предупреди, че демографският обрат не би преобърнал баланса на референдума към оставане до 2022 година, ако изходът остане на подобни нива и гласоподавателите не променят мнението си. \r\nВъпреки това, има и други замесени фактори, като тези които не гласуваха през 2016 година, които е незначително по-вероятно да подкрепят оставането, заяви Къртис. \r\n***", "date": "2018.07.30", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/07/30/2551030/reuters-spasitelni-ekipi-se-opitvat-da-dostignat-do-stotitsi-dushi-zasednali-na-indoneziyskiya-ostrov-lombok.html", "text": "Към понеделник се правят усилени опити да се спасят стотици катерачи в планината Ринджани на индонезийския остров Ломбок, ден след като силно земетресение с магнитуд 6.4 по скалата на Рихтер разтресе популярната туристическа дестинация, предава  Reuters , като се позовава на информацията на представител на бедствена агенция. \r\n„Последната информация от екипите на място е, че днес всички семейства заседнали в планината Ринджани, ще бъдат евакуирани през пътя Сембалун“, заяви Асдиянто, представител на Агенция за подпомагане при бедствия „Северен Ломбок“. \r\n„Ситуацията е поета от мениджърския екип от националния парк на планина Ринджани“, допълни представителят.  Йонислав Дочев", "date": "2018.07.30", "title": "Reuters: Спасителни екипи се опитват да достигнат до „стотици“ души заседнали на индонезийския остров Ломбок"}
{"url": "http://www.focus-news.net/news/2018/07/30/2551031/voa-bivshiyat-prezident-na-zimbabve-robart-mugabe-se-otreche-ot-partiyata-koyato-sazdade-den-predi-izborite-v-stranata.html", "text": "Бившият президент на Зимбабве Робърт Мугабе в неделя нападна политическата партия, която той създаде, заявявайки че не може да гласува за управляващата „Африкански национален съюз на Зимбабве – Патриотичен фронт“ (ЗАНУ-ПФ) по време на изборите в понеделник, предава  Voice of America . \r\nТова са първите избори от 38 години насам, без Мугабе начело на „ЗАНУ-ПФ“. 94-годишният бивш президент се отказа през ноември след натиск от армията на страната. Неговият дългогодишен заместник, 75-годишният Емерсон Мнангагва, пое властта и сега е кандидат за президент. \r\n„Не мога да гласувам за тези, които ме измъчваха“, заяви Мугабе, който покани журналисти в своето имение в богат квартал на столицата Хараре. Той говори повече от два часа. \r\nЗапитан директно кой би избрал по време на изборите в понеделник, той се поколеба. Въпреки, че 23 кандидати бяха регистрирани в надпреварата за президент, изборите реално се сведоха до съревнование между двама. Мнангагва е изправен пред сериозно съперничество от новия лидер на най-голямата опозиционна партия, 40-годишният Нелсън Чамиса. \r\n„Не мога да гласувам за ЗАНУ-ПФ“, заяви Мугабе. „Не мога да гласувам за тези, които ме докараха до сегашното ми състояние. \r\nБившият президент се отрече пряко и косвено от партията си и новия ѝ лидер, заявявайки, че „това беше същински преврат“, който го е свалил от власт. Той се оплака от отношението към него през последните седем месеца, заявявайки че членове на семейството му са били тормозени и заплашвани, същевременно оплаквайки се че правителствената му пенсия е била на стойност 460 000 долара и две къщи. \r\nМугабе изрази надежда, че изборите ще донесат нов ден за Зимбабве. „През цялото това време се надявах на завръщане, нашето завръщане към конституционализма, нашето завръщане към законността, нашето завръщане към свободата на нашия народ, среда в която нашите хора ще бъдат свободни“, обяви бившият президент.  Йонислав Дочев", "date": "2018.07.30", "title": "VOA: Бившият президент на Зимбабве Робърт Мугабе се отрече от партията, която създаде, ден преди изборите в страната"}
{"url": "http://www.focus-news.net/news/2018/07/30/2551028/goryaha-tsarskite-konyushni-obzor.html", "text": "Пожар възникна в сградата на бившите царски конюшни, намираща се на столичните булеварди „Княз Аледксандър Дондуков“ и „Васил Левски“. Сигналът бе подаден малко след 03.00 часа в неделя сутринта. Незабавно на място бяха изпратени четири специализирани автомобила и 30 пожарникари, които са се борили с огъня около три часа и към 06.30 часа пожарът вече е напълно погасен. Огънят е обхванал около 2000 кв.м. покривна конструкция, но при пожара няма пострадали хора или засегнати други сгради. Кметът на столичния район „Оборище” Васил Цолов обясни, че са пострадали сградите от вътрешната част на комплекса, както и тези, които са към улица „Панайот Волов”, има и паднали покриви. Той посочи, че още в понеделник ще започне процедура по обезопасяването на сградата. Около 21.00 часа в неделя комисар Тошко Бързилов, началник на Националния оперативен център на ГД „Пожарна безопасност и защита на населението, съобщи за Агенция „Фокус“, че екип на пожарната продължава да доизгасява отделни огнища на пожара в „Царските конюшни“, но няма нови разгорели се. От Столична община уточниха, че на място има дежурен екип на пожарната, защото над обекта все още се образува пушек заради тлеещите огнища. \r\nСтоличният кмет Йорданка Фандъкова сформира експертна комисия, която да направи оценка на щетите на пострадалата от пожара сграда и да задължи собственика да я възстанови в автентичния ѝ вид. От общината припомниха, че приетият през 2015 г. Подробен устройствен план за местност „Център - Зона А” запазва сградите на Царските конюшни. При изработването на плана Столична община е установила, че сградите притежават високи исторически качества и въпреки, че нямат статут на паметник на културата, с плана е предвидено запазването им.  В него е записано, че не се допуска пристрояване, надстрояване и ново строителство, като единствено допустими са дейности по консервация и реставрация на сградите в комплекса. Това е причината главният архитект на Столична община през май 2017 г. да откаже издаването на виза за високо строителство, поискано от собственика. През февруари тази година кметът на София е поискала от Министерство на културата сградите на Царските конюшни да бъдат обявени за паметник на културата с най-високата степен на защита „от национално значение”.  Със същото писмо е поискан статут и за къща на ул. „Хан Крум”, както и възстановяване на свален статут на още три сгради - на ул. „Шести септември”, на бул. „Васил Левски” и на бул. „Цариградско шосе”. \r\nКомплексът е бил използван за конюшни по времето на цар Фердинанд. Там в момента се помещава катедрата по приложни изкуства на Националната художествена академия. \r\nПрез 2016 г. стана ясно, че имотът в центъра на София, който е с площ от близо 7.5 дка, е бил продаден за 90 лв./кв. м., като общата цена е 658 870.90 лв. без ДДС. Той е бил разделен на три части, за да се намали продажната стойност на всяка от тях и така да се избегне и задължението продажбата на държавен имот за над 500 000 лева да става с решение на Министерския съвет. Купувач на мястото е \"Евротрансбилд\" ЕООД на Янко Иванов. От прокуратурата повдигнаха обвинения на областния управител на София Веселин Пенев, който подаде оставка заради случая. В момента в Софийския градски съд има наказателно дело, свързано с царските конюшни, по което са подсъдими две лица – вече бившият областен управител Веселин Пенев и лицензираният оценител Юлия Димитрова-Цекова Пенев е предаден на съд за няколко престъпления - сключване на неизгодна сделка, с което е нанесъл щета за над 10 млн. лв., и умишлена безстопанственост, в резултат на което също са настъпили вредни последици и за областната администрация, и за българската държава.  \r\nВ свое официално становище управителят на „Евротрансбилд“ ЕООД Янко Иванов посочи, че опожарената сграда от „Царските конюшни“ не е тяхна собственост. „Въпреки че собственик на терена е Евротрансбилд ЕООД, всеки собственик на сграда върху терена има учредено право на строеж и при погиване на сградата има право да я възстанови първоначалния ѝ вид и в пълния ѝ обем, без да е нужно за това да иска разрешение от собственика на терена“, посочва той. По думите му спекулации, че опожаряването на сградата отваря врати към последващо застрояване на терена, не отговарят на фактическата обстановка. „Като съсобственик на имот върху терена сме силно притеснени от събитието и вярваме, че компетентните органи ще установят причините за възникналия пожар. На разположение сме на разследващите органи при нужда от съдействие и допълнителни разяснения“, уточнява още Янко Иванов.", "date": "2018.07.30", "title": "Горяха „Царските конюшни“ (ОБЗОР)"}
{"url": "http://www.focus-news.net/news/2018/07/30/2551032/kathimerini-golyam-investitsionen-proekt-za-bivsha-amerikanska-baza-na-ostrov-krit.html", "text": "Остров Крит е на път да получи проект, по подобие на гръцкия курортен град Елинико, тъй като сградите на бившата американска военна база близо до курорта Гурнес в град Ираклио са подобни на бившето атинско летище и държавният фонд за продажба „TAIPED“ е довел плана си за развитие до финална фаза, пише електронното издание на гръцкия вестник  Kathimerini . \r\nСпециалният план за райониране е бил предаден на правителството за одобрение, което се очаква да се случи в следващите няколко дни. То ще бъде последвано от консултации върху изследванията за въздействието на проекта върху околната среда, след което ще бъде обявен търг. \r\nИнвеститори от САЩ, Саудитска Арабия, Израел и Хърватия вече чукат на врата на „TAIPED“, изразявайки готовността си да инвестират стотици милиони евро в оползотворяването на плана. \r\nПланът на „TAIPED“ ще предостави усвояването на 350 000 квадратни метра от близо 738 000-те квадратни метра покрити от бившата американска база до затварянето ѝ през 1993 година. \r\nОстаналата част от плана вече е запълнена от държавата и частни лица. Инвеститорите ще имат право да строят до два луксозни хотела и около 80 почивни къщи – подобно на плановете за Елинико.  Йонислав Дочев", "date": "2018.07.30", "title": "Kathimerini: Голям инвестиционен проект за бивша американска база на остров Крит"}
{"url": "http://www.focus-news.net/news/2018/07/30/2551036/predstoyashti-sabitiya-v-stranata-za-30-yuli-agentsiya-fokus.html", "text": "*** \r\nОт 11.00 часа в зала „Киев“ на парк-хотел „Москва“ ще се проведе заседание на Националния съвет на Съюза на демократичните сили. След заседанието ръководството на синята партия от 13.00 часа ще даде пресконференция на тема: Десният прочит на „Визията за България“ на БСП. \r\n*** \r\nОт 13.30 часа в галерия „Сердика“, в обновеното пространство на Женския пазар на бул. „Стефан Стамболов“ 90Б, ще се проведе пресконференция във връзка с тазгодишното издание на най-стария еко фест в България – „Беглика фест“. \r\n*** \r\nОт 17.00 часа пред сградата на Народното събрание ще се съберат участниците в протеста на родителите на лица с увреждания под надслов „Системата убива - всички“. В 17.30 часа протестиращите ще се отправят към сградата на Министерския съвет, където протестът се очаква да продължи до 20.00 часа. \r\n*** \r\nОт 17.30 часа в хотел „Маринела“ ще се състои церемонията по награждаване на победителите в Световното първенство по шахмат за незрящи. \r\n*** \r\nОт 14.00 часа в зала „Компас“ на хотел „България“ ще се проведе информационен ден във връзка с ОП „Добро управление“ (ОПДУ) и нова процедура за предоставяне на безвъзмездна финансова помощ чрез подбор на проектни предложения за повишаване на гражданското участие в процесите на формулиране, изпълнение и мониторинг на политики и законодателство. \r\n*** \r\nОт 20.30 на Лятна сцена „Охлюва“ ще се проведе концерт „Гласовете на маестро Валентин Пейчинов“.  \r\n*** \r\nОт 17.00 часа до палатковия лагер на родителите на деца и младежи с увреждание отново ще се проведе протест \"Системата ни убива\". Към 18.00 часа към техния протест ще се присъединят представители на мотоклубовете във Варна.  \r\n***  \r\nОт 20.00 часа в Летния театър ще бъде представена „Горката Франция“ – театрална постановка.  \r\n*** \r\nОт 10.00 часа в заседателната зала на Община Враца ще се проведе пресконференция на кмета Калин Каменов.  \r\n*** \r\nОт 11.00 часа на пл. „България“ кметът на Община Димитровград Иво Димов и служители от общинска администрация ще направят демонстрация на най-новите високотехнологични превозни средства в общината - електрически триколки. \r\n*** \r\nОт 08.00 часа в Народно читалище „Йордан Йовков – 1870 г.“ ще се проведе летен детски център за игри и забавления. \r\n*** \r\nОт 09.00 часа в Младежки център – Добрич ще започне поредният ден от Еко лято 2018. \r\n*** \r\nОт 10.30 часа в Художествена галерия – Добрич ще се проведе лятна работилница за въображение. \r\n*** \r\nВ 09.30 часа е зала 2 на Окръжния съд ще се проведе заседание по делото срещу Анна П., обвинена, че в ролята си на счетоводител на К.К. е избегнала установяването и плащането на данъчни задължения в особено големи размери.  \r\n*** \r\nВ 13.30 часа в зала 2 на Окръжния съд ще се проведе заседание по делото срещу Борис Г. и Едуард М., обвинени в палеж на шахта с прилежащите в нея движими вещи, собственост на две търговски дружества за предоставяне на интернет- и телевизионни услуги.  \r\n*** \r\nОт 20.00 часа в Античния театър ще се състои церемонията по официално откриване на 24-тото издание на Международния фолклорен фестивал в Пловдив. \r\n*** \r\nОт 19.00 часа започва програмата на празниците „Море от вино“ - на три места в града музиканти от Джаз формация Fourth Edition-София и Нейко Бодуров Квартет – Варна ще изнасят концерти на крайбрежната алея при фигурата „Чайка”, на емблематичната беседка до Стария кей и в парка до кафе „Summer refresh“. От 20.30 часа на външната сцена на НЧ „Просвета 1888“ ще се състои и официалното откриване на празниците, ще бъде посрещнат Дионисий и свитата му, след което започва концертът на Теодосий Спасов Джаз Квартет. \r\n*** \r\nОт 10.00 часа председателят на Държавната агенция за закрила на детето (ДАЗД) д-р Елеонора Лилова и д-р Джейн Муита – представител на УНИЦЕФ за България, ще гостуват на децата от Центъра за настаняване от семеен тип в град Разлог. Те ще бъдат придружени от кмета на Община Разлог инж. Красимир Герчев. След посещението в Центъра от 12.00 часа д-р Лилова и д-р Муита ще участват в приготвянето на традиционни български ястия в с. Горно Драглище.  \r\n***  \r\nОт 10.00 часа в Детски отдел на Градската библиотека ще се проведе инициативата „7–те чудеса на света” - пътешествие без куфар до храма на Артемида в Ефес. \r\n*** \r\nОт 10.00 до 12.00 часа в къщата музей „Гео Милев“ ще се проведат литературни занимания за деца от 5 до 9 години. \r\n*** \r\nОт 10.00 до 12.00 часа в детския отдел на библиотека „Родина“ ще се проведе лятна детска академия.", "date": "2018.07.30", "title": "Предстоящи събития в страната за 30 юли (Агенция „Фокус“)"}
{"url": "http://www.focus-news.net/news/2018/07/30/2551033/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Дунав мост 2\". Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската граница на ГКПП „Калотина“ трафикът е интензивен на вход и на изход за леки автомобили. На българо-македонската и българо-гръцката граница трафикът е нормален на всички гранични контролно-пропускателни пунктове. \r\nПо информация на дружеството “Дунав мост Видин – Калафат” АД, от 25 юли до 25 август 2018 г. ще бъде извършван ремонт на участък от пътя преди ГКПП - Видин. За този период временно движението ще се осъществява двупосочно в едно платно.", "date": "2018.07.30", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Дунав мост 2\""}
{"url": "http://www.focus-news.net/news/2018/07/30/2551034/predsedatelyat-na-narodnoto-sabranie-tsveta-karayancheva-prisastva-na-vrachvaneto-na-nagradite-na-varnenskiya-mezhdunaroden-baleten-konkurs.html", "text": "Председателят на Народното събрание Цвета Караянчева присъства на връчването на наградите на Варненския международен балетен конкурс в Летния театър във Варна, съобщиха от  пресцентъра на Народното събрание.  Тя закри 28-ото издание на най-стария балетен конкурс в света, който се проведе под нейния почетен патронаж. \r\nЦвета Караянчева поздрави наградените и всички участници за вложените усилия, енергия и талант. Тя благодари на състезателите за тяхната любов към балета, както и на организаторите за това, че Варненският международен конкурс продължава да бъде сред най-популярните международни балетни събития.", "date": "2018.07.30", "title": "Председателят на Народното събрание Цвета Караянчева присъства на връчването на наградите на Варненския международен балетен конкурс"}
{"url": "http://www.focus-news.net/news/2018/07/30/2551037/predstoyashti-mezhdunarodni-sabitiya-za-30-yuli-agentsiya-fokus.html", "text": "*** В македонският парламент трябва да се насрочи дата за референдума за името и да се определи формата на въпроса \r\n*** Сръбските власти разследват убийството на адвоката Драгослав Огнянович, който защитава бившия президент на страната Слободан Милошевич в Хага \r\n*** Поредният кръг от преговорите за разрешаване на сирийския конфликт под егидата на Русия, Турция и Иран, с участието на  \r\nделегации от Дамаск и бунтовниците \r\n*** Съвместна пресконференция на германския външен министър Хайко Маас и албанския му колега Дитмир Бушати \r\n*** Президентът на САЩ Доналд Тръмп посреща премиера на Италия Джузепе Конте в Белия Дом \r\n*** Държавният секретар на САЩ Майк Помпео и търговският министър на страната Уилбър Рос ще имат изявления пред търговската камара на страната \r\n*** Новият външен министър на Великобритания Джереми Хънт пристига на посещение в Китай \r\n***", "date": "2018.07.30", "title": "Предстоящи международни събития за 30 юли ( Агенция „Фокус“ )"}
{"url": "http://www.focus-news.net/news/2018/07/30/2551035/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес през деня над Източна България по-често облачността ще е намаляваща до слънчево. Преди обяд в отделни райони, а в следобедните часове на много места отново ще има краткотрайни валежи придружени с гръмотевици. На отделни места, главно в северозападната половина на страната и Родопите валежите ще са временно интензивни. Ще има условия за локални градушки. Ще духа слаб до умерен вятър от север-североизток. Температурите ще останат без съществена промяна и максималните ще са между 28° и 33°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт Бургас: \r\nДвижението от км 343 до км 359+475 в участъка Кръстина-Ветрен се осъществява в една лента на определени участъци поради частични ремонтни дейности на асфалтовата настилка до 31.07.2018 г. \r\nАМ „Хемус“:  \r\nОбласт София:  \r\nДо 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.   \r\nДо 20.12.2018 г. движението от км 36+170 до км 36+710 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450.  \r\nДо 20.12.2018 г. движението от км 36+770 до км 38+150 се осъществява двупосочно в платното посока София поради аварийно-възстановителни дейности на виадукт при км 37+920.  \r\nДо 20.12.2018 г.  движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград.  \r\nДвижението по АМ \"Хемус\" в тунел \"Правешки ханове\" посока Варна се осъществява в изпреварващата лента поради ремонтни дейности по видеонаблюдението в активната лента до 30.07.2018 г. \r\nОбласт Варна: \r\nШофьорите да се движат с повишено внимание в участъка от АМ „Хемус” от км 407 /Слънчево/ до км 425 /Варна/ поради косене на тревни площи до 31.07.2018 г. \r\nАМ „Струма“: \r\nШофьорите да се движат с повишено внимание в участъка от км 152 до км 166  Ново Делчево - Кулата поради косене в средната разделителна ивица до 03.08.2018 г. \r\nАМ „Марица“: няма. \r\nАМ „Черно море“: няма. \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч до 31.07.2018 г. \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 31.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Въведени ограничения по основните пътни направления: \r\n Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т- целогодишно;  \r\n- „Петрохан“ - целогодишно е забранен за МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Благоевград:  \r\nДвижението в участъка от Симитли до разклона за Брежани, от км 375+000 до км 380+000 се осъществява в едната лента за движение, поради ремонтни работи до 31.07.2018 г. \r\nОбласт Видин: \r\nДвижението по път I-1 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Създадена е временна организация на движението считано Срок до 25.08.2018 г. \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДо 30.10.2018 г. е забранено движението за всички МПС по път I-1 Монтана – Враца в участъка  oт  км 128+369 до км 133+559 поради ремонт на мост край село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца - път III-101 Враца – Криводол – път II-13 Криводол – Липен – Стубел – Крапчене – път I-1; \r\n- В направление Видин – София: път I-1  път III-1302 Краводер – Пудрия – Големо Бабино – Криводол, по уличната мрежа  през гр. Криводол – път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1  път III-162 Бели извор – Стояново – път III-1621 Стояново – Сумер и по уличната  мрежа през с. Сумер – път I-1; \r\n- В направление Видин – София:  \r\n- път I-1 – път III-1302 Краводер – Пудрия – Големо Бабино – Криводол – път II-13 през гр. Криводол – път III-101 Криводол – Враца – Обходен път на гр. Враца.\t \r\nОграничението на движение е сигнализирано с пътни знаци.   \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\nДвижението по път I-1 Ботевград – София от км 192+000 до км 215+500 се осъществява в една лента поради ремонтни дейности по пътното платно. Движението се извършва поетапно в двете ленти. Срок 03.08.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. \r\nОбласт Плевен: \r\nДвижението по път І-3, Бяла – Ботевград, в участъка между разклон за гр.Славяново и Долни Дъбник от км 70+600 до км 106+000 се осъществява с повишено внимание, поради машинно отстраняване на растителност от пътните банкети. Срок 28.07.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път I-4 „п. в. Коритна – Севлиево“ в участъка от с. Сопот  до с. Малиново от км 24+000 до км 69+832 се осъществява с повишено внимание поради машинно и  ръчно косене на банкети и изсичане на храсти. Водачите да се движат със съобразена скорост. Срок до 10.08.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nДвижение в една лента на път I-5 Стара Загора – Казанлък от км 225+400 до км 225+800 поради изсичане и косене на тревни площи. Движението се регулира от сигналисти. Срок до 25.07.2018 г.  \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ – е ограничено за МПС над 3,5 т. Срок до 21.12.2018 г. \r\nДвижение с повишено внимание в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 от км 446+000 до км 454+000 в участъка Карнобат –Соколово се извършва поетапно в една лента и с повишено внимание поради рехабилитация на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението в участъка от с. Тополчане  до с. Калояново  от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижение с повишено внимание по път I-9 от км 165+000 до км 199+000 в участъка ,,Обзор - Влас” се извършва машинно косене на банкети. Организацията на движение е сигнализирана с пътни знаци. Водачите да шофират със съобразена скорост. Срок до 03.08.2018 г.   Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-208: Движение с повишено внимание по път ІІІ-208 на км 51+713 в участъка Провадия - Айтос има стеснен участък на пътното платно от дясно по посока на движението. Вследствие от възникнало ПТП и повредено ОСП. Участъкът е сигнализиран с пътни знаци и ограничение на скоростта от 30 км/ч. Водачите да се движат с повишено внимание през сигнализирания участък. Срок до 30.07.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II-79: Движението по път II-79 в участъка Константиново – Бургас от км 78+000 до км 84+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 31.07.2018 г.; \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 03.08.2018 г.Път III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът  III-2009: Движението по път III-2009 от км 0+000 Девня до км 10+811 Суворово се осъществява с повишено внимание поради ремонтни дейности. Срок до 31.10.2018 г. \r\nПът  III-2702: Движението по път III-2702 от км 26+680 Вълчи дол до км 36+280 Суворово се осъществява с повишено внимание поради ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в района на с. Галово се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 06.08.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\n.Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС:  \r\nПът ІІІ-1005: Движение с повишено внимание по път ІІІ-1005 Смочево – Рила при км 11+264 поради изграждане на надземно линейно съоръжение. ВОБД ще се изпълнява чрез спиране на движението в часови интервали за еднократно спиране от 10 минути както следва: на 30.07.2018 г. от 09:00 ч. до 18:00 ч. и на 31.07.2018 г. от 09:00 ч. до 18:00 ч. Срок до 31.07.2018 г. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.07.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.07.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут:  Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nПът ІІІ-306: Движението по път ІІІ-306, Червен бряг – Кнежа, в участъка между Чомаковци и Кнежа от км 19+207 до км 35+946 се осъществява с регулиране в една лента, поради частични ремонтни работи по асфалтовата настилка и работи по пътните банкети. Срок: 30.07.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 03.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nПът III-5504: Временно се ограничава движението на всички ППС в участъка от път III-5504 с. Медникарово – с. Обручище от км 14+000 до км 15+100. Ограничението се въвежда във връзка с аварийното състояние на надлез при км 14+878 на път III-5504. \r\nОбходен маршрут: за ППС се осъществява чрез отбиване през с. Обручище, по ул.Млада гвардия\" успоредна на затворения участък между км 14+000 и 15+100 и се включва в път III-5504 посока Гълъбово. Срок до 31.08.2018 г.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.07.30", "title": "Актуална пътна обстановка"}
{"url": "http://www.focus-news.net/news/2018/07/30/2551038/nimh-otnovo-shte-ima-kratkotrayni-valezhi-pridruzheni-s-gramotevitsi-maksimalnite-temperaturi-shte-sa-mezhdu-27-i-32.html", "text": "Днес над страната ще бъде по-често с разкъсана облачност. Преди обяд в отделни райони, а в следобедните часове на много места отново ще има краткотрайни валежи, придружени с гръмотевици. На отделни места, главно в северозападната половина на страната и Родопите валежите ще са временно интензивни. Остават условията за локални градушки. Ще духа слаб до умерен вятър от север-североизток. Температурите ще останат без съществена промяна и максималните ще са между 27° и 32°, малко по-високи в крайните югозападни райони. Това съобщиха за  Агенция „Фокус”  от  Националния институт по метеорология и хидрология (НИМХ) при Българската академия на науките (БАН) . Атмосферното налягане е по-ниско от средното за юли и ще остане без съществена промяна. \r\nНад Черноморието ще бъде предимно слънчево, с временни увеличения на облачността. На места, главно в следобедните часове, ще има краткотрайни валежи придружени с гръмотевици. Ще духа слаб до умерен вятър от север-североизток. Максималните температури ще са 27°-29°. Температурата на морската вода е 25°-27°. Вълнението на морето ще бъде 1-2 бала. \r\nНад планините ще се развива купесто-дъждовна облачност и ще има краткотрайни, временно интензивни валежи, придружени с гръмотевици и временно усилване на вятъра. Максималната температура на височина 1200 метра ще е около 21°, на 2000 метра – около 16°.", "date": "2018.07.30", "title": "НИМХ: Отново ще има краткотрайни валежи, придружени с гръмотевици, максималните температури ще са между 27° и 32°"}
{"url": "http://www.focus-news.net/news/2018/07/30/2551039/ria-novosti-23-dushi-sa-zaginali-v-mianmar-zaradi-svlachishte.html", "text": "Поне 23 души са загинали след свлачище в северната част на Мианмар през изминалата седмица, а други четирима все още липсват, предава  РИА Новости , като се позовава на китайската агенция „Xinhua“. \r\nПоне 27 души са били докладвани за изчезнали след срутването на свлачище, причинено от разрушаването на мина в район в северната част на Мианмар. Срутването на свлачището е било причинено от разрушаването на 90-метрова стена от неизползваема мина за добив на скъпоценния камък нефрит в щата Качин във вторник. Мината е собственост на компанията „Ayeyar Yadanar“. \r\nВ понеделник са били открити 23 тела. Продължава операцията по издирване на още четирима души.  Йонислав Дочев", "date": "2018.07.30", "title": "РИА Новости: 23 души са загинали в Мианмар заради свлачище"}
{"url": "http://www.focus-news.net/news/2018/07/30/2551043/aktsenti-v-sutreshniya-blok-dobro-utro-balgariya-po-radio-fokus.html", "text": "След огнения ад в Гърция какви са изводите, които събитията в съседката ни дават и достатъчно добре подготвени ли сме за реакция при подобни мащабни бедствия? Тези и други въпроси ще коментираме в сутрешния блок „Добро утро, България“ по  Радио „Фокус“  с главния експерт в „Пожарна безопасност и защита на населението“ Стефан Стефанов.  \r\nБалканите остават гореща точка, доказват го и последните събития. Известният белградски адвокат Драгослав Огнянович е бил застрелян. Случаят буди интерес, тъй като Огнянович беше част от юридическия екип, защитавал бившия югославски президент Слободан Милошевич в Хага. Сръбски медии отбелязват, че той е защитавал много клиенти, извършили тежки престъпления, а в последните години е представлявал един от водачите на престъпен клан. Неуредени сметки между престъпни кланове или нерешени проблеми, останали още при спорното дело за Милошевич? Отговорите търсим с бившия директор на националната разузнавателна служба ген. Кирчо Киров.  \r\nСмолян е едно от предпочитаните места за зимен туризъм, особен ръст на посетителите има и след обединението на ски зоните на Пампорово и Чепеларе. Остава ли предпочитано място за почивка смолянският регион и през летните месеци ще ни каже кметът на Смолян Николай Мелемов.  \r\nВ минутите след 9.00 часа Весела Кръстева от Радио „Фокус“ - Пловдив ще ни разкаже повече за традиционните „Празници на Стария град“, които предстоят през месец септември.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2018.07.30", "title": "Акценти в сутрешния блок „Добро утро, България“ по Радио „Фокус“"}
{"url": "http://www.focus-news.net/news/2018/07/30/2551040/ochakva-se-mezhduvedomstvenata-komisiya-kam-ms-da-provede-svoe-zasedanie-vav-vrazka-sas-zasegnatite-ot-dazhdovete-rayoni-v-obshtina-teteven.html", "text": "Очаква се Междуведомствена комисия за възстановяване и подпомагане към Министерския съвет да проведе свое заседание във връзка със засегнатите от дъждовете райони в община Тетевен. Това съобщиха от пресцентъра на  МВР . Заседанието ще се състои по указания на министър-председателя Бойко Борисов и след посещението на министъра на регионалното развитие и благоустройството Николай Нанков в село Глогово (община Тетевен) на 25 юли. Министър Нанков посети пострадалите от проливните дъждове райони в община Тетевен, за да се запознае с обстановката в населените места, засегнати от обилни валежи, с оглед по-бърза оценка и вземане на решение за подпомагане от страна на Комисията.  \r\nПоложителният опит за съкращаване на сроковете за вземане на решение за подпомагане на пострадали региони беше приложен по разпореждане на министър-председателя Борисов при преодоляване на последствията след наводненията в началото на месец юли, предизвикани от проливни дъждове в района на Мизия.", "date": "2018.07.30", "title": "Очаква се Междуведомствената комисия към МС да проведе свое заседание във връзка със засегнатите от дъждовете райони в община Тетевен"}
{"url": "http://www.focus-news.net/news/2018/07/30/2551042/emsc-zemetresenie-s-magnitud-40-po-skalata-na-rihter-e-registrirano-na-teritoriyata-na-arzhentina.html", "text": "Земетресение с магнитуд 4.0 по скалата на Рихтер е регистрирано на територията на Аржентина, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 23:43 часа (05:43 часа българско време) на дълбочина от 10 км. Епицентърът е на 33 км от град Сан Рафаел и на 217 км от чилийската столица Сантяго. \r\nНяма данни за жертви и материални щети.  Йонислав Дочев", "date": "2018.07.30", "title": "EMSC: Земетресение с магнитуд 4.0 по скалата на Рихтер е регистрирано на територията на Аржентина"}
{"url": "http://www.focus-news.net/news/2018/07/30/2551044/denyat-30-yuli-v-svetovnata-istoriya.html", "text": "През 1619 г. във Вирджиния е съставено първото американско законодателно събрание, известно като Камера на бюргерите (гражданите). През 1626 г. Неапол е разрушен при земетресение. Умират десетки хиляди души.  На тази дата през 1858 г. - английският изследовател Джон Спик открива езерото Виктория в Африка. През 1887 г. в Квебек е построен първия мост над река Свети Лаврентий, 1898 г. - в американското списание “Сайнтифик Америкън” е отпечатана първата реклама на автомобил,  \r\n2015 г. \r\nБирманските власти разпореждат освобождаването на близо 7 хиляди затворници, от които 210 са чужденци. \r\n2014 г. \r\nВ щата Махаращра в югозападна Индия при свличане на земни маси загиват над 70 човека. \r\n2013 г. \r\nВ Пакистан се провеждат президентски избори спечелени от Мамнун Хюсеин. \r\n2011 г. \r\nНа 2 август САЩ фалира технически при достигане на законоустановения предел от 14.3 трилиона долара за държавния дълг. Президентът на САЩ Барак Обама преди няколко дена излезе с телевизионно обръщение към нацията. \r\n2006 г. \r\nБомбена експлозия в сграда на управляващата Партия на справедливостта и развитието в град Газиантеп нанася сериозни материални щети, като няма пострадали. Това нападение срещу офиса на Партията на справедливостта и развитието е третото за месец юли. \r\n2004 г. \r\n16 души загиват, а над 100 са ранени при експлозия в завод в индустриалната зона Гисленгин на град Ат, Южна Белгия. \r\n1998 г. \r\nПрезидентът на Югославия Слободан Милошевич обявява прекратяване на бойните действия срещу косовските сепататисти. \r\n1995 г. \r\nРусия и Чечня подписват споразумение за прекратяване на въоръжения конфликт. \r\n1980 г. \r\nПровъзгласена е независимостта на република Вануату. Страната е разположена в югозападната част на Тихия океан. Заема архипелага Нови Хебриди и групата острови Банкс и Торес. Има население 192 хиляди жители. Столицата й е Порт Вила (на о-в Ефате). Вануату е република в състава на Съдружество, възглавявано от Великобритания. Глава на държавата е президент, избиран за 5 години. Законодателната власт е Национална асамблея от 52 депутата. \r\nВ средата на 19 век на островите се появяват английски и френски плантатори и между Великобритания и Франция започва борба за архипелага. През 1887 г. влиза в сила конвенция за съвместното владение на територията, а през 1906 г. владението е преобразувано в кондоминиум. На 30 юли 1980 г. е провъзгласена независимостта на Нови Хебриди, като страната получава името Република Вануату. \r\n1973 г. \r\nФармацевтичната компания Дистилърс, която произвежда медикамента талидомид във Великобритания се съгласява да изплати над 20 милиона лири компенсация на родените с дефекти деца. В продължение на 11 години, засегнатите от лекарството водят съдебни дела. Във Великобритания майките, които взимали медикамента по време на бременността за лечение на сутрешното гадене раждат бебета с тежки деформации (липсващи крайници). \r\nМежду 1958 г. и 1961 г. компанията Дистилърс (Биокемикалс) Лимитид произвежда и изнася на пазара, с лиценз в Обединеното кралство, лекарства, които съдържат съставка, първоначално разработена във Федерална Република Германия и известна под името “талидомид”. Лекарствата са предписвани като успокоителни, по-специално за бременни. През 1961 г. общо 250 жени, приемали тези лекарства, раждат деца с тежки деформации. През ноември същата година Дистилърс изтегля от пазара в Обединеното кралство всички лекарства, съдържащи талидомид. \r\nМежду 1962 и 1966 г. родителите на седемдесет от децата, родени с деформации, предявяват претенции срещу Дистилърс. Те твърдят, че причината за деформациите е действието на талидомида върху зародиша по време на бременността. А също така, че компанията е проявила небрежност при производството и изнасянето на пазара на лекарството и претендират да им се заплати обезщетение. \r\nПо шестдесет от така предявените претенции е постигнато споразумение между страните. През 1969 г. Дистилърс заплаща около един милион лири по 58 дела, като през юли 1973 г. все още продължават преговорите по останалите дела. \r\n1956 г. \r\nНа американските долари се появява девизът “In God We Trust”. \r\n1948 г. \r\nУнгарският президент Золтан Тилди подава оставка заради овладяване на властта от комунистите. \r\nЗолтан Тилди е роден през 1889 г. На парламентарните избори в Унгария на 4 ноември 1945 г. партията на малките собственици получава 60 процента от гласовете и Золтан Тилди, който е лидер на партията оглавява коалиционното правителство. В периода 1946- 1948 г. е президент на Унгария. Умира през 1961 г. \r\n1935 г. \r\nИздателство “Пенгуин” пуска първата си книга. Идеята за печатане на евтини книги в малък формат и с мека корица е дадена от Алън Лейн и извършва революция в книгоиздаването, давайки възможност за масови тиражи, както на популярни, така и на класически произведения. \r\n1934 г. \r\nС наредба-закон започва организирането на казионни профсъюзи на държавните и обществените служители, продължило до края на 1934 г. \r\nКурт фон Шушниг става канцлер на Австрия след убийството на Енгелберт Долфус. \r\nКурт фон Шушниг е роден на 14 декември 1897 г. в Тренто, Австро-Унгария. По време на Първата световна война се сражава в австро-унгарската армия. След войната работи като адвокат в Инсбург. През 1932 г. става министър на правосъдието, а през 1933 г. е министър на образованието. След смъртта на Енгелберт Долфус става канцлер на Австрия. През февруари 1938 г. той капитулира пред Хитлер. На 11 март 1938 г. германската армия навлиза в Австрия. Шушниг е хвърлен в затвор. През 1945 г. е освободен от американски войски. След Втората световна война Шушниг е професор по политология в Сейнт Луис, САЩ (1948-1967 г.). Умира на 18 ноември 1977 г. в Инсбург. \r\n1932 г. \r\nВ Лос Анджелис се откриват Десетите Олимпийски игри. \r\n1898 г. \r\nВ американското списание “Сайнтифик Америкън” е отпечатана първата реклама на автомобил. \r\n1898 г. \r\nДжордж Келог патентова царевичната храна, известна днес като корнфлейкс. \r\n1887 г. \r\nВ Квебек е построен първият мост над река Свети Лаврентий. \r\n1878 г. \r\nВ периода 30 юли - 2 август се издават журнални постановления на Съвета на управлението на руския императорски комисар, които признават правото на мюсюлманските бежанци да се завърнат невъоръжени и да възстановят собствеността си (освен черкезите и извършилите престъпления против християните). \r\n1858 г. \r\nАнглийският изследовател Джон Спик открива езерото Виктория в Африка. \r\nДжон Ханинг Спик е английски пътешественик и изследовател. Служи като офицер в Индия и предприема в Хималаите и Тибет минералогически и зоологически изследвания. Участва в Кримската война (като доброволец в турската армия) и изучава фауната на Кавказ. През 1856 г. заминава за Централна Африка. Открива ез. Укереуе (1858 г.), което нарича Виктория, като го смята за източник на р. Нил. Открива и ез. Алберт Нианза. Оставя описания на пътешествията си. \r\n1792 г. \r\nФренският национален химн “Марсилезата”, написан от Клод Жозеф Роже дьо Лил е изпят за първи път в Париж. \r\nМарсилезата е написана в нощта на 25 срещу 26 април 1792 г. Песента става марш на създадения в Марсилия от генерал Франсоа Мюра доброволчески корпус. Изпята е от марсилския революционен батальон при влизането му в Париж, а парижани я прекръщават на \"Марсилеза\". През 1795 г \"Марсилезата\" става френски химн. \r\nЗабранена по времето на Империята, тя е преработена от Ектор Берлиоз през 1830 г. и по-късно, през 1879 г., става отново химн на Франция. Утвърждава се като химн на Франция и с конституциите от 1946 г. и 1958 г. \r\n1775 г. \r\nЗавършва втората експедиция на английския мореплавател Джеймс Кук. \r\nДжеймс Кук е роден на 27 октомври 1728 г. в Мартън, графство Йоркшир. Ръководи 3 околосветски експедиции и открива много нови земи в Тихия океан. По време на първата си експедиция (1768-1771 г.) посещава о-в Таити, изследва Нова Зеландия и открива източния бряг на Австралия. От 1772 г. до 1775 г. организира втора експедиция, по време на която открива о-в Нова Каледония, Норфолк, Южните Сандвичеви о-ви и Южна Джорджия. Третата му експедиция има за цел да открие нови земи в северните райони на Тихия океан. Кук открива Хавайските о-ви и се отправя на север. Стига до Аляска, Камчатка, Берингово море, след което се завръща на Хаваите, където е убит от местното население. \r\n1626 г. \r\nНеапол е разрушен при земетресение. Умират десетки хиляди души. \r\n1619 г. \r\nВъв Вирджиния е съставено първото американско законодателно събрание, известно като Камера на бюргерите (гражданите). На тази дата умират: \r\n1978 г. \r\nУмира италианският инженер ген. Умберто Нобиле (1885 - 1978). Инженер Умберто Нобиле е строител на дирижабли, като с дирижабъла \"Италия\" достига до Северния полюс. \r\n1898 г. \r\nУмира княз Ото Едуард Леополд фон Бисмарк - германски общественик, политик и държавник; основател и пръв райхканцлер на Германската империя. Роден е в Шонхаузен на 1 април 1815 г. В периода 1847-1848 г. е депутат в първия и втория съединени ландтази на Прусия. От 1851 г. до 1859 г. е представител на Прусия в общогерманския бундестаг във Франкфурт на Майн. Ото фон Бисмарк е пруски посланик в Русия от 1859 г. до 1862 г. и във Франция (1862 г.). От 1862 г. е министър - председател и министър на външните работи. Създава силно централизирана държава, провежда военна и икономическа реформа. В резултат на три успешни за Прусия войни - с Дания - 1864 г., с Австрия - 1866 г. и с Франция - 1870-1871 г. Бисмарк осъществява обединението на страната. През 1871 г. Германия е обявена за империя, а пруският крал Фридрих Вилхелм - за германски император. Като канцлер на Германската империя Бисмарк се стреми да разшири с всички средства императорската власт. Във външната политика смята за своя най-важна задача неутрализирането на реваншистките стремежи на Франция и подготовката на нова война срещу нея. За тази цел той води политика на сближение с Русия. Сключва договори с Австрия и Италия и поставя началото на Тройния съюз през 1882 г. Ото фон Бисмарк председателства Берлинския конгрес през 1878 г. Автор е на \"Културкампф\". През март 1890 г. Бисмарк подава оставка и излиза в пенсия. На тази дата са родени: \r\n1974 г. \r\nРодена е Хилари Суонк – американска актриса. През 2000 г. печели “Оскар” за най-добра актриса за филма “Момчетата не плачат”. През 2004 г. печели втори “Оскар” пак за най-добра актриса във филма “Момиче за един милион долара”. \r\n1958 г. \r\nРодена е Кейт Буш – поп-изпълнителка. Има съвместни проекти с Питър Гейбриъл през 1986 г. и с българското фолклорно трио \"Българка\". През 1978 г. Кейт Буш издава албума \"The Kick Inside\" последван от \"Lionheart\" същата година, \"Never for Ever\" от 1980 г., \"The Dreaming\" 1982 г., \"Hounds of Love\" от 1985 г., \"The Sensual World\" от 1989 г., \"This Woman’s Work\" 1990г., \"The Red Shoes\" 1993 г. и др. \r\n1947 г. \r\nРоден е Арнолд Шварценегер – американски културист и актьор от австрийски произход, губернатор на щата Калифорния. През 1968 г. заминава за САЩ. Снима се в телевизията. Печели 4 титли “Мистър Вселена”, 7 титли “Мистър Олимпия” и една “Мистър Европа”. В киното е от 1970 г. - “Херкулес в Ню Йорк”. Преди да стане звезда с “Конан Варварина” (1982 г.) се снима в епизодични роли - “Дългото сбогуване” (1976 г.), “Остани гладен” (1976 г.), “Планини от желязо” (1977 г., документален), “Улиците на Сан Франциско” (тв, 1978 г.), “Кактусът Джак” (1980 г.). Постига огромен успех с филмите си. Снима се в “Конан Разрушителя” (1984 г.), “Терминатор I” (1984 г.), “Командо” (1985 г.), “Червената Соня” (1985 г.), “Така се действа в Чикаго” (1986), “Хищникът I” (1987 г.), “Бягащият мъж” (1987 г.), “Червената топлина” (1988 г.), “Близнаците” (1989 г.), “Зов за завръщане” (1990 г.), “Ченге в детската градина” (1990 г.), “Терминатор II “ (1991 г.), “Последният екшън герой” (1993 г.), “Истински лъжи” (1994 г.), “Джуниър” (1994 г.), “Заличителят” (1996 г.), “Коледата невъзможна” (1997 г.), “Краят на дните” (1999 г.), “Шестият ден” (2000 г.), “Странични щети” (2001 г.), “Истински лъжи-2” (2003 г.). Автор е на “Енциклопедията на Арнолд Шварценегер”. От 17 ноември 2003 г. е губернатор на щата Калифорния. \r\n1941 г. \r\nРоден е Пол Анка – канадски поп-певец и композитор. Записва за пръв път през 1956 г. Негови песни изпълняват Ф. Синатра, Б. Холи, Т. Джоунс и др. Има 18 златни плочи с тираж над 100 млн. През 1983 г. издава албум с М. Матийо. Снима се в киното (\"Най-дългият ден\", 1962 г.). Издава албумите \"Paul Anka Signs His Big 15\" (1960 г.), \"Paul Anka Signs His Big 15, Vol. 2” (1961 г.), \"Young, Alive and in Love!\" (1962 г.), \"Paul Anka’s 21 Golden Hits\" (1963 г.), \"Goodnight My Love\" (1969 г.), \"Anka\" (1974 г.), \"Feelings\" (1975 г.), \"Times of Your Life\" (1976 г.), \"Walk a Fine Line\" (1983 г.), \"Paul Anka Five Decades\" (1992 г.), \"Amigos\" (1996 г.). \r\n1889 г. \r\nРоден е Франс Мазерел – белгийски график и живописец. В редица ксилографии (“романи в картинки”) използва близки до експресионизма художествени похвати (гротеска, геометрични рисунки, динамична композиция, контраст между черното и бялото): “Кръстният път на човека” (1918 г.). Рисува илюстрации, портрети, пейзажи, жанрови композиции, картини с антивоенна тематика. Франс Мазерел умира на 4 януари 1972 г. в Авиньон, Франция. \r\n1863 г. \r\nРоден е американският автоконструктор Хенри Форд (1863 – 1947). Основател е на едноименната автомобилна компания, пръв въвел поточната линия при производството на автомобили. Форд е пионер и в социалната област като още през 1914 г. въвежда 8-часов работен ден, минимална дневна надница от 1,5 долара и схема за разпределяне на печалбата между всички работници. По време на Втората световна война компанията му масово произвежда моторни превозни средства за американската армия във Франция. \r\n1857 г. \r\nРоден е Торщайн Бунде Веблен - американски икономист институционалист, известен със своя анализ на скритото потребление. Получава образование в Карлетън колидж и в Йейлския университет. Преподава икономика последователно в Чикаго, Станфорд, Мисури и Ню Йорк. Под влиянието на еволюционния подход на Дарвин към социалните науки Веблен лансира мултидисциплинарната идея в икономиката, като я свързва с антропологията и социологията. Умира на 3 август 1929 г. \r\n1818 г. \r\nРодена е английската писателка Емили (Джейн) Бронте (1818 - 1848), сестра на Шарлот и Ан Бронте. През 1837 г. Емили Бронте е гувернантка в Лоухил, предградие на Халифакс. През 1842 г. заедно с Шарлот заминават за Брюксел, за да продължи образованието си. На 19 декември 1848 г. Емили Бронте умира от туберкулоза. През 1846 г. излиза неин сборник със стихове, а през 1847 г. - романът \"Брулени хълмове\". \r\n1511 г. \r\nРоден е Джорджо Вазари - италиански художник, архитект, историк на изкуството, представител на маниеризма. Оформя се като архитект и художник под влиянието на Микеланджело. Неговото най-известно произведение е архитектурният ансамбъл Уфици във Флоренция. Вазари умира на 27 юни 1574 г. във Флоренция.  За изготвянето на историческата справка на Агенция “Фокус” са използвани следните източници  : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.30", "title": "Денят 30 юли в световната история"}
{"url": "http://www.focus-news.net/news/2018/07/30/2551046/dobrich-shte-bade-zatvoren-za-dvizhenie-uchastak-ot-ul-st-stambolov-zaradi-remont.html", "text": "Поради ремонтни дейности във връзка с реализацията на ”Интегриран проект за подобряване на водния сектор в гр. Добрич” предстои затваряне за движение на ул. ”Ст. Стамболов” в участъка до кръстовището на бивше СОУ „Дора Габе” от 30 юли до приключване на строителните работи. Това съобщиха от пресцентъра на  Общината .    \t  \r\nАвтобусите на градски транспорт по линии 124, 170, 203, 233 и 301 ще се движат по утвърдените маршрути на автобусните линии. Движението по ул. „Никола Петков” е възстановено и спирките “Рум” и “Дружба” 2 ще се обслужват по график. \r\nВъв връзка с увеличаващия се обем на работа по проекта и броя на улиците, по които се извършват дейности Община гр. Добрич призовава всеки заинтересован да следи актуалната информация на сайта www.dobrich.bg.", "date": "2018.07.30", "title": "Добрич: Ще бъде затворен за движение участък от ул. „Ст. Стамболов“ заради ремонт"}
{"url": "http://www.focus-news.net/news/2018/07/30/2551049/plovdiv-okrazhniyat-sad-shte-gleda-deloto-sreshtu-schetovoditelka-obvinena-za-ukrivane-na-dds-za-nad-51-000-lv.html", "text": "Окръжният съд ще гледа делото срещу счетоводителка, обвинена за укриване на ДДС за над 51 000 лв. Това съобщиха от пресцентъра на  Окръжния съд в Пловдив . Заседанието ще се проведе от 9.30 часа в зала 2 на Съда. Докладчик е М. Буюклиева. Срещу подсъдимата Анна П. е повдигнато обвинение в това, че през периода 13 октомври 2008 г. – 13 януари 2009 г. в град Пловдив при условията на продължавано престъпление, като счетоводител на К. К. е избегнала установяването и плащането на данъчни задължения за К. К. в особено големи размери – данък върху добавената стойност в размер на 51 140 лева, за пет данъчни периода през октомври, ноември, декември 2008 г. и януари 2009 г. Делото е насрочено в разпоредително заседание.", "date": "2018.07.30", "title": "Пловдив: Окръжният съд ще гледа делото срещу счетоводителка, обвинена за укриване на ДДС за над 51 000 лв."}
{"url": "http://www.focus-news.net/news/2018/07/30/2551045/sds-shte-dade-preskonferentsiya-na-tema-desniyat-prochit-na-viziyata-za-balgariya-na-bsp.html", "text": "Председателят на СДС Румен Христов и ръководството на партията ще дадат пресконференция на тема „Десният прочит на „Визията за България“ на БСП“. Това съобщиха от пресцентъра на  партията . Пресконференцията ще се проведе от 13.00 часа в зала „Киев“ на Парк хотел „Москва“.", "date": "2018.07.30", "title": "СДС ще даде пресконференция на тема „Десният прочит на „Визията за България“ на БСП“"}
{"url": "http://www.focus-news.net/news/2018/07/30/2551047/politicoeu-luidzhi-di-mayo-zashtiti-rolyata-na-svoeto-dvizhenie-pet-zvezdi-v-italianskoto-pravitelstvo.html", "text": "Италианският вицепремиер Луиджи ди Майо защити постиженията на партията си „Движение пет звезди“ в правителството и заяви, че коалицията с „Лигата“ „работи добре“, въпреки критиките че той е бил понижен до ролята на младши партньор, пише електронното издание на  Politico  в европейската си редакция. \r\nОткакто новото правителство пое властта през месец май, вътрешният министър Матео Салвини, който е лидер на крайнодясната „Лига“, започна високопрофилни битки с Брюксел заради миграцията, хвърляйки сянка както върху министър-председателя Джузепе Конте, така и върху коалиционните си партньори. \r\nНо в интервю публикувано в неделя от италианския ежедневник „Кориере Дела Сера“, Ди Майо не се съгласи с твърдението, че ролята му е била понижена, започвайки да изброява постиженията на партията си в първите 45 дена на правителството: „Съкратихме пожизнените анюитети (изплащани на бивши депутати), бракувахме частния самолет на (бившия министър-председател Матео) Ренци, представихме указа за достойнство, започнахме работа върху центрове за безработни: ние водим в нашите битки и работим добре с Лигата“. \r\nПо отношение на спорни инфраструктурни проекти като Трансадриатическия тръбопровод, който ще транспортира газ от Азербайджан за Европа, или оспорваната железопътна линия свързваща Торино с Лион, Франция – на която „Пет звезди“ се противопостави по време на предизборната кампания, но „Лигата“ подкрепя – Ди Майо е под натиск да вземе решение. \r\nИ двете са обект на анализ за разходите и ползите, но Ди Майо отрече да отстъпва върху два от ключовите за партията му въпроси. „Не, нека да бъдем ясни. Това не са свързани помежду си проекти“, заяви той. \r\nИталианският вицепремиер добави, че предложенията му за базов доход и фискална реформа, която да въведе плосък данък, са „социални необходимости“, които ще бъдат реализирани „незабавно“. Той преповтори и че въпреки, че опозицията към членството на Италия в еврото е „близо до нас“, това не е било част от коалиционното споразумение и следователно няма да бъде преследвано като цел от правителството.  Йонислав Дочев", "date": "2018.07.30", "title": "Politico.eu: Луиджи ди Майо защити ролята на своето „Движение пет звезди“ в италианското правителство"}
{"url": "http://www.focus-news.net/news/2018/07/30/2551050/mvr-dvama-dushi-sa-zaginali-a-26-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 26 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 20 тежки пътнотранспортни произшествия. В София са регистрирани 28 леки и две тежки катастрофи, при които са пострадали двама души.", "date": "2018.07.30", "title": "МВР: Двама души са загинали, а 26 са пострадали при катастрофи в страната през изминалото денонощие"}
{"url": "http://www.focus-news.net/news/2018/07/30/2551041/sofiya-roditeli-na-litsa-s-uvrezhdaniya-organizirat-protest-v-stolitsata.html", "text": "Родители на деца/лица с увреждания, техни близки и граждани от цялата страна ще се включат в национално протестно шествие в столицата под надслов „Системата убива - всички“, съобщиха  организаторите . Участниците в протеста ще се съберат от 17.00 часа пред сградата на Народното събрание. В 17.30 часа протестиращите ще се отправят към сградата на Министерския съвет, където протестът се очаква да продължи до 20.00 часа.", "date": "2018.07.30", "title": "София: Родители на лица с увреждания организират протест в столицата"}
{"url": "http://www.focus-news.net/news/2018/07/30/2551051/predsedatelyat-na-varhovniya-administrativen-sad-georgi-cholakov-v-razgovor-s-iliana-benovska-v-predavaneto-benovska-pita.html", "text": "Георги Чолаков, председател на Върховния административен съд, в разговор с Илиана Беновска в предаването “Беновска пита” по  Радио К2  и  Канал 3 . Промените на АПК \r\n“Административно-процесуалния кодекс дали ще има вето на президента Радев”, започна разговорът Беновска.  \r\nГеорги Чолаков заяви, че по конституция президентът има правомощия да прецени дали някои текстове от АПК следва да бъдат върнати на Народното събрание. Според него, ако се налага вето, то ще засегне частта относно таксите. В АПК са променени таксите при касационно обжалване. Това са таксите, които гражданите и юридическите лица ще плащат, когато те оспорват индивидуални административни актове на първа инстанция, което е 10 лв. за физически лица и 50 лв. за юридически. Преди да мине промяната на АПК пленумът на ВАС взе становище по всички промени, включително и по таксите. Таксите към настоящия момент са ниски, подчерта Чолаков. Те са приети преди 12 години и са 5 лв. при касационно обжалване на физически лица и 25 лв. при юридически. С промените таксите стават 75 лева за физическо лице и 350 лева за юридическо лице.  \r\nБеновска направи сравнение, че разходите по копиране на документите по делата са много повече от държавните такси.  \r\n“За такси срещу 5 лева, ние разглеждаме в 7 членни състави тези производства. Таксите категорично са ниски”, смята Георги Чолаков. Сега законодателят е определил такси в размер на 75 лева при касационно обжалване от физически лица и 350 лева за юридически лица.  \r\n“Четох един хубав френски материал, че законите трябва да са по-близо до народа. Как приближихте АПК към нуждите на обществото и на хората”, попита Беновска. \r\nГеорги Чолаков отговори, че това е първата мащабна промяна на АПК от неговото приемане преди 12 години. Промени се философията на този кодекс. Досега всичко беше насочено в полза на администрацията. Вече подсъдността не е свързана със седалището на административния орган, а с адресата на административния акт, коментира той.  \r\nБеновска подчерта, че това е много важно обстоятелство, което е залегнало в концепцията на Георги Чолаков за избирането му за шеф на ВАС. След промените всички данъчни дела ще се гледат в 28-те административни съдилища, а не само в 5 градове, както беше досега.  \r\n“Това са едни производства, които са много специфични и досега тези производства се гледаха само пред 5 административни съдилища, без значение къде е седалището и адреса на управление на съответната фирма. Стигаше се до парадокса Сливен да се гледа в Бургас, а Видин се гледаше във Велико Търново,  което е близо 400 км разстояние и ще взима за 5 часа пътуване от Видин до Велико Търново. Това не е никакъв достъп до правосъдие. Затова сегашните промени в АПК  са добри и доближава правосъдието до гражданите и юридическите лица”, заяви председателят на ВАС Георги Чолаков.  \r\nКои дела ще се гледат в регионалните административни съдилища?  \r\n“Защо се въвежда и едноинстанционното производство, кои дела ще се гледат във ВАС и кои в регионалните административни съдилища”, попита Беновска.  \r\nАПК слезе на първо четене в парламента през юни 2017 година, след което пленумът на ВАС сезира Конституционния съд с питане във връзка със задължителната подсъдност по 125, ал. 2 от Конституцията, касаеща актовете на министри дали тези актове подлежат на обжалване единствено и само на първа инстанция от ВАС. Април месец излезе решението на КС, в което се казва, че на първа инстанция се гледат само тези актове на министри, с които е упражнена държавна власт, като например уволнение на държавен служител, обясни Георги Чолаков. Сега тези актове ще се гледат от административни съдилища, а от ВАС ще се гледат на втора касационна инстанция от тричленен състав. Управлението на Върховния административен съд от Георги Чолаков, като административен ръководител \r\n“Как ВАС под Ваше ръководство ще ни убеди и разсее опасението, че Вие сте съда, който слугува на властта”, попита Беновска. \r\nГеорги Чолаков отговори, че е само административен ръководител, а актовете се постановяват от съставите и каза, че няма правомощия да се меси във вътрешните убеждения на нито един съдия. Когато административен акт е незаконосъобразен, съдът го отменя, без значение от кого е издаден.  \r\n“Кои дела ще се гледат вече в Административен съд София-област и защо”, попита Беновска. \r\nВ София-област парламентът е приел да преминат актовете, които се постановяват от регулаторите – КЗК, КФН и СЕМ. Това е така, защото тези органи нямат местни структури. Ако се приведе общата подсъдност на тези актове, то те щяха да бъдат пръснати из цялата страна. Актовете вече се гледат по местоживеене на адресатите на акта. Около 50 до 60 дела се образуват по тези закони, посочи Георги Чолаков, председател на ВАС.  Тълкувателните решения на Върховния касационен съд \r\n“Тълкувателните  решения на ВКС са ярък пример под наблюдението на обществото и юристите, че са надзаконови актове. Говорихте, че ще се опитате да се преборите тези тълкувателни решения да станат изменения в съответните закони. Сега Ви питам конкретно за тълкувателните решения на ВАС. Как ще уеднаквите съдебната практика”, попита Беновска. \r\nГеорги Чолаков отговори, че това е решение на общото събрание на ВАС, когато се установи противоречива или неправилна съдебна практика да бъде сезиран, за да се произнесе по тази практика. Председателят на ВАС е внесъл питане до пленума на Висшия съдебен съвет да се произнесе за разкриване на три нови бройки съдии, за да може да се създаде аналитично звено към ВАС, което да се занимава с анализ на противоречива съдебна практика, на становища по законопроекти и конституционни дела. Със законодателната власт следва да се работи партньорски, подчерта Чолаков. \r\n“Ще се лишите ли от екстрата да създавате с тълкувателните си решения надзаконови правила”, попита Беновска. \r\nГеорги Чолаков не се съгласи с това, че тълкувателните решения имат силата на надзаконови. Той посочи, че тълкувателни решения се образуват само за противоречива съдебна практика и съдиите не могат да законотворстват. Той призна, че след някои тълкувателни решения се променя законът. Регламентът за опазване на лични данни \r\n“Вие пръв от цялата съдебна система предприехте стъпки за облекчаването на личните данни. Какви промени въведохте и какво би било препоръчително да направят и другите”, попита Беновска. \r\nГеорги Чолаков каза, че след среща с журналисти е установил, че има проблем със защита на личните данни, който трябва да се реши. Например, имената на подсъдими по важни обществени се дела се изписваха само с инициали, като Цветан Василев, се изписваше Ц. В. И медиите и хората трябваше да гадаят кое дело срещу кого е, след като това са дела с обществен интерес. Следва да има баланс срещу защитата на личните данни и правото на обществото да бъде информирано. Затова председателят на ВАС е отменил заповед и е създал нови правила, които са в унисон с регламента за защита на личните данни. В момента първото име на гражданина е с инициал, а цялото трети име се изписва, като това касае само физическите лица.  ВАС има нужда от нова сграда и иска тази на Министерство на здравеопазването \r\n“Какво е следващата стъпка във Вашата концепция, която ще осъществите”, попита Беновска. \r\nГеорги Чолаков каза, че ще се заеме с битовоте проблеми на ВАС, свързани със сградата и условията на труд. Предавателят на ВАС е направил искане до Министерски съвет съдът да вземе сградата на Министерство на здравеопазването, заяви Георги Чолаков пред Илиана Беновска в предаването “Беновска пита” по Радио К2 и Канал 3 на 29 юли 2018 година.", "date": "2018.07.30", "title": "Председателят на Върховния административен съд Георги Чолаков в разговор с Илиана Беновска в предаването “Беновска пита”"}
{"url": "http://www.focus-news.net/news/2018/07/30/2551048/zam-ministar-tanya-mihaylova-profesionalnoto-obrazovanie-e-nay-pryakata-pateka-ot-china-do-samostoyatelnata-realizatsiya-na-pazara-na-truda.html", "text": "Професионалното образование е най-пряката пътека от чина до самостоятелната реализация на пазара на труда. Това каза Таня Михайлова, заместник-министър на образованието и науката, в разговор с Илиана Беновска в предаването „Беновска пита\" по „Радио К2\" и „Канал 3\", съобщиха от  екипа на предаването . Професионално, дуално и техническо образование \r\nИлиана Беновска посрещна за първи път в студиото на предаването Таня Михайлова и символично ѝ подари здрава българска червена ябълка с доверие, че ще извършва процеси, които ще бъдат в полза на обществото. От своя страна Таня Михайлова подари книгата „Капитан Немо“ на Жул Верн – авторът, който е написал непредвидими неща за съвременниците си, които в последствие се оказва, че стават достижение на човечеството. Беновска прочете посланието на Таня Михайлова, което гласи „Фантастичното днес утре може да стане реалност“. Тя благодари и продължи с раздаването на подаръците с книгата ѝ, представяща интервю с Ахмед Доган от 1992 година, преиздадена през 2016 година, в която има много актуални неща, дори и за образованието. Беновска покани Таня Михайлова да седне и започна темата за образование, която е от приоритетите на програмата на ГЕРБ и Обединени патриоти, но помоли да се концентрират в темата, която позиционира проблема и в пазара на труда – дуалното и професионалното образование. Тя коментира, че се залага много на него, но и много години вече са изпуснати със закриването на т.нар. „полезни техникуми“ и каза, че не се подготвят кадри със средно образование, които да могат да упражняват занаяти. Беновска попита „Какво прави Министерство на образованието по темата за дуалното и професионалното образование?“. Таня Михайлова подчерта, че тази тема е много важна за развитието на икономиката и че дуалното образование е много ясен приоритет за работата на правителството. „Професионалното образование, а и в частност дуалното, е най-пряката пътека от чина в класната стая до самостоятелната реализация на пазара на труда“, заяви тя и допълни, че няма смисъл да се губи време и подготовката на квалифицирани кадри. Стана ясно, че от 2014 година дуалната система за образование е заложена в Закона за професионалното образование и обучение, а сега са внесли Закон за изменение и допълнение на Закона за професионалното образование и обучение, с който условията за осъществяване на дуалната система на образование са по-добри. Беновска помоли заместник-министъра да говори по-конкретно и по-достъпно и каза „Искам да Ви призова с това, което ще кажете в този разговор, да започнем да оборваме, знаете тази домашна мъдрост, „Учи, мама, за да не работиш“. Как ще преодолеем това, че всеки в момента може да вземе много лесно достъпно висше образование, а вече освен в сферата на услугите, ние нямаме работещи хора?“ Таня Михайлова каза, че трябва да се разбие мита, че професионалното образование ограничава, защото то дава възможност за реализация. Тя заяви, че професионалното образование дава различен начин на мислене, особено когато става въпрос за техническите и технологичните специалности и допълни, че е нужна много добра подготовка и начин на мислене, за да можеш да управляваш производствени процеси и да следиш един технологичен процес. „Професионалното образование е този ключов елемент, който веднага дава необходимите кадри на пазара на труда“ каза Таня Михайлова и изтъкна предимството на дуалното образование, което е, че бизнесът и професионалните гимназии имат отговорност за подготовката на учениците. Те ще имат възможност да практикуват избраната от тях професия като в 11-ти клас ще ходят на училище 3 дни в седмицата, а другите два – в предприятията. В 12-ти клас те ще бъде обратното – 2 дни в училище и 3 дни в предприятията. Така те ще бъдат в реална работна среда и ще създадат свои трудови навици. \r\nБеновска прекъсна събеседника си и каза „Казвате, че те ще се научат да мислят, ще усвоят умения и така нататък. Всеки човек, и в това няма нищо порочно, се интересува какво възнаграждение ще получава, какъв престиж ще има неговата професия, колко ще бъде ценен той в обществото.“ Тя припомни разговора си с Теменужка Петкова и каза, че ако започне да се строи АЕЦ „Белене“, ние пак няма да можем да наваксаме липсата на кадри в тази област и попита „Как да ги привлечем тези млади хора и техните родители, нека да не забравяме, защото родителите определят на тази възраст бъдещето на децата си, да изберат примерно да стане заварчик, а не да отиде в call center да обслужва някоя телефонна линия и да получава там 2 - 3 хиляди лева. Заварчик професията не е никак приятна или стругар, или обущар“, Таня Михайлова обясни, че днешните стругове са умни машини с цифрово-програмно управление, което означава, че днешният стругар не подава само механично обороти, а трябва да напише програмата, по която машината ще обработи, така че да се постигнат съответните параметри на детайла. Тя допълни, че и днешните заварчици не са както преди, защото има автоматизация при заваряване. „Ние като че ли не говорим за темата автоматизация. Съвременните технологии са на база на автоматизирани системи, което означава освен, че тежкият труд е сведен до минимум, но в същото време функцията на работника е по-скоро функция по управление на съответната машина“, каза Таня Михайлова. Беновска обобщи, че това не е онзи човек от миналото, чието ежедневие е подложено на голям риск и на дискомфорт при работа. Таня Михайлова каза, че в днешно време работата по обработка не е този процес, както в началото на миналия век, защото днес говорим за лазерна техника, нова технология, нов начин на обработка, нови производствени условия. \r\nБеновска попита „Колко професионални гимназии има в България?“, а гостът отговори, че те са 352. На следващия въпрос на водещата „Колко ученици се учат там?“ Таня Михайлова каза, че броят им е различен. Тя даде пример със сферата на компютърните технологии, в която учениците са около 20 000. Беновска каза, че IT сферата е доста популярна и не се нуждае от повече реклама. Таня Михайлова върна темата с АЕЦ „Козлодуй“ и каза, че през април в 4 града са направили възможно представители на атомната енергетика да се срещнат с ученици, за да се реализира прием в тези специалности.  \r\nБеновска обяви за зрителите на „Канал 3“ и слушателите на „Радио К2“, че ще се започне рубрика в предаването „Беновска пита“, която да осветли темата с дуалното, професионалното и техническото образование, за да могат и родителите, и децата да се запознаят с възможностите, които се създават. Тя каза, че е разговаряла с много от министрите и с предприемачи, които осигуряват условия за трейнинг за учениците. В разговора ѝ с Красимир Каракачанов той е казал „Ти ме подтикваш да се върна към една своя мисъл от преди време да поискам да се възроди средното сержантско училище“. Беновска попита „Възможно ли е това да бъде огледано от Министерство на образованието? Няма техникум по енергетика, няма средно сержантско училище за подготовка на средни военни кадри, няма техникуми за подготовка, както беше по-рано“. Таня Михайлова каза, че има изготвен списък със защитени професии, които са в 13 направления и общо 29 специалности. В него присъстват професии като машиностроене, енергетика, електроника, транспорт, химия и хранително-вкусовите технологии. Тя каза, че е имало период, в който не, че техникумите са изчезнали, а в самите училища се е променял видът и профилът на специалностите, за да се направи план-прием. „Сега вървим към връщане на тези специалности, в които училищата имат най-добри традиции, в които те са силни и могат да дадат едно добро професионално образование.“ \r\nЗа финал Беновска попита „Какво не достига в просветителската, обяснителната работа в политиката на Министерството на образованието по повод този вид образование?“. Стана ясно, че проблемът е в мисленето на родителите, че това образование е непривлекателно, непрестижно. Таня Михайлова каза, че всъщност професионалното образование не само дава подготовка по чужд език, а в същото време в последните два класа дава специализирана подготовка по професията и терминология, което е ценно като знание. Илиана Беновска напомни, че когато децата се обучават в професионалните гимназии, на повечето места получават възнаграждение за положения труд и имат осигурени работни места за в бъдеще. Таня Михайлова допълни, че учениците имат възможност да продължат да работят през лятото между 11-ти и 12-ти клас. Тя каза, че от професионалното образование учениците получават не само диплома за средно образование, но и свидетелство за професионална квалификация. \r\n„Анонсирахме общите си намерения заедно с Министерство на образованието, Министерство на икономиката, защото това образование е под патримониума на министъра на икономиката Емил Караниколов да започнем активно тази кампания в „Канал 3“ и „Радио К2“ в „Беновска пита“, така че това е началото на нашия разговор. Предстои Ви още много пъти да се появявате тук“, каза Беновска и подари клубната фланелка „Беновска пита\" на Таня Михайлова. Така завърши разговорът между Таня Михайлова и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 29 юли 2018 година.", "date": "2018.07.30", "title": "Зам.-министър Таня Михайлова: Професионалното образование е най-пряката пътека от чина до самостоятелната реализация на пазара на труда"}
{"url": "http://www.focus-news.net/news/2018/07/30/2551054/burgas-81-godishen-mazh-e-zaginal-pri-intsident-s-karutsa-na-patya-selo-zimen-selo-glumche.html", "text": "81-годишен мъж е загинал при инцидент с каруца на пътя село Зимен – село Глумче. Това съобщиха от  ОДМВР - Бургас . Сигналът е подаден на 29 юли т.г. около 16.20 часа. На пътя село Зимен – село Глумче, общ. Карнобат, поради загуба на контрол се преобръща извън пътно платно нерегистрирана каруца, управлявана от 51-годишен мъж с инициали И.Д. от село Зимен, който е тестван за употреба на алкохол (дрегерът отчел 0.89 промила). От инцидента на място е загинал возещият се в каруцата 81-годишен мъж от село Зимен с инициали М.М. По случая е образувано досъдебно производство.", "date": "2018.07.30", "title": "Бургас: 81-годишен мъж е загинал при инцидент с каруца на пътя село Зимен – село Глумче"}
{"url": "http://www.focus-news.net/news/2018/07/30/2551055/sport-kristiano-ronaldo-shte-provede-parvata-si-trenirovka-v-yuventus.html", "text": "Новото попълнение на Ювентус Кристиано Роналдо пристигна в Торино, където ще проведе първата си тренировка под ръководството на старши треньора Макс Алегри.  \r\n33-годишният нападател премина в италианския гранд от Реал Мадрид на 10 юли срещу рекордната трансферна сума от 112 милиона евро. Годишната заплата на португалеца е 30 милиона евро. Договорът му със шампиона на Италия е за четири години.", "date": "2018.07.30", "title": "Спорт: Кристиано Роналдо ще проведе първата си тренировка в Ювентус"}
{"url": "http://www.focus-news.net/news/2018/07/30/2551052/dobrich-remontni-deynosti-se-izvarshvat-po-okolovrastniya-pat-na-grada-kakto-i-po-patishtata-za-varna-i-silistra.html", "text": "В ремонт са части от три пътни отсечки в областта, предаде кореспондент на  Радио „Фокус” – Варна . Ремонтни дейности на асфалтовата настилка се извършват по направленията път II-29 Варна – Добрич, път II-71 Силистра – Добрич и по околовръстния път на Добрич. Навсякъде движението е регулирано с пътни знаци. Няма други временни ограничения за движението в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г.  \r\nПродължават строителните работи за подобряване на водния сектор на градa, които обхващат множество улици. В периода от днес до 5 август по лот 3 ще се работи по улиците „Стефан Стамболов“ - от жк. „Дружба 4“ до ул. „Никола Петков“, кв. „Строител“\", „Димитър Ковачев“, „Опълченска“, „Преслав“, „Чайка“, „Каменица“, „Емона“, „Цар Освободител“, „Росица“, „Устрем“, кв. „Строител“, кв. „Изгрев“ и ул. „Боряна“.  \r\nВ Добрич времето е облачно и тихо с температура на въздуха около 19 градуса, възможни са превалявания от дъжд.  \r\nЖулиета НИКОЛОВА", "date": "2018.07.30", "title": "Добрич: Ремонтни дейности се извършват по околовръстния път на града, както и по пътищата за Варна и Силистра"}
{"url": "http://www.focus-news.net/news/2018/07/30/2551053/denyat-30-yuli-v-balgarskata-istoriya.html", "text": "На 30 юли 1877 г. - по време на Руско-турската война (1877-1878 г.) отрядът на генерал Н. Криденер осъществява втората атака срещу Плевен. Атаката е отблъсната. Загубите от руска страна са 7032 души. Боевете се водят при селата Гривица, Радишево и в района на Зелените хълмове. През 1900 г. - започва Седмият конгрес на македонските братства в София, продължил до 5 август. Присъстват 91 делегати. На конгреса се достига до обединяването на Върховния комитет, Македонския комитет и дружествата \"Странджа\" във Върховен македоно-одрински комитет с председател Борис Сарафов и подпредседател Тома Давидов. През 1917 г. - в Бабадаг (Северна Добруджа) е основан Централен добруджански народен съвет, обединяващ възникналите добруджански народни комитети, начело с д-р Иван Огнянов. \r\n2015 г. \r\nМая Манолова е избрана за национален омбудсман на България със 129 гласа в парламента срещу 82 гласа за досегашния омбудсман и кандидат за втори мандат Константин Пенчев. \r\n2010 г. \r\nПрезидентът на Република България присъжда орден „Св. св. Кирил и Методий” огърлие на Антон Дончев „за особено значимите му заслуги в областта на културата.“ \r\n2007 г. \r\nПрезидентът на Република България присъжда орден „Св. св. Кирил и Методий” първа степен на Алберт Лиханов член на управителния съвет на Международната фондация “Св. св. Кирил и Методий” „за големите му заслуги за популяризиране на българската култура в Русия.“ \r\n1997 г. \r\nТридесет и осмото НС гласува да се разсекретят досиетата на Държавна сигурност. Създадена е комисия с председател министърът на вътрешните работи - Богомил Бонев, и членове - шефовете на цивилното и военно разузнаване, на контраразузнаването, на Националната служба за охрана и на служба \"Архив\" на МВР. \r\n1996 г. \r\nСДС връчва на правителството проект, съдържащ мерки за излизане от кризата. \r\nИкономическият спад в страната довежда до социално-икономическата криза през зимата на 1996/1997 г. Независимо от приемането на спешни мерки за стабилизиране на макроикономическата ситуация, през втората половина на 1996 г. социално-икономическите показатели продължават да се влошават. Инфлацията нараства на 311%, реалната стойност на заплатите и пенсиите спада с 60%, а заетостта намалява с 8%. От 130 долара в края на 1995 г., в началото на 1997 г. средната месечна заплата е едва 20 долара. В края на 1996 г. непрекъснато влошаващото се положение довежда до сериозна финансова, социално-икономическа и политическа криза, която предизвика широки обществени протести и демонстрации. В условията на задълбочаваща се криза правителството е принудено да подаде оставка. През февруари 1997 г. държавното управление е поето от служебно правителство, което постига споразумение с Международния валутен фонд и Световната банка за осъществяване на програма за икономическа стабилизация и структурни реформи. В програмата са заложени следните промени: 1) установяване на паричен съвет; 2) реформи във финансовия и банков сектор; 3) закриване на нежизнеспособните държавни предприятия, ускоряване на приватизацията и промяна на тарифите за комуналните услуги; 3) ценова и търговска либерализация. \r\n1960 г. \r\nВ периода 30 юли - 15 август България признава независимостта на френската колония Дахомей (от 1975 г. Република Бенин), Нигер, Република Горна Волта, Република Бряг на Слоновата кост, Горна Волта, Централната африканска република и Габон. \r\n1934 г. \r\nС наредба-закон започва организирането на казионни профсъюзи на държавните и обществените служители, продължило до края на 1934 г. \r\n1917 г. \r\nВ Бабадаг (Северна Добруджа) е основан Централен добруджански народен съвет, обединяващ възникналите добруджански народни комитети, начело с д-р Иван Огнянов. \r\nЦентралният добруджански народен съвет има за цел да съдейства на българското правителство във воденето на борба за присъединяване на цяла Добруджа към България. Като връзка на съвета пред българското правителство служи Върховният управителен комитет на организация \"Добруджа\". Чрез него се осъществява единство между всички родолюбиви добруджански организации в страната. Централният съвет организира мрежа от местни организации с ръководни комитети в по-главните центрове на Добруджа – Бабадаг, Кюстенджа, Добрич (Толбухин) и Силистра. През 1918 г. Централният добруджански съвет организира голям народен събор, в който представители от цяла Добруджа декларират своето желание за присъединяване на Добруджа към България. След края на Първата световна война румънските власти се настаняват в Добруджа и Съвета се мести във Варна. През 1919 г. Централният добруджански съвет се обединява с Върховния управителен комитет на организация \"Добруджа\" и прекратява своята дейност. \r\n1913 г. \r\nПетнадесетото ОНС отпуска 500 000 лв. за подпомагане на бежанците. \r\nБежанският въпрос възниква в резултат на масовия приток на българи бежанци от Македония, Източна и Западна Тракия, Добруджа и Западните покрайнини, останали вън от пределите на свободната българска държава след ревизирането на Санстефанския мирен договор от 1878 г. от западноевропейските велики сили и последвалите Букурещки мирен договор от 1913 г., Цариградски договор от 1913 г. и Ньойския мирен договор от 1919 г. \r\nПървата вълна от бежанци пристига в страната през 1878-1879 г. след изтеглянето на руските войски от южните български земи и потушаването на Кресненско-Разложкото въстание (1878-1879 г.). Извършеното през 1885 г. Съединение на Източна Румелия с Княжество България става повод за рязка промяна в отношението на османското правителство към многобройното българско население, живеещо в Източна Тракия. В отговор на някои акции, предприемани от Вътрешната македоно-одринска революционна организация в Одринско, местното българско население е подлагано на жесток терор, което принуждава не малка част от него да търси спасение в България. След неуспешния край на Илинденско-Преображенското въстание от 1903 г. страната е залята от нова голяма бежанска маса от Македония и Одринско. До избухването на Балканската война през 1912- 1913 г. броят на бежанското население в България възлиза на около 120 000 души. Нов още по-голям приток от български бежанци идва от територията на съседните балкански страни след военния погром на България в Междусъюзническата война от 1913 г. и Първата световна война от 1914-1918 г. При подписване на Ньойския мирен договор през 1919 г. Гърция с помощта на западните съглашенски сили налага на България и т. нар. конвенция за \"доброволно\" изселване на населението между двете държави. След поражението на гръцката армия в Мала Азия през есента на 1922 г., атинското правителство забравя за тази спогодба и прогонва насилствено от Западна Тракия огромен брой българско население. Спогодбата \"Моллов - Кафандарис\" от 1927 г. само оформя това положение. \r\nПоследната значителна вълна от бежанци пристига в България след връщането на Южна Добруджа през 1940 г. По силата на последвалия Крайовски договор 1940 г. през есента от Северна Добруджа са изселени принудително около 67 000 души българи. \r\n1906 г. \r\nВъв Варна се провежда учредителен конгрес на Българския социалдемократически съюз \"Пролетарий\", в който влизат изключените от БРСДП (т. с.) анархолиберали. Издава в. \"Пролетарий\" от 25 декември 1905 г. \r\n1900 г. \r\nЗапочва Седмият конгрес на македонските братства в София, продължил до 5 август. Присъстват 91 делегати. На конгреса се достига до обединяването на Върховния комитет, Македонския комитет и дружествата \"Странджа\" във Върховен македоно-одрински комитет с председател Борис Сарафов и подпредседател Тома Давидов. \r\nБорис Петров Сарафов е деец на македоно-одринското революционно движение. Той е роден на 12 юли 1872 г. в с. Либяхово (дн. Илинден), Гоцеделчевско. Борис Сарафов завършва Солунската българска мъжка гимназия \"Свети свети Кирил и Методий\" и Военното училище в София. Постъпва като офицер в българската армия, но скоро след това я напуска, за да се включи в националноосвободителната борба на македонските българи. Първата му по-значителна изява е предвождането на чета в Македония по време на Мелнишката акция през 1895 г. От май 1899 г. до март 1901 г. е председател на Върховния македоно-одрински комитет, който по редица въпроси, отнасящи се до националноосвободителното движение в Македония, постига съгласие със задграничните представители на Вътрешната македоно-одринска революционна организация в София - Гоце Делчев и Гьорче Петров. На смилевския конгрес през лятото на 1903 г. е включен в състава на главния щаб на Илинденско – Преображенското въстание в Битолски окръг (заедно с Д. Груев и Ан. Лозанчев). След избухването на въстанието 1903 г. участва в редица сражения с турските войски и башибозуци. След неуспеха на въстанието предприема обиколка из Западна Европа с цел да популяризира делото на ВМОРО. Взема дейно участие в конгреса на ВМОРО през 1905 г. и застава на страната на десницата. През 1906 г. е определен заедно с Иван Гарванов и Христо Матов за член на Задграничното представителство на ВМОРО в София. Убит е на 28 ноември 1907 г. заедно с Иван Гарванов по нареждане на Яне Сандански във връзка с развихрилите се борби между двете течения в организацията. \r\n1877 г. \r\nПо време на Руско-турската война (1877-1878 г.) отрядът на генерал Н. Криденер осъществява втората атака срещу Плевен. Атаката е отблъсната. Загубите от руска страна са 7032 души. Боевете се водят при селата Гривица, Радишево и в района на Зелените хълмове. Атаката на града се провежда от две колони руски войски командвани от генералите Белокопитов и Веляминов. Руските войски са принудени да отстъпят, въпреки че постигат известни успехи. \r\nОбсадата на Плевен е най-тежката и продължителна битка в хода на Руско-турската война (1877–1878). Тя продължава 5 месеца. Първата атака срещу Плевен е извършена на 20 юли 1877 г. Руските части са отблъснати. След неуспеха на първите две атаки през септември е предприета трета. На 2 септември 1877 г. военният съвет, свикан от Главната квартира на руската армия в с. Пордим, Плевенско, приема плана за Третата атака на Плевен. В с. Пордим пристига и румънският княз Карол, който на 3 септември е назначен за главнокомандващ на руско-румънските части при Плевен. Четири дни по-късно със засилена артилерийска подготовка започва първият етап на Третата атака на Плевен. На 8 септември 1877 г. артилерийският обстрел на Плевен продължава. Авангардът на ген. Михаил Скобелев овладява втория гребен на Зелените хълмове, но поради отлагане на втория етап на атаката е принуден да се изтегли на първия гребен. На 11 септември 1877 г. около 15 ч започва вторият етап на Третата атака на Плевен - непосредствения щурм на града. На следващия ден след упорити сражения командваните от ген. М. Скобелев части овладяват два от турските редути, но вечерта са принудени да се оттеглят към втория гребен на Зелените хълмове. Руските загуби възлизат на 12 814, а румънските - на 3000 души. На 23 септември 1877 г. в Плевен пристига подкрепление (10 000 души, боеприпаси и хранителни продукти) за гарнизона на Осман паша. На 27 септември 1877 г. в щаба на руската армия пристига ген. Едуард Тотлебен, който е определен да поеме ръководството на военните действия край Плевен. На 9 октомври в Плевен пристига ново подкрепление начело с Шефкет паша (16 000 души, боеприпаси и храни). На 30 октомври Осман паша получава заповед да задържи Плевен до пълно изразходване на припасите си, след което да се оттегли от града. В края на октомври руси и румънци постепенно изграждат укрепителна блокадна линия. На 9 ноември 1877 г. руски части превземат първия гребен на Зелените хълмове край Плевен. На 14 ноември 1877 г. ген. Едуард Тотлебен поема командването на всички части, включени в обсадата на Плевен. На 15 ноември 1877 г. е предприет опит за турска контраатака при Зелените хълмове край Плевен. Частите, командвани от ген. Скобелев, отблъскват атакуващия противник. В началото на декември блокадата над града достига 50 км. Същевременно положението на турската армия се влошава поради глада, болестите и студа. На 10 декември 1877 г. рано сутринта части на Плевенския гарнизон предприемат опит да преминат през р. Вит (в района между селата Долни Дъбник и Долна Митрополия). С помощта на навреме пристигнали подкрепления турските части са отблъснати и около 14 ч Осман паша приема предложената му безусловна капитулация. С падането на Плевен настъпва прелом в хода на войната. На тази дата умират: \r\n1951 г. \r\nУмра Асен Разцветников (псевдоним на Асен Петков Коларов) - български писател. Роден е на 2 ноември 1897 г. в с. Драганово. От 1920 г. следва славянска филология в СУ “Св. Климент Охридски”. В периода 1921-1922 г. слуша лекции по естетика във Виена и Берлин. През 1926 г. завършва право в СУ “Св. Климент Охридски”. От 1927 г. до 1929 г. работи като учител в Габрово, а през 1929 г. става лектор по немски език в III мъжка гимназия в София. Асен Разцветников пише стихове, превежда от старогръцки, немски, френски и руски език. След 9 септември 1944 г. работи в Института за художествени преводи към Министерството на информацията. През 1917 г. в списание \"Българан” за пръв път е отпечатана негова творба. От края на 1919 г. Асен Разцветников сътрудничи на леви периодични издания. Особено плодотворно е сътрудничеството му в списание \"Нов път\", а по-късно във вестник \"Наши дни\". След смъртта на Христо Смирненски е сочен от лявата критика за негов приемник. Напуска списание \"Нов път\", преминава в списание \"Златорог\" и през 30-те години се утвърждава като един от най-талантливите български детски поети и майстори на художествения превод. Превежда произведения на Гьоте, Молиер, Омир. Автор е на драмата \"Подвигът\", посветена на Априлското въстание (1876 г.). Най-значителното му произведение е стихосбирката от 1924 г. \"Жертвени клади\" Автор е на първата българска библиотечна методика \"Техника на училищните библиотеки\" (1932 г.). \r\n1949 г. \r\nУмира юристът проф. Стоян Данев (1858 - 1949). Лидер на Прогресивнолибералната партия. Стоян Данев е роден на 28 януари 1858 г. в Шумен. Влиза в редовете на Либералната партия. След разцеплението й през 1883 - 1884 г. минава към крилото, възглавявано от Драган Цанков. По време на първия стамболовистки режим (1887 - 1894) е принуден да ограничи политическата си дейност, но след правителствената промяна от май 1894 г. е привлечен от новия министър-председател д-р Константин Стоилов в Народната партия, което му осигурява подпредседателско място на VIII Обикновено народно събрание (1894 - 1896). Скоро обаче се завръща в предишната си партия и от 1897 г. е посочен за неин лидер (през 1899 г. тя се наименува на Прогресивнолиберална партия). От февруари до декември 1901 г. е министър на външните работи и изповеданията в коалиционния кабинет от демократи и прогресивни либерали, възглавяван от Петко Каравелов. От декември 1901 г. до май 1903 г. е министър-председател и отново министър на външните работи и изповеданията. През 1907-1908 г. участва в ръководството на опозиционния Патриотичен блок против втория стамболовистки режим. Председател на V Велико народно събрание (1911) и на XV Обикновено народно събрание (1911 - 1913). От 1 юни до 4 юли 1913 г. отново е министър-председател и министър на външните работи. Не успява да предотврати действията на цар Фердинанд I за обявяването на Междусъюзническата война 1913 г., която завършва с неуспех за България. Явен русофил, обявява се против въвличането на България в Първата световна война 1914-1918 г. След войната е включен като министър на финансите в коалиционния кабинет на Александър Стамболийски (октомври 1919 - май 1920 г.). Стоян Данев е открит противник на последвалото самостоятелно управление на Българския земеделски народен съюз (1920 - 1923). След обединението на Народната и Прогресивнолибералната партия в една формация той е един от нейните водачи. Играе видна роля и в образувания през 1922 г. Конституционен блок. След провала на замислената от този блок акция против земеделското правителство (септември 1922 г.) е арестуван и хвърлен в шуменския затвор. Последвалият държавен преврат на 9 юни 1923 г. го изважда от затвора. Влиза в редовете на новооснования Демократически сговор, но поради напреднала възраст отказва да заеме отговорни постове в него. След падането на сговористкия режим през 1931 г., се оттегля изцяло от активна политическа дейност. На тази дата са родени: \r\n1919 г. \r\nРоден е Александър Вутимски – псевдоним на Александър Коцев Вутов. До 10-годишна възраст живее в Своге. След смъртта на родителите си се премества в София. Завършва Първа софийска мъжка гимназия (1937 г.). От 1938 г. следва класическа филология в Софийския университет, но заболява от туберкулоза и след една година прекъсва учението си. Лекува се безрезултатно в различни санаториуми в страната, от пролетта на 1941 г. - в санаториума на Сурдулица. Първото му отпечатано стихотворение е „Пак самичко” (в. „Весела дружина“, №6, 15 октомври 1935 г.), но първият му сериозен поетически дебют е стихотворението „Улицата“ (сп. „Ученически подем“, 1936 г. – 37, № 2). Началните творчески изяви на Вутимски са свързани с ученически и други леви издания — „Ученически подем“, „Звън“, „Светлоструй“, „Трезва младеж“ и др. Участва заедно с Александър Геров, В. Осиковска, Л. Йорданов и Ем. Манов в издадения от тях литературен сборник „Праг“ (1938 г.); като студент — в литературен сборник „Жажда“ (1939 г.). Публикува и в „Млад кооператор“, „Кооперативна просвета“, „Росица“, „Вестник на жената“; подписва се Ал. Вутов, Ал. Коцев, Ал. Вълканов. От май 1939 г. редовно сътрудничи в издаваното от Вл. Василев сп. „Златорог“, където са публикувани най-значителните и най-зрелите стихотворения на поета, подписани с псевдонима Александър Вутимски. Поетични размишления за житейски и нравствено-психологически явления са „За простотата“, „За силата“, „За парите“, „За равенството“, „За радостта“, „За най-смирените“, „За красотата“ и др. Вутимски не успява да издаде приживе своя стихосбирка. Остава неиздадена и художествената му проза, запазена в машинописен препис — 15 кратки есета, писани през 1941 – 1943 г. Умира на 23 септември 1943 г. в Сурдулица, Моравско. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.30", "title": "Денят 30 юли в българската история"}
{"url": "http://www.focus-news.net/news/2018/07/30/2551056/haskovo-v-dimitrovgrad-shte-bade-napravena-demonstratsiya-na-elektricheski-trikolki.html", "text": "В 11.00 часа днес на пл. \"България\" кметът на Община Димитровград Иво Димов и служители от общинска администрация ще направят демонстрация на най-новите високотехнологични превозни средства в общината - електрически триколки. Това съобщиха от пресцентъра на  Общината . Триколките са три на брой и ще обслужват нуждите на служителите при обиколките на обектите им из града. Екологично чистите транспортни средства са модерен начин за придвижване в градска среда.", "date": "2018.07.30", "title": "Хасково: В Димитровград ще бъде направена демонстрация на електрически триколки"}
{"url": "http://www.focus-news.net/news/2018/07/30/2551062/dobrich-zaradi-prisaedinyavane-na-abonati-kam-noviya-vodoprovod-po-ul-nezavisimost-shte-bade-spirano-vodopodavaneto-v-rayona.html", "text": "Заради присъединяване на абонати към новия водопровод по ул. „Независимост“ ще бъде спирано водоподаването в района, предаде кореспондентът на  Радио „Фокус” – Варна . От днес - 30 юли до 3 август ще започне присъединяване на абонати към новия водопровод по ул. „Независимост“, в участъка от ул. „Любен Каравелов“ до ул. „Сан Стефано“. Това налага спиране на водоподаването в рамките на работните дни в района на тези улици. \r\nЖулиета НИКОЛОВА", "date": "2018.07.30", "title": "Добрич: Заради присъединяване на абонати към новия водопровод по ул. „Независимост“ ще бъде спирано водоподаването в района"}
{"url": "http://www.focus-news.net/news/2018/07/30/2551058/nimh-v-7-oblasti-e-obyaven-zhalt-kod-za-dazhd-i-gramotevitsi.html", "text": "В 7 области е обявен жълт код за дъжд и гръмотевици. Това сочи справка на сайта на  Националния институт по метеорология и хидрология (НИМХ)  при БАН. Областите, за които важи предупреждението са: Видин, Монтана, Враца, Плевен, Ловеч, Велико Търново и Габрово.  \r\nОт НИМХ предупреждават, че ще има валежи от дъжд, в следобедните часове, придружени с гръмотевици. Остават условията за локални градушки. Сумарните количества за денонощието се очаква да достигнат до 20-35 л/кв. м.", "date": "2018.07.30", "title": "НИМХ: В 7 области е обявен жълт код за дъжд и гръмотевици"}
{"url": "http://www.focus-news.net/news/2018/07/30/2551060/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова света Литургия в митрополитската катедрала на София „Св. Неделя”, предаде репортер на  Агенция „Фокус” . Началото на службата е в 10.00 часа, а вечернята ще е от 17.00 часа.  \r\nНикола ПЕТКОВ", "date": "2018.07.30", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/07/30/2551061/pazardzhik-povishena-e-opasnostta-ot-padashti-kamani-v-rodopskata-chast-na-oblastta.html", "text": "Натоварено е движението по главните пътища на областта. Това съобщи за  Радио „Фокус” - Пазарджик  дежурният в Областно пътно управление – Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.07.30", "title": "Пазарджик: Повишена е опасността от падащи камъни в Родопската част на областта"}
{"url": "http://www.focus-news.net/news/2018/07/30/2551057/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-tvarditsa-i-elena-zaradi-propadane-na-patnoto-platno-i-nalichie-na-svlachishte.html", "text": "Натоварен е трафикът по улица „Магистрална“ в града, предаде репортер на  Радио „Фокус“ – Велико Търново . Интензивно е движението и в района на пътен възел „Качица“, Южен пътен възел и по „Беляковско шосе“. Колони от автомобили има по бул. „България“, около Кооперативния пазар и пощата. Настилките в града са частично мокри, времето – облачно, но без валежи. Улиците „Силвестър Пенов“ и „Шейново“ в старата градска част са затворени поради ремонт на водопроводна мрежа. Други въведени ограничения във Велико Търново няма. Екипи на полицията следят за правилното протичане на движението. Патрули има на входовете и изходите на града.  \r\nОтворен за движение е Проходът на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. Затворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - Велико Търново - Лясковски кантон - Миндя - Елена и обратно. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. \r\nЛуиза ТРАНЧЕВА", "date": "2018.07.30", "title": "Велико Търново: В едната лента се осъществява движението в участък от пътя между Твърдица и Елена заради пропадане на пътното платно и наличие на свлачище"}
{"url": "http://www.focus-news.net/news/2018/07/30/2551063/faz-podozritelen-predmet-vav-vlak-nalozhi-zadeystvane-na-mashtabna-politseyska-operatsiya-v-germaniya.html", "text": "Подозрителен предмет, открит във високоскоростен влак в университетското градче Ашафенбург, федерална провинция Долна Саксония, стана причина за задействането на мащабна полицейска операция, съобщава германският национален ежедневник  Die Frankfurter Allgemeine Zeitung . \r\nКакто разкриха следователите, във влака е намерено т.нар. Блюдо на Петри (или „стъкло на Петри“) - плосък, кръгъл и прозрачен предмет  с капак с по-голям размер, което се използва основно в биологията, медицината и химията. В такива контейнери химиците или лекарите обикновено култивират клетъчни култури. \r\nЕдин от пътниците във влака е открил контейнера с неопределения все още микроорганизъм в него и е подал сигнал. След щателна проверка, отнела два часа, предметът е бил премахнат от влака и той е продължил пътуването си. \r\nОт редакцията не привеждат допълнителна информация за това как контейнерът се е озовал във влака и какво точно е било съдържанието му.  Тереза Герова", "date": "2018.07.30", "title": "FAZ: Подозрителен предмет във влак наложи задействане на мащабна полицейска операция в Германия"}
{"url": "http://www.focus-news.net/news/2018/07/30/2551064/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 30 юли. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Черковна“, кв. „Горни Богров“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Трети март“, ул. „Александър Стамболийски“, ул. „Здравец“, ул. „Морава“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стефан Караджа“ срещу 115 СОУ. \r\nВъв връзка с монтаж на спирателни кранове на ул. „Елин Пелин“ и ул. „Лагадина“ кв. „Драгалевци“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Лагадина“, ул. „Елин Пелин“, ул. „Панайот Пипков“, ул. „Горска поляна“, ул. „Момино венче“, ул. „Вълшебно биле“, ул. „Горски дух“, ул. „Крайречна“, ул. „Папрат“, както и ул. „Глухарче“ от №2 до №6. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лагадина“ ъгъла с ул. „Горска поляна“. \r\nВъв връзка с подмяна на сградно водопроводно отклонение на ул. „Космонавт“ гр. Банкя кв. „Изгрев“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Космонавт“, по ул. „София“ от ул. „Космонавт“ до ул. „София“ №88; по ул. „Иларион Макариополски“ от ул. „София“ до ул. „Иларион Макариополски“ №60. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „София“ до бензиностанция „Симона“. \r\nВъв връзка с подмяна на сградно водопроводно отклонение на ул. „Витиня“ кв. „Ботунец“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Витиня“, ул. „Балкан“, ул. „Мусала“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ ъгъла с ул. „Витиня“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.30", "title": "\"Софийска вода\" временно ще прекъсне водоснабдяването в някои части на столицата"}
{"url": "http://www.focus-news.net/news/2018/07/30/2551070/burgas-29-godishen-mazh-e-zadarzhan-v-pomorie-za-strelba-s-pistolet-vav-vazduha.html", "text": "29-годишен мъж е задържан в Поморие за стрелба с пистолет във въздуха. Това съобщиха от  ОДМВР - Бургас . Сигналът е подаден на 29 юли т.г. около 00.15 часа в Районно управление - Приморско. Съобщено е за инцидент в района пред хотел „Лагуна”, разположен на едноименната улица в Приморско, при който мъж, управляващ лек автомобил „Порше Кайен” с благоевградска регистрация, е стрелял с пистолет във въздуха. Своевременно е задържан 29-годишен мъж от Разлог с инициали И.М., който превозвал в автомобила си две момичета на 18 и 19 години. В автомобила са намерени и иззети: газов пистолет, пълнител с четири халосни патрони, както и кутия с десет халосни патрони в нея. И.М. е задържан за срок от 24 часа. За хулиганските действия е образувано досъдебно производство.", "date": "2018.07.30", "title": "Бургас: 29-годишен мъж е задържан в Поморие за стрелба с пистолет във въздуха"}
{"url": "http://www.focus-news.net/news/2018/07/30/2551069/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-gabrovo-zaradi-stroitelni-deynosti.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 30 септември. На място е поставена необходимата сигнализация, а обходният маршрут за квартал Чехлевци е по е по път III-5004, път II-44 и път III-4404. Това съобщиха за  Радио „Фокус” – Велико Търново  от Областно пътно управление - Габрово. Условията за пътуване в областта са нормални. Настилките са частично мокри, трафикът в началото на работната седмица – интензивен. Времето е предимно облачно, като на места превалява слаб дъжд. Затворен за моторни превозни средства с ширина по – голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец при км 46+800 по общински път до III-403 в с. Малък Вършец. До 31 август ще се извършват ремонти в участък от пътя Чехлевци - Велчевци. Движението е в едната лента. Ограничение за товарни автомобили над 5 тона е въведено в отсечка от пътя между село Драгановци и областния център. В участъка от км 18+000 до км 18+965 тече  ремонт на пътно съоръжение при км 18+693. Движението по направление Габрово – Севлиево се пренасочва през пътен възел „Попови“ по път III-5004 към село Рязковци, оттам по път III-4403 към село Козирог и по път III-4041 към Севлиево. Поставена е необходимата сигнализация, а срокът за приключване на дейностите е 12 септември. \r\nЛуиза ТРАНЧЕВА", "date": "2018.07.30", "title": "Габрово: Ограничено е движението в участък от път Велико Търново – Стара Загора в района на Габрово заради строителни дейности"}
{"url": "http://www.focus-news.net/news/2018/07/30/2551068/plovdiv-okrazhniyat-sad-shte-gleda-deloto-sreshtu-dvama-mazhe-podsadimi-za-palezh.html", "text": "Окръжният съд ще гледа делото срещу двама мъже, обвинени за палеж. Това съобщиха от пресцентъра на  Окръжния съд в Пловдив . Делото ще се проведе от 13.30 часа днес в зала 2 на Съда. Докладчик е М. Буюклиева. Срещу подсъдимите Борис Г. и Едуард М. са повдигнати обвинения в това, че на 26 ноември 2017 г. в град Пловдив в съучастие помежду си са запалили имущество на значителна стойност – шахта с прилежащите в нея движими вещи, собственост на търговски дружества: търговско дружество „Цифрова кабелна корпорация“ ООД на стойност 61 720 лева и търговско дружество „Булсатком“ ЕАД на стойност 392 лева, като общата стойност на запаленото имущество собственост на двете търговски дружества е в размер на 62 112 лева и от деянието са последвали значителни вреди. Делото е насрочено в разпоредително заседание.", "date": "2018.07.30", "title": "Пловдив: Окръжният съд ще гледа делото срещу двама мъже, подсъдими за палеж"}
{"url": "http://www.focus-news.net/news/2018/07/30/2551065/glinspektor-stefan-stefanov-pbzn-poveche-deystviya-za-po-dobra-evakuatsiya-i-podgotovka-na-naselenieto-sa-vazhnite-izvodi-sled-ognenoto-bedstvie-v-gartsiya.html", "text": "Предприемането на действия за по-добра организация и евакуация, както и подготовка на населението са важните изводи след огненото бедствие в Гърция. Това каза в сутрешния блок „Добро утро, България“ на Радио „Фокус“ главният експерт в „Пожарна безопасност и защита на населението“ Стефан Стефанов. По думите му у нас се вземат множество мерки, съвместно и с други институции, евентуално бедствие у нас да бъде овладяно адекватно. Инспектор Стефанов добави, че благодарение на тези мерки горските пожари през тази година са намалели значителни. „У нас ние работим заедно с Министерство на земеделието устойчиво вече доста години по изработването и изпълняване на устройствените планове и най-вече противопожарните мерки, които се взимат при тяхното изпълнение за осигуряване на различни видове растителност, на противопожарни пътища, на противопожарни водоеми и водоизточници. Това е един много дълъг процес, който в годините постоянно се развива. Също така през последните години бяха изградени множество наблюдателни камери. Общата статистика обаче показва, че над 75% от горските пожари са свързани пряко с човешката дейност- дейности на туристи, ловци, стопанска дейност с неизправна техника. Много малка част от причините за възникването на пожарите са свързани с природни явления “, коментира гл. инспектор Стефан Стефанов. Той каза още, че за съжаление битовите инциденти с газови бутилки не намаляват, като призова за спазване на предписанията за правилна работа с тях.", "date": "2018.07.30", "title": "Гл.инспектор Стефан Стефанов, ПБЗН: Повече  действия за по-добра евакуация и подготовка на населението са важните изводи след огненото бедствие в Гърция"}
{"url": "http://www.focus-news.net/news/2018/07/30/2551066/pregled-na-osnovnite-temi-v-dobrudzhanskiya-pechat.html", "text": "„Часовникът в „Старият Добрич“ е спрял на 7,30 часа от няколко месеца, забеляза само синът на първомайстора“, съобщава вестник  „Нова добруджанска трибуна“ . Иван Ковачев е син на първомайстора на една от емблемите на града. Той е трето поколение майстор ковач, роден в град Габрово през 1946 година. Почетен лидер е на Международната гилдия на ковачите. Отличен е с почетното звание първомайстор. През 1965 година старата часовникова кула е съборена и след това отново възстановена по скици. „30 млади фермери от област Добрич са кандидатствали по подмярка 6.1 през ИСУН“, съобщава изданието. Става дума за Информационната система за управление и наблюдение на средствата от Европейските структурни и инвестиционни фондове и подмярка „Стартова помощ за млади земеделски стопани“ от мярка „Развитие на стопанства и предприятия“. За кампания 2017-та 3 260 земеделски производители са получили 64 425 306 лв. 11 км ограда е готова по 133-километровата сухопътна граница с Румъния, съобщава изданието. 480 служители на шестте горски стопанства участват в изграждането на оградата. Това е част от превантивните мерки срещу разпространението на болестта африканска чума по свинете. Информацията е представена през уикенда от министъра на земеделието Румен Порожанов в Шабла. До края на седмицата се очаква да бъде готова оградата по цялата й дължина от ГКПП Дуранкулак до ГКПП - Кардам. Темата е водеща за другия регионален вестник  „Добруджанска трибуна“ . Заглавието е „Готови са 11 км от 133 километра ограда по румънската граница“. 400 горски дебнат да не влизат прасета от Румъния. Към момента е завършен участък от морската зона до ГКПП Дуранкулак. Цялото съоръжение ще е 40 км. Горските служители са информирали, че през всеки 50 км започва разпръскване на репеленти за отблъскване на дивите прасета. В рубриката „Новини“ – „Приключи санирането на шест жилищни блока в Тервел“. Общината успешно е приключила първия етап на програмата за прилагане на мерки за енергийна ефективност. Всеки от шестте блока разполага с повече от 36 апартамента или общият им брой е 277. „Възможности за привличане на евросредства за бизнеса представят в Тервел и Балчик“, съобщава всекидневникът. Информационните срещи са организирани от Областният информационен център в Добрич. Днес е форумът в Тервел, а утре – в Белия град. Днешната среща започва в 10.00 часа, утрешната – в 11.00 часа.", "date": "2018.07.30", "title": "Преглед на основните теми в добруджанския печат"}
{"url": "http://www.focus-news.net/news/2018/07/30/2551059/telma-makedoniya-parlamentat-na-makedoniya-shte-zasedava-za-datata-i-vaprosa-za-referenduma-za-imeto.html", "text": "Социалдемократическият съюз на Македония (СДСМ) на премиера Зоран Заев ще внесе предложение в парламента на за провеждане на референдума на 30 септември, като въпросът остава онзи, който бе обявен по-рано от министър-председателя: „Искате ли членство в Европейския съюз и НАТО чрез приемане на Договора между Македония и Гърция“, предава  скопският телевизионен канал „Телма“ . \r\nМедията обяснява, че СДСМ вече събира подписите и очаква подкрепа от 72 народни представители, включително всички депутати от албанските партии. Високопоставени партийни източници разкриха пред телевизията, че управляващото мнозинство е готово да започне кампанията с или без ВМРО-ДПМНЕ, защото шансовете да се разберат с нея са много малки и не е отчетено никакво преместване от досегашните позиции на основната опозиционна партия. \r\nСкопският телевизионен канал коментира, че премиерът Заев и лидерът на ВМРО-ДПМНЕ Християн Мицковски ще обявявят окончателните си позиции в последния момент преди парламентарното заседание. Опозицията настоява въпросът на референдума да бъде единствено за договора с Гърция, без с него да се обвързва членството в НАТО и Европейския съюз. По-рано вицепредседателят на фракцията Александър Николовски заяви в интервю пред македонската редакция на Радио „Свободна Европа“, че въпросът, предложен от министър-председателя, е манипулативен и партията му няма да го подкрепи. „Телма“ обаче не разполага с информация как ще действат противниците на договора за името – дали ще излязат да гласуват на референдума, или ще го бойкотират. \r\nСпоред информацията на медията, в парламентарните органи вече тече подготовката за заседанието в понеделник, на което трябва да се вземе решение за насрочването на референдума. Преди пленарната сесия ще има координация между партийните групи и тогава ВМРО-ДПМНЕ ще реши дали да влезе в залата за гласуването, обяснява още „Телма“.  Иван Христов", "date": "2018.07.30", "title": "„Телма“ (Македония): Парламентът на Македония ще заседава за датата и въпроса за референдума за името"}
{"url": "http://www.focus-news.net/news/2018/07/30/2551071/pregled-na-osnovnite-temi-vav-velikotarnovskiya-pechat.html", "text": "„През 2019 г. започва строителството на новия градски център на В. Търново“ е заглавие от първа страница на областния всекидневник  „Янтра Днес” . Арх. Клаудио Нарди от Италия спечели Международния архитектурен конкурс за нов градски център на Велико Търново. Името на победителя обяви главният архитект на Общината Николай Малаков малко след приключване на работата на журито. „Денислав Станчев представи страната на Световната олимпиада по химия“, пише още вестникът. Денислав Станчев от В. Търново представи страната ни на Световната олимпиада по химия. Юбилейното 50-о издание на форума се проведе в Чехия и Словакия, а зрелостникът от Природо-математическата гимназия „Васил Друмев“ бе част от българския национален отбор. „Установиха седем случая на работници без договори“ е друга новина от днес. В изданието ще откриете и материал, разказващ за церемонията, на която курсанти и кадети от 140-ия випуск „Ботевски“ на НВУ „Васил Левски“ получиха първите си военни звания.  \r\n„15-етажни сгради с висящи градини, подземен паркинг и футуристичен конгресен център предвижда отличеният проект за нов градски център“ е заглавие от другия областен ежедневник  „Борба“ . Италианският архитект Клаудио Нарди получи първа награда в Международния конкурс за нов градски център на Велико Търново. Разработката му бе премирана с 25 хил. евро. Тя предвижда 15-етажни сгради с градини между етажите, 6000 кв. метра конгресен център, подземен паркинг. „Военният университет изпрати випуск „Ботевски“ е друга тема от вестника. 113 курсанти и 44 кадети от сержантския колеж след завършване на НВУ получиха първи военни звания – офицерски и сержантски, и бяха изпратени на тържествена церемония в центъра на Велико Търново в петък. Присъстваха вицепремиерът и министър на отбраната Красимир Каракачанов, председателят на комисия по отбрана ген. Константин Попов, областният управител Любомира Попова, кметът Даниел Панов, граждани и гости на града. „Нарязаха гумите на лека кола в Павликени“ е новина от криминалната хроника на всекидневника. На първа страница на областния ежедневник е поместен и материал, разказващ за Николай Ганчев от Горна Оряховица, който „спира дъха на публиката, когато рисува с огън“.", "date": "2018.07.30", "title": "Преглед на основните теми във великотърновския печат"}
{"url": "http://www.focus-news.net/news/2018/07/30/2551073/smolyan-povishena-e-opasnostta-ot-padashti-kamani-i-svlichane-na-zemni-masi-po-vsichki-napravleniya-v-oblastta.html", "text": "Частично мокри, но нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, без валежи. Заради преовлажняване на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. Сутринта е подаден сигнал за паднало дърво между селата Леска и Лещак в община Мадан, като то своевременно е отстранено от екип на Пътната служба и движението в този участък се осъществява нормално. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ - Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян пътните настилки са предимно сухи. Автомобилният трафик в първия работен ден от седмицата е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.07.30", "title": "Смолян: Повишена е опасността от падащи камъни и свличане на земни маси по всички направления в областта"}
{"url": "http://www.focus-news.net/news/2018/07/30/2551067/todor-chobanov-zam-kmet-na-sofiya-ne-e-kasno-da-spasim-tsarskite-konyushni-i-te-da-poluchat-nov-zhivot.html", "text": "Не е късно да спасим „Царските конюшни\" и те да получат нов живот. Това каза доц. д-р Тодор Чобанов, заместник-кмет на София по направление \"Култура, образование, спорт и превенция на зависимости\", в предаването \"Здравей, България\" по  Нова телевизия.   \"Дори тези сгради да изгорят, това няма да помогне на собствениците\", поясни архитектът на София. Той призова Министерството на културата колкото се може по-бързо да обяви историческите постройки за културна ценност от национално значение, и допълни, че трябва се действа експедитивно. \"Кой не си е свършил работата не е наша роля да установим – наша роля е да мобилизираме институциите, за да имаме добър резултат, а именно – спасяване на този комплекс, който е от национално значение\", допълни Чобанов.  \r\nЗапитан дали ако тези сгради изгорят, на мястото ще могат да се строи, главният архитект на София арх. Здравко Здравков поясни: \"Това нямаше да помогне на собствениците, защото винаги в едно проектиране водещият е градоустройственият план. Този план през 2015-а година е защитил терена\".  \r\nСпециално сформирана комисия в Столичната община започва опис на щетите в изгорелите \"Царски конюшни\". По случая тече разследване. Умишлен ли е палежът тепърва ще се установява.", "date": "2018.07.30", "title": "Тодор Чобанов, зам.-кмет на София: Не е късно да спасим „Царските конюшни\" и те да получат нов живот"}
{"url": "http://www.focus-news.net/news/2018/07/30/2551076/pregled-na-osnovnite-temi-v-burgaskiya-pechat.html", "text": "„БУЛЕВАРТ“ пуска арт духа в центъра“ е водещата тема в днешното издание на  „Черноморски фар“ . „Културният афиш се изнася на улицата“ е подзаглавието на статията. Чрез проекта „БУЛЕВАРТ“ – „Мрежата на сетивата“ Община Бургас и широк кръг от партньори се обединява около целта обновената пешеходна зона „Богориди“ и околните илици да се превърнат в знаково място за създаване и потребяването на изкуството, култура и забавления. „Данъчните „арестуваха“ работещи на черно развлекателни съоръжения“ е друго заглавие на ежедневника. В хода на засилените контролни действия и след контролни покупки, екипите на „Фискален контрол“ иззеха атрактивни развлекателни съоръжения от типа боксува круша и висилка, с които се извършва търговска дейност по централната алея на курорта „Слънчев бряг“. „Двама победители на „Бургас и морето“ е друго заглавие на вестника. „Дъщерята на Глория и дуетът Димитър Атанасов – Гергана Велкова си поделиха първата награда на журито“, „Публиката предпочете песен на Светослав Лобошки, изпълнена от Стефан Илчев“ и „Наградата на „Черноморски фар“ отиде при Ангел Симеонов“ са подзаглавията на статията. „В професионалните гимназии на Бургас текат усилени ремонти“ е друга тема от днешния брой на вестника.", "date": "2018.07.30", "title": "Преглед на основните теми в бургаския печат"}
{"url": "http://www.focus-news.net/news/2018/07/30/2551074/die-presse-mayorka-obyavi-mateo-salvini-za-persona-non-grata.html", "text": "Регионалният съвет на испанския остров Майорка обяви италианския министър на вътрешните работи Матео Салвини за персона нон грата заради миграционната му политика, отбелязва австрийският национален ежедневник  Die Presse .  \r\nПетицията, подадена от партията „Подемос“, бе единодушно одобрена, подчертават от редакцията. Властите на най-големия испански остров призна „огромната хуманитарна сила“  на неправителствените организации, които са „спасително въже“ за десетки хиляди хора, изправени „пред сигурна смърт в Средиземно море“. Лявата партия осъди „изпълнените с ксенофобия“ твърдения на Салвини. Италианският министър бе критикуван и заради предложението му за преброяване на ромското население в Италия.  \r\nСалвини реагира спокойно на инициативата на островния съвет на Майорка. „Не съм добре дошъл в Майорка? Няма значение, аз прекарвам ваканциите си в Италия“.  \r\nАвстрийският вестник припомня, че преди повече от седмица кораб на неправителствената организация Proactiva Open Arms направи опит да акостира в италианския град Палми, единственият, в който Рим допуска кораби с мигранти. На борда му обаче имаше две тела на загинали в Средиземно море и поради тази причина властите отказа достъп на плавателния съд в пристанището. Италия се грижи само за оцелели, а не за загиналите в Средиземно море, обясниха управляващите в средиземноморската страна. Това наложи корабът да се отправи към Испания.   Тереза Герова", "date": "2018.07.30", "title": "Die Presse: Майорка обяви Матео Салвини за персона нон грата"}
{"url": "http://www.focus-news.net/news/2018/07/30/2551075/plovdiv-v-grada-shte-se-provede-24-toto-izdanie-na-mezhdunarodniya-folkloren-festival.html", "text": "24-тото издание на Международния фолклорен фестивал ще се проведе в Пловдив от днес до 3 август. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Фестивалът е част от Календара на културните събития на Община Пловдив и в него всяка година се включват фолклорни колективи от цял свят. В тазгодишното издание ще вземат участие представителни фолклорни състави от десет държави – България, Грузия, Индонезия, Македония, Мексико, Словения, Украйна, Франция, Холандия, Чехия. От българска страна в програмата на фестивалните дни ще вземе участие Академичният фолклорен ансамбъл при Академията за музикално, танцово и изобразително изкуство в Пловдив. Всяка вечер от 17.30 часа ще се състоят дефилетата на съставите, като те ще тръгват от „Дом Левски”, ще преминават по Главната улица и ще стигат до сцената на пл. „Стефан Стамболов”, където ще изнасят кратки концерти. Програмата ще продължава с официалните вечерни представяния на участниците на сцената на Античния театър от 20.00 часа. Входът за събитията е свободен. Церемонията по откриването на 24-тото издание на Международния фолклорен фестивал ще се състои от 20.00 часа тази вечер на Античния театър. На същата сцена в последната вечер – 3 август, от 20.00 часа ще се състои гала-концерт и церемония по официалното закриване на събитието. \r\nЕкипът от Дирекция „Култура и културно наследство“ на Община Пловдив е организирал богата паралелна културна програма, която включва обиколка на забележителностите на Пловдив – Европейска столица на културата'2019, както и на важни обекти в областта. \r\nТони МИХАЙЛОВ", "date": "2018.07.30", "title": "Пловдив: В града ще се проведе 24-тото издание на Международния фолклорен фестивал"}
{"url": "http://www.focus-news.net/news/2018/07/30/2551078/burgas-portmone-s-3-500-evro-e-otkradnato-ot-lek-avtomobil-v-aheloy.html", "text": "Портмоне с 3 500 евро е откраднато от лек автомобил в Ахелой. Това съобщиха от  ОДМВР - Бургас . Сигналът за кражбата е подаден на 29 юли в Районно управление - Несебър. 36-годишна немска туристка, отседнала в Ахелой, е съобщила за това, че предния ден около 16.20 часа от незаключения ѝ лек автомобил, паркиран пред магазин в село Равда, община Несебър, е извършена кражба на портмоне, съдържащо: по две дебитни и кредитни карти, лични документи и сумата от 3 500 евро. Работата по случая продължава от служители на Районно управление – Несебър.", "date": "2018.07.30", "title": "Бургас: Портмоне с 3 500 евро е откраднато от лек автомобил в Ахелой"}
{"url": "http://www.focus-news.net/news/2018/07/30/2551072/sofiya-vavezhda-se-organizatsiya-na-dvizhenieto-po-bul-konstantin-velichkov-v-uchastaka-ot-bul-akad-ivan-evstatiev-geshov-do-bul-slivnitsa.html", "text": "Въвежда се организация на движението по бул. „Константин Величков“ в участъка от бул. „Акад. Иван Евстатиев Гешов“ до бул. „Сливница“ в София. Това съобщиха от пресцентъра на  Столична община . \r\nЗабранява се влизането на пътни превозни средства, както следва:  \r\n- от 00.00 часа на 30юли до 24.00 часа на 4 август 2018 г. по двете пътни ленти на пътното платно на бул. „Константин Величков“, в участък от 70 м след кръстовището с ул. „Цар Симеон“, в посока бул. „Тодор Александров“.  \r\nЗа същия период от време се измества автобусна спирка на бул. „Константин Величков“ с име „Парк Св. Св. Петър и Павел“ и код: 1249 със 70 м. напред в посока бул. „Възкресение“, както и изместване на трамвайна спирка в лявата пътна лента на бул. „Константин Величков“, успоредно на съществуващата с код 1248 „Парк Св. Св. Петър и Павел“, в участък от 35 м преди светофарната уредба в посока бул. „Възкресение“.  \r\n- от 00.00 часа на 30 юли до 24.00 часа на 4 август 2018 г. се измества автобусна спирка на бул. „Константин Величков“ с име „Ул. „Цар Симеон“ и код: 2247 с 60 м назад преди кръстовището с ул. „Цар Симеон“, в посока бул. „Тодор Александров“, както и изместване на автобусна спирка на бул. „Константин Величков“ с име „Ул. „Цар Симеон“ и код 2252 назад преди кръстовището с ул. „Цар Симеон“, в посока бул. „Сливница“ при съществуващата трамвайна спирка с код 2250.", "date": "2018.07.30", "title": "София: Въвежда се организация на движението по бул. „Константин Величков“ в участъка от бул. „Акад. Иван Евстатиев Гешов“ до бул. „Сливница“"}
{"url": "http://www.focus-news.net/news/2018/07/30/2551077/shumen-zabraneno-e-dvizhenieto-na-tovarni-avtomobili-nad-10-tona-po-patya-radko-dimitrievo-drumevo.html", "text": "Интензивен е трафикът в централната градска част в Шумен, на входно-изходните пунктове, както и в посока индустриалната зона на града, предаде репортер на  Радио „Фокус“ - Шумен . Светофарните уредби в града функционират без проблем.  \r\nИнтензивен е трафикът по републиканските пътища в посока Русе и Бургас, както и по автомагистрала „Хемус“. Стационарна камера за контрол на скоростта е разположена в близост до бензиностанцията в района на 7-ми км на главен път София - Варна край Шумен. Сред натоварените и рискови участъци по трасето са кръговото кръстовище на 7-ми км и кръстовището за кв. „Макак“. Върбишки проход е затворен, а по пътя Радко Димитриево - Друмево е в сила забраната за движение на товарни автомобили над 10 тона, обходът е Шумен - Овчарово - Друмево. Пътните настилки по републиканската мрежа на територията на областта са сухи, по четвъртокласната мрежа има частично мокри участъци, след вчерашния дъжд. \r\nИвелина ИВАНОВА", "date": "2018.07.30", "title": "Шумен: Забранено е движението на товарни автомобили над 10 тона по пътя Радко Димитриево - Друмево"}
{"url": "http://www.focus-news.net/news/2018/07/30/2551079/bez-problemi-se-osashtestvyava-preminavaneto-prez-granichnite-punktove-zlatograd-makaza-i-kapitan-petko-voyvoda.html", "text": "Без проблеми се осъществява преминаването през граничните пунктове „Златоград“, „Маказа“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Нормално се преминава и през останалите гранични пунктове на българо-гръцката граница. \r\nНели ГЕРГЬОВСКА", "date": "2018.07.30", "title": "Без проблеми се осъществява преминаването през граничните пунктове „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/07/30/2551081/burgas-s-bogata-kulturna-programa-v-pomorie-se-otbelyazvat-praznitsite-more-ot-vino-drevna-traditsiya-s-moderen-kulturen-prochit.html", "text": "В Поморие се провеждат празниците „Море от вино“ – древна традиция с модерен културен прочит. Това съобщиха от пресцентъра на  Община Поморие . Съществуват десетки легенди, но една от тях сладкодумно разказва, че хората със своята неблагодарност много оскърбила иначе веселия бог Дионисий и той решил да напусне своите земи  и да потегли към слънчева Тракия. Придружен от шумната си свита менади и сатири, богът взел най-хубавата си лозова пръчка като дар за местните хора и тръгнал към Черноморието. С много старание и любов Дионисий пазел своя дар, и когато се срещнал с траките, им показал как да се грижат за лозата, да я режат и берат плода ѝ и да я превръщат в сладко вино. В отплата местните го почели, построили му светилища и устроили в негова чест Дионисиеви празници. \r\nВече 17 години точно тази древна традиция е в основата на празниците „Море от вино“, организирани от Община Поморие и НЧ „Просвета 1888“. Музикални концерти, танцови спектакли, театрални постановки, изложби и представяния на книги и други изненади ще се проведат в Поморие от днес до 6 септември 2018 година. \r\nПрограмата започва от 19.00 часа тази вечер, когато на три места в града музиканти от Джаз формация Fourth Edition - София и Нейко Бодуров Квартет – Варна ще изнасят концерти на крайбрежната алея при фигурата „Чайка”, на емблематичната беседка до Стария кей и в парка до кафе „Summer refresh“. От 20.30 часа на външната сцена на НЧ „Просвета 1888“ ще се състои и официалното откриване, ще бъде посрещнат Дионисий и свитата му, след което започва концертът на Теодосий Спасов Джаз Квартет. \r\nОт 5 до 12 август ще се проведе и атрактивната „Национална седмица на морето“, жители и гости на града ще станат свидетели на красив парад на плавателни съдове и ще посрещнат Нептун и свитата му от русалки и морски духчета.", "date": "2018.07.30", "title": "Бургас: С богата културна програма в Поморие се отбелязват празниците „Море от вино“ – древна традиция с модерен културен прочит"}
{"url": "http://www.focus-news.net/news/2018/07/30/2551082/plovdiv-dvizhenieto-prez-tunelite-po-patya-asenovgrad-narechenski-bani-e-ogranicheno-za-avtomobili-s-visochina-nad-4-m.html", "text": "Нормално проходими са пътищата в областта. Това съобщи за  Радио „Фокус” - Пловдив  дежурен в Областно пътно управление. Движението през тунелите по пътя Асеновград – Нареченски бани е ограничено за МПС с височина над 4 м. Обходният маршрут е през пътя Кричим – Девин. Движението по пътя Плодовитово – Първомай – Асеновград, в района на моста над река Марица е ограничено за МПС над 5 т поради намален габарит на пътното платно на стоманения мост. Обходният маршрут е през пътя Стара Загора – Поповица и път І-8 София – Пловдив – Свиленград. Движението по пътя Поповица – Болярци е ограничено за МПС над 12 т поради намален габарит на пътното платно на мост в село Поповица. Срокът е до 2 декември 2018 г. Движението по пътя Белица – Загражден – Давидково в участъка от Държавно ловно стопанство „Кормисош” след с. Белица до границата с област Смолян е ограничено за всички МПС. Срокът на ограничението е до 21 декември 2018 г. Ремонтни дейности се извършват все още по пътя Пловдив – Асеновград, от изхода на Пловдив до Асеновград. Движението е двупосочно в едното платно. Срокът е до 15 септември 2018 г. Движението по пътя Югово – Лъки се осъществява в една лента поради пропадане на част от пътното платно. Движението се регулира с пътни знаци. Срокът на ограничението е до 3 август 2018 г. Опасност от падащи камъни има по пътищата София - Карлово - Бургас, пътя Асеновград - Смолян, Юговско ханче - Югово - Лъки - Здравец и пътя Смолян - Кричим - Стамболийски - път І-8. Шофьорите да се движат с повишено внимание по тези участъци. \r\nЦветана ТОНЧЕВА", "date": "2018.07.30", "title": "Пловдив: Движението през тунелите по пътя Асеновград – Нареченски бани е ограничено за автомобили с височина над 4 м"}
{"url": "http://www.focus-news.net/news/2018/07/30/2551084/kyustendil-vazmozhni-sa-kratkovremenni-spiraniya-na-dvizhenieto-po-patya-smochevo-rila-zaradi-izgrazhdane-na-saorazhenie.html", "text": "Заради изграждане на надземно линейно съоръжение ще има кратковременни спирания на движението по пътя Смочево – Рила. Това съобщи за  Радио „Фокус” – Кюстендил  дежурният в Областно пътно управление – Кюстендил. Временната организация предвижда спиране на движението на интервали от по 10 минути. Създадената организация ще продължи до 31 юли. Въведено е ограничение на скоростта в участък от пътя Рила – Рилски манастир. Ограничението е заради свлачище. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/час, тъй като в участък с дължина 250 метра движението се извършва в една лента. Срокът е до 31 юли. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.30", "title": "Кюстендил: Възможни са кратковременни спирания на движението по пътя Смочево – Рила заради изграждане на съоръжение"}
{"url": "http://www.focus-news.net/news/2018/07/30/2551080/lokalno-makedoniya-advokatite-v-sarbiya-stachkuvat-zaradi-ubiystvoto-na-zashtitnika-na-slobodan-miloshevich.html", "text": "Адвокатите в Сърбия ще преустановят работа в знак на протест срещу убийството на своя колега Драгослав Огнянович, някога защитавал Слободан Милошевич в делото в Международния наказателен трибунал за бивша Югославия, съобщава скопското електронно издание  „Локално“ . \r\nОт редакцията припомнят, че 56-годишният Огнянович бе застрелян на 28 юли пред дома му в луксозен района край Белград. При стрелбата бе ранен и 26-годишният му син. \r\nПрез последните години адвокатът защитаваше спорни личности от криминалния контингент, включително и Лука Байович, един от ключовите фигури от сръбския пазар за наркотици. В предходните месеци голям брой от лица, близки до Байович, бяха убити.  \r\nСръбската Камара на адвокатите вече обяви парична награда за информация за поръчителя и извършителя на известния белградски адвокат.   Тереза Герова", "date": "2018.07.30", "title": "„Локално“ (Македония): Адвокатите в Сърбия стачкуват заради убийството на защитника на Слободан Милошевич"}
{"url": "http://www.focus-news.net/news/2018/07/30/2551086/politika-sarbiya-sarbiya-investira-vav-vaorazhenie-rekordna-za-regiona-suma.html", "text": "През настоящата година Сърбия ще инвестира повече от един милиард евро за закупуване на оръжия и военно оборудваме, съобщава електронното издание на белградския ежедневник  „Политика“ , като отбелязва, че сумата е рекордна за региона, ако не се взимат предвид разходите за отбрана на Румъния.  \r\nСъответната информация обяви държавният глава на западната ни съседка Александър Вучич, който през почивните дни присъства на демонстрация на оръжия от малък калибър, използвани от сръбската армия.  \r\nВучич увери, че още в края на октомври или в началото на ноември в небето над Сърбия ще има осем или девет новопридобити „МиГ-29“. Коментирайки обявените инвестиции в армията, сръбският президент подчерта, че те за са начин за засилване на националната отбранителна индустрия. „Когато искаш да бъдеш неутрален, трябва да си достатъчно силен, за да се защитиш от онези, които могат да използват военната си сила като средство за политически натиск\", обясни Вучич. \r\nМодернизацията и оборудването на армията са част от продължителен и сложен процес, но той е необходим с цел „всеки, който смята Сърбия за лесна мишена, да разбере, че ще се сблъска с ожесточена съпротива“, поясни Вучич.  .  Тереза Герова", "date": "2018.07.30", "title": "„Политика“ (Сърбия): Сърбия инвестира във въоръжение рекордна за региона сума"}
{"url": "http://www.focus-news.net/news/2018/07/30/2551087/plovdiv-narusheno-e-vodopodavaneto-v-rayona-na-domostroitelen-kombinat-poradi-avariya-na-vodoprovod.html", "text": "Нарушено е водоподаването в района на Домостроителен комбинат в Пловдив поради авария на водопровод. Това съобщиха за  Радио „Фокус“ - Пловдив  от ВиК. Поради изключване на Помпени станции „Изток-1“, „Изток-2 и „Север-1“ жителите на тези райони ще бъдат с нарушено водоподаване до отстраняване на аварията. \r\nЦветана ТОНЧЕВА", "date": "2018.07.30", "title": "Пловдив: Нарушено е водоподаването в района на Домостроителен комбинат поради авария на водопровод"}
{"url": "http://www.focus-news.net/news/2018/07/30/2551088/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” днес ще говорим за едни от най-мащабните до този момент проекти за облагородяване и подобряване на инфраструктурата в Кюстендил. Проектът се финансират със средства от Оперативна програма „Региони в растеж” и касае подобряване на физическата среда по поречието на река Банщица, пред Художествената галерия „Владимир Димитров – Майстора” и в района на кооперативния пазар. По темата ще говорим със зам.-кмета на Община Кюстендил с ресор „Инвестиционна политика” Росица Плачкова. За поредна година в областния център се провежда лятно училище за деца в неравностойно положение. Бъдещите първокласници получават специализирана подкрепа в подготовката си учебния процес. Наш събеседник ще бъде Яна Панайотова, управител на Центъра за ранно детско развитие. В предаването ще ви представим поредната мащабна творческа инициатива – „Гайтаните”. Тя е дело на художествената школа „Новите майстори”. Ръководителят на школата Евгени Серафимов ще разкаже повее за проекта и за неговото осъществяване. По традиция през месец август за жителите и за гостите на Кюстендил се организират разнообразни културни събития, обединени в програмата „Кюстендилско лято”. По темата ще говорим с Дима Укалска, началник на отдел „Култура и духовно развитие” към Община Кюстендил. Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.07.30", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/07/30/2551090/dragomir-stoynev-bsp-i-tova-pravitelstvo-na-gerb-nyama-da-si-izkara-mandata.html", "text": "„Това, че г-н Борисов не може да изкара един пълен мандат, не е проблем на БСП, а на ГЕРБ”, заяви зам.-председателят на ПГ на „БСП за България“ Драгомир Стойнев в сутрешния блок на БТВ, съобщиха от пресцентъра на  НС на БСП . „Всички знаем, че това правителство няма да си изкара мандата. Управляващото мнозинство от 4 партии имат подкрепа от 1.5 млн. души. БСП е една партия и има 1 млн. души“, допълни той. Стойнев подчерта, че народът се изселва, младите не искат да сбъднат мечтите си тук, образованието ни е под всякаква критика, а в същото време ГЕРБ поставят като основен приоритет инфраструктурата. „Това е странно. Ние сме тези, които показваме грешките на управляващите, а те сами да преценят, че вече нямат място там“, каза още народният представител. Според него ГЕРБ са машина за гласуване, но когато говорим за политика, идеология и живота на хората, те са кръгла нула. Стойнев припомни колко манипулации се извършват в изборния ден и въпреки подадените сигнали, институциите често си затварят очите, защото натискът е огромен. „Спомняте си начина, по който се носеха чувалите с бюлетини, как се подправят протоколите, какво се случи в Галиче“, посочи той. Стойнев е на мнение, че в момента има една група от хора, която се облагодетелства единствено и само тя за сметка на българските граждани. „Ако всичко в България беше толкова хубаво, както казва ГЕРБ, защо хората напускат? Защо имаме такъв отлив на чуждестранни инвестиции, ако всичко е толкова прекрасно?“, попита той. \r\nДрагомир Стойнев обясни, че определението „Шайка“ за ръководството на ГЕРБ е дадено от Антон Тодоров, който е най-големият привърженик на тази партия. „Той издаде книга с образите на ГЕРБ, които са като престъпна група. Антон Тодоров в тази книга е дал достатъчно доказателства и силно се надявам, че хората от ГЕРБ са си взели поука от това, което пише в книгата“, коментира той. Зам.-председателят на ПГ на „БСП за България“ като пример посочи и случая с ЧЕЗ, където никой не е разбрал откъде идва този български частен инвеститор. „Подадохме сигнали как се управлява всяка една българска община и област – ако не си близък до властта, не можеш да имаш обществени  поръчки. Ако не си член на ГЕРБ, не можеш да заемеш даден административен пост“, каза още той.  \r\n„В тази държава всички задаваме въпроси и няма кой да ни отговори. Така беше с хаоса с чумата преди няколко дни, а сега продължаваме с нова тема – Царските конюшни. Една групировка на ГЕРБ срещу друга групировка на ГЕРБ“, подчерта Стойнев. Според него палежът на сградата е заради желание имотът да бъде съборен и там да изникне поредният мол или офис-сграда. „Прави се по този престъпен начин. Коя сграда в София сме запазили и развили? Аз лично не знам“, допълни той. \r\n„Празникът на Бузлуджа беше невероятен. Имахме гости от 5 балкански държави. Всички бяхме там и имахме настроение. Корнелия Нинова се забавлява като нормален човек. Тя е лидер на партията, но преди всичко е човек – има чувства, емоции и настроение“, каза още Драгомир Стойнев.", "date": "2018.07.30", "title": "Драгомир Стойнев, БСП: И това правителство на ГЕРБ няма да си изкара мандата"}
{"url": "http://www.focus-news.net/news/2018/07/30/2551083/ministar-boil-banov-tsarskite-konyushni-shte-poluchat-predvaritelen-statut-na-kulturna-tsennost-ot-natsionalno-znachenie.html", "text": "„Царските конюшни” ще получат предварителен статут на културна ценност от национално значение след пожара през уикенда. Това каза министърът на културата Боил Банов в предаването „Тази сутрин” по  bTV.  „Моето притеснение е, че той ще бъде съборен в съда поради многото дела, които водят собствениците помежду си и неуточнената собственост”, допълни той. „Това го правя не защото съм убеден, а за да отговоря на един популизъм в общественото мнение, което не ми е присъщо”, подчерта Банов. \r\n„Ще се докаже дали е умишлен палеж, или е случайност. В известна степен към момента това няма значение. Има значение, че тази сграда е се охранява по реда на Закона за културното наследство и към момента”, каза още министърът. По-голямата част от сградите, които горяха, са на МВР, отбеляза още Банов. \r\nТой допълни, че е безсмислено собственици на такива сгради да се опитват да палят и рушат, защото законът е такъв, че те са длъжни са наново да възстановят всичко по начина, по който е изглеждало. \r\n„Тази сграда, дали вчера беше от национално значение, или утре ще бъде обявена, се съхранява по един и същи начин и сега”, увери  културният министър. \r\nВ момента той не вижда основания да подава оставка. \r\n„Не мога да подам оставка, защото някой пали някъде, където обаче съм осигурил необходимата охрана на обекта от гледна точка на Закона за културното наследство”, категоричен беше той.  \r\nПо думите му самото обявяване на процедура за статут вкарва сградата в режим на специална охрана. „Няма хипотеза да се случи нещо друго с този паметник, освен да се възстанови във вида, в който е”, подчерта министърът. \r\n„Тази сграда, както и други знакови сгради в центъра на София, са под възбрана и под наша защита по Закона за културното наследство. Злонамерените действия не променят възбраната и защитата”, каза още той.", "date": "2018.07.30", "title": "Министър Боил Банов: „Царските конюшни” ще получат предварителен статут на културна ценност от национално значение"}
{"url": "http://www.focus-news.net/news/2018/07/30/2551089/burgas-proektat-glasovete-na-valentin-peychinov-shte-bade-predstaven-na-lyatna-stsena-ohlyuva.html", "text": "Вече шеста поредна година маестро Валентин Пейчинов кани в България избрани изпълнители от цял свят за да се включат в проекта му „Гласовете на Валентин Пейчинов“. Това съобщиха от пресцентъра на  Община Бургас . Проектът на солиста на Метрополитен опера, Ню Йорк ще бъде представен днес от 20.30 часа на Лятна сцена „Охлюва“ (при лошо време зала „Петя Дубарова“). \r\nВсеки един от изпълнителите ще демонстрира как излиза от зоната си на комфорт и използва специални вокални техники показани от гениалния маестро и увеличава многократно възможностите на своя глас. На концертите изпълнителите ще представят арии из популярни опери и класически произведения, поп и джаз евъргрийни, както и автентични песни от националния ни фолклор. \r\nЗа турнето в България маестрото е подбрал: 10 изпълнителя, от  6 държави и 4 стила музика. В концерта ще  участват:Julianna Milin – Опера, САЩ/Хърватска,Hyeon Gyeong Kim – Опера, Южна Корея,Yana Kocheva – Опера, България,Hajeong Lee – Опера, Южна Корея, Erin Murphy – Опера, САЩ, Hussein Medran – Фолклор и пиано, България, Przemyslaw Piskozub – Опера, Полша, Angelina Sekulova – Джаз, България,Juan Jose Lazaro – Пиано, САЩ/Русия/Перу, Evelina Stanchovska – Пиано, България.", "date": "2018.07.30", "title": "Бургас: Проектът „Гласовете на Валентин Пейчинов“ ще бъде представен на Лятна сцена „Охлюва“"}
{"url": "http://www.focus-news.net/news/2018/07/30/2551095/blagoevgrad-motorist-e-postradal-pri-katastrofa-na-bul-sv-sv-kiril-i-metodiy.html", "text": "Моторист е пострадал тежко при катастрофа с лек автомобил на бул. „Св. св. Кирил и Методий“ в Благоевград. Това съобщиха за  Радио „Фокус“ – Пирин  от МБАЛ – Благоевград. Инцидентът е станал около 22.30 часа на 29 юли. От лечебното заведение уточниха, че мъжът е транспортиран в столична болница, като има опасност за живота му. Мотористът е приет в Спешно приемно отделение на МБАЛ - Благоевград в много тежко състояние – безсъзнание, черепно-мозъчна травма, фрактури на крайници и ребра. Интубиран е от реаниматор и транспортиран в столична болница. \r\nЛивия НИНОВА", "date": "2018.07.30", "title": "Благоевград: Моторист е пострадал при катастрофа на бул. „Св. св. Кирил и Методий“"}
{"url": "http://www.focus-news.net/news/2018/07/30/2551093/shumen-nay-golyamo-kolichestvo-valezhi-prez-izminaloto-denonoshtie-v-oblastta-sa-otcheteni-v-shumen-404-lkv-m.html", "text": "Най-голямо количество валежи през изминалото денонощие в областта са отчетени в Шумен - 40.4 л/кв. м. Това съобщиха за  Радио „Фокус“ - Шумен  от Хидрометеорологичната обсерватория. В Нови пазар са измерени 32 л/кв. м, в Тодор Икономово - 16.3 л/кв. м, в Риш - 11.4 л/кв. м. В района на Хърсово са отчетени близо 10 л/кв. м дъжд, във Венец - около 7 л/кв. м. Малко над 3 л/кв. м са валежите в Смядово и Върбица. Най-малко е валяло в района на Велики Преслав - 1 л/кв. м. Времето в Шумен е облачно, без валежи, температурата на въздуха е около 22 градуса. \r\nИвелина ИВАНОВА", "date": "2018.07.30", "title": "Шумен: Най-голямо количество валежи през изминалото денонощие в областта са отчетени в Шумен - 40.4 л/кв. м"}
{"url": "http://www.focus-news.net/news/2018/07/30/2551091/blagoevgrad-bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през ГКПП „Кулата“. Това съобщиха за  Радио „Фокус“ – Пирин  от Гранична полиция. Няма данни за образуването на задръствания или колони от леките и товарни автомобили. Нормално натоварен е и трафикът през граничен пункт „Илинден“, както и на пунктове между България и Македония, които се намират в Благоевградска област. \r\nЛивия НИНОВА", "date": "2018.07.30", "title": "Благоевград: Без проблеми се извършва преминаването през ГКПП „Кулата“"}
{"url": "http://www.focus-news.net/news/2018/07/30/2551092/valentin-krastev-pbzn-pozharat-v-tsarskite-konyushni-e-napalno-ovladyan.html", "text": "Пожарът в „Царските конюшни“ е напълно овладян. Това каза за  Агенция „Фокус“  говорителят на ПБЗН Валентин Кръстев. „Той беше погасен още в ранните часове на вчерашния ден. Колегите по-късно през деня работеха по доизгасяването му. В момента до колкото знам няма проблем там“, допълни той.", "date": "2018.07.30", "title": "Валентин Кръстев, ПБЗН: Пожарът в „Царските конюшни“ е напълно овладян"}
{"url": "http://www.focus-news.net/news/2018/07/30/2551101/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от Планинска спасителна служба (ПСС) при БЧК. В сутрешните часове само в района на Пирин времето е приемливо за туризъм, тъй като няма мъгла. В останалите планини времето от сутринта е лошо. Мъгливо е и мокро от падналите валежи. Сутрешните температури са сравнително високи – на вр. Мусала – 6 градуса, по другите върхове - 9-10 градуса, по хижите 15-16 градуса. В Пампорово, при наличие на хора ще работят 1,2 и 4 линия; в Добринище работи седалковия лифт; в Боровец работи Ситняковски лифт.  \r\nНяма регистрирани инциденти с туристи за последното денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.30", "title": "ПСС: Лоши са условията за туризъм в планините"}
{"url": "http://www.focus-news.net/news/2018/07/30/2551096/kyustendil-zaradi-polagane-na-nov-vodoprovod-se-spira-dvizhenieto-po-patya-za-vangelova-cheshma-v-dupnitsa.html", "text": "Заради полагане на нов водопровод се спира движението по пътя за „Вангелова чешма” в Дупница. Това съобщиха за  Радио „Фокус” – Кюстендил  от Община Дупница. Пътят ще бъде затворен от 10.00 часа до 15.00 часа. През това време няма да бъде възможно преминаването на моторни превозни средства. Причината е в полагането на резервен водопровод за жителите на квартал „Бистрица”. Дейностите са част от големия проект, реализиран в жилищния квартал. \r\nВенцеслав ИЛЧЕВ", "date": "2018.07.30", "title": "Кюстендил: Заради полагане на нов водопровод се спира движението по пътя за „Вангелова чешма” в Дупница"}
{"url": "http://www.focus-news.net/news/2018/07/30/2551094/kathimerini-na-fona-na-opustoshitelnite-pozhari-v-gartsiya-reorganizatsiyata-na-kabineta-v-atina-izglezhda-vse-po-veroyatna.html", "text": "Опустошителните горски пожари, които отнеха живота на 91 души, изправиха правителството пред предизвикателства, които по всяка вероятност ще принудят министър-председателят Алексис Ципрас да ускори плановете си за промени в кабинета, за да възстанови позициите на управляващите след катастрофалната и от политическа гледна точка седмица, коментират в редакцията на електронното издание на гръцкия вестник  Kathimerini . \r\nСпоред информация, разпространена през почивните дни, промените може да бъдат направени преди Международния панаир в Солун в началото на септември, в рамките на който титулярите обикновено очертават своята политика и се опитват да подчертаят целите на правителството. Анализатори обаче твърдят, че независимо колко голяма, разместванията в кабинета няма да бъде достатъчни, за да се промени политическият климат в страната.  \r\nКатастрофалният пожар в източната част на Атика показа, че правителството на Ципрас не е успяло да се справи с големите кризи, включително със смъртоносното наводнение от ноември миналата година в Западна Атика. Критиците са уверени, че водената от СИРИЗА коалиция няма шанс да се изправи отново на крака – тя е разполагала с четири години, за да подготви държавния апарат за бедствия от подобен мащаб, но въпреки това стана ясно, че задачата не е изпълнена. \r\nСпоред анализатори ще бъде огромна изненада, ако министърът, отговарящ за гражданската защита – Никос Тоскас, остане на поста си. Миналата седмица той обяви, че е предложил оставката си, но премиерът не я приел.  \r\nОчаква се бедствието да осуети правителствените планове за отбелязване на излизането на страната от спасителната програма след години на тежка финансова криза. Събитието е фундаментално за управляващата СИРИЗА, която вече изостава отчетливо в социологическите проучвания.   Тереза Герова", "date": "2018.07.30", "title": "Kathimerini: На фона на опустошителните пожари в Гърция: Реорганизацията на кабинета в Атина изглежда все по-вероятна"}
{"url": "http://www.focus-news.net/news/2018/07/30/2551099/sport-grigor-dimitrov-zapazva-shestata-si-pozitsiya-v-svetovnata-ranglista-bez-promeni-v-top-10.html", "text": "И през новата седмица първата ракета на България Григор Димитров запазва шестата си позиция в световната ранглиста. Следващият турнир в програмата на българина е този от сериите „Мастърс“ в Торонто, който започва на 6 август.  \r\nВ „Топ 10” няма промени. Начело в класацията е испанецът Рафаел Надал, следван от Роджър Федерер от Швейцария и германския тенисист Александър Зверев. Петицата допълват Хуан Мартин дел Потро и Кевин Андерсън.", "date": "2018.07.30", "title": "Спорт: Григор Димитров запазва шестата си позиция в световната ранглиста, без промени в „Топ 10“"}
{"url": "http://www.focus-news.net/news/2018/07/30/2551097/varna-ostava-v-sila-chastichnoto-bedstveno-polozhenie-v-chast-ot-obshtina-dalgopol-vavedeno-sled-prolivnite-dazhdove.html", "text": "Все още не е отменено частичното бедствено положение в част от община Дългопол, въведено след проливните дъждове в средата на миналата седмица. Това съобщи за  Радио „Фокус“ – Варна  оперативният дежурен при Областна администрация – Варна. Дъждът нанесе поражения най-вече по пътната инфраструктура в селата Сладка вода и Боряна. От Областна администрация допълниха, че реките Камчия, Провадийска и Ана дере на територията на област Варна са в руслата си, не са констатирани разливи през последното денонощие. Според оперативните данни обстановката във Варненска област е спокойна и няма сведения за аварии или проблемни места при водоемите. През последното денонощие от общините няма постъпила информация за аварийни ситуации по язовирните стени и съоръженията към тях. \r\nМарияна ВАЛЕНТИНОВА", "date": "2018.07.30", "title": "Варна: Остава в сила частичното бедствено положение в част от община Дългопол, въведено след проливните дъждове"}
{"url": "http://www.focus-news.net/news/2018/07/30/2551098/blagoevgrad-dvizhenieto-tryabva-da-se-izvarshva-s-povisheno-vnimanie-po-avtomagistrala-struma-v-uchastaka-novo-delchevo-kulata-poradi-kosene.html", "text": "По автомагистрала „Струма“, в участъка Ново Делчево – Кулата движението да се извършва с повишено внимание, поради косене в средната разделителна ивица. Това съобщиха за  Радио „Фокус“ – Пирин  от Областно пътно управление – Благоевград. Предупреждението е в сила до 3 август. Ремонтни работи пък се извършват по главен път Е-79, в участъка от Симитли до разклона за Брежани от км 375+000 до км 380+000. Преминаването се осъществява в едната лента за движение до 31 юли. Интензивен към този час е трафикът по автомагистрала „Струма“ и главен път Е-79. Натоварено е и движението по второкласен път – 19 Симитли – Гоце Делчев. През нощта няма регистрирани инциденти на пътя. Пътните настилки са сухи и нормално проходими. Повишена опасност от падащи камъни има в Кресненското дефиле и прохода Предел. \r\nЛивия НИНОВА", "date": "2018.07.30", "title": "Благоевград: Движението трябва да се извършва с повишено внимание по автомагистрала „Струма“ в участъка Ново Делчево – Кулата поради косене"}
{"url": "http://www.focus-news.net/news/2018/07/30/2551100/vidin-natovaren-e-trafikat-po-glaven-pat-e-79-v-posoka-gkpp-dunav-most-2.html", "text": "Натоварен е трафикът по главен път Е-79 в посока ГКПП „Дунав мост 2“, към  другите два гранични пункта във Видинска област – „Връшка чука“ и „Брегово“ трафикът е спокоен.  Това каза за  Радио „Фокус“ – Видин  дежурният в Областно пътно управление. Движението по път I-1 се осъществява двупосочно в едното платно поради ремонтни дейности на моста край село Краводер, който е от прилежащата инфраструктура на ГКПП „Дунав мост 2“. Създадена е временна организация на движението.Срокът на ремонтните дейности е до 28 август. Във Видин трафикът е натоварен в централната градска част, на входно изходните артерии на града и по бул. “Панония“. \r\nАнна ЛОЗАНОВА", "date": "2018.07.30", "title": "Видин: Натоварен е трафикът по главен път Е-79 в посока ГКПП „Дунав мост 2“"}
{"url": "http://www.focus-news.net/news/2018/07/30/2551102/veliko-tarnovo-v-gradskata-biblioteka-na-svishtov-shte-se-provede-initsiativata-7-te-chudesa-na-sveta.html", "text": "В Градската библиотека на Свищов ще се проведе инициативата „7-те чудеса на света“. Тя е част от летните занимания, които библиотекарите организират. Това казаха за  Радио „Фокус“ – Велико Търново  от културната институция. Проектът ще започне в 10.00 часа и ще продължи около 2 часа. В рамките му децата ще се запознаят с едно от 7-те чудеса на света и ще научат повече за историята и значението му. \r\nЛетните детски занимания в Градската библиотека в Свищов започнаха още през юни и ще продължат до края на август, когато децата ще получат специални сертификати за участие. Младежите, които ги посещават, са около 30 и не са само от Свищов. Целта на инициативата е да запълни свободното време на учениците в летните месеци с приятни и същевременно", "date": "2018.07.30", "title": "Велико Търново: В Градската библиотека на Свищов ще се проведе инициативата „7-те чудеса на света“"}
{"url": "http://www.focus-news.net/news/2018/07/30/2551103/kyustendil-v-dupnitsa-priklyuchvat-ednomesechnite-zanimaniya-za-detsa-v-ramkite-na-initsiativata-aktivno-lyato.html", "text": "В Дупница приключват едномесечните занимания за деца в рамките на инициативата „Активно лято”. Това съобщи за  Радио „Фокус” – Кюстендил  Ценка Стоянова, секретар на местната комисия за борба с противообществените прояви на малолетни и непълнолетни лица. Последното занимание от програмата ще започне от 10.00 часа в партерната зала в сградата на Община Дупница. „През този месец се проведоха разнообразни мероприятия. Имахме занимателни игри, имахме и спортни прояви”, каза Ценка Стоянова. По думите ѝ програмата е имала не само занимателна цел, другата задача е била свързана с повишаване на сигурността за децата, както и провеждане на широка и ранна превенция на противоправното поведение. \r\nВенцеслав ИЛЧЕВ", "date": "2018.07.30", "title": "Кюстендил: В Дупница приключват едномесечните занимания за деца в рамките на инициативата „Активно лято”"}
{"url": "http://www.focus-news.net/news/2018/07/30/2551105/vidin-s-13-sm-se-e-ponizhilo-nivoto-na-reka-dunav-v-rayona-na-grada-prez-izminaloto-denonoshtie.html", "text": "Нивото на Дунав в началото на българския участък на реката при Ново село за последното денонощие се е покачило с 3 см и водният стоеж е 185 см, съобщиха от местната  Хидрометеорологична станция . Нивото на реката край Видин е 230 см, регистрираното понижение е от 13 см. Край Лом през последното денонощие понижението в нивото на реката е 13 см и водният стоеж е 252 см. Нивото на реката край Оряхово е 158 см, там е регистрирано понижение за последното денонощие от 4 см. Температурата на водата край Ново село е 24.2 градуса, край Оряхово  е 25.6 градуса.", "date": "2018.07.30", "title": "Видин: С 13 см се е понижило нивото на река Дунав в района на града през изминалото денонощие"}
{"url": "http://www.focus-news.net/news/2018/07/30/2551106/gen-kircho-kirov-balgariya-chesto-stava-zalozhnik-na-obstanovkata-v-balkanskiya-region.html", "text": "България често става заложник на обстановката в Балканския регион. Това каза за сутрешния блок „Добро утро, България“ на  Радио „Фокус“  бившият директор на националната разузнавателна служба ген. Кирчо Киров във връзка с убийството на сръбския адвокат Драгослав Огнянович. При подобни събития страната ни изпъква, проявявайки се като надежден международен партньор, но и често попада в капана на подобни събития, обясни той. По думите му сред главните причини за убийството на Огнянович трябва да се посочи не само защитата на Слободан Милошевич, но и работата на юриста с личности от криминалното общество на Сърбия и Черна гора. Работата на Огнянович по делата на Лука Бойович, който е ръководител на „Земунския клан“, също не трябва да остава на по-заден план, като вероятна причина за фаталното събития от вчерашни ден, поясни Киров. „Нещата трябва да се търсят и в друг контекст, сега е моментът,  в който Сърбия и Черна гора полагат много усилия за своята  идентификация като държави с проевропейска ориентация и полагат усилия в започналите преговори за влизане в ЕС. Тези политически промени имат като подтекст и определени икономически промени, в това число и промени в криминалната организирана престъпност“, уточни  ген.Кирчо Киров. Той добави, че преди българското европредседателство темата за Балканите почти не е съществувала в европейския дневен ред. За съжаление, изглежда, че и към момента тази тенденция продължава, като доказателство за това пренебрежително отношение към региона са изказванията на някои европейки лидери, обясни Киров.", "date": "2018.07.30", "title": "Ген. Кирчо Киров: България често става заложник на обстановката в Балканския регион"}
{"url": "http://www.focus-news.net/news/2018/07/30/2551104/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Регионалният съвет на испанския остров Майорка обяви италианския министър на вътрешните работи Матео Салвини за персона нон грата заради миграционната му политика, отбелязва австрийският национален ежедневник  Die Presse .  \r\nПетицията, подадена от партията „Подемос“, бе единодушно одобрена, подчертават от редакцията. Властите на най-големия испански остров призна „огромната хуманитарна сила“  на неправителствените организации, които са „спасително въже“ за десетки хиляди хора, изправени „пред сигурна смърт в Средиземно море“. Лявата партия осъди „изпълнените с ксенофобия“ твърдения на Салвини. Италианският министър бе критикуван и заради предложението му за преброяване на ромското население в Италия.  \r\nСалвини реагира спокойно на инициативата на островния съвет на Майорка. „Не съм добре дошъл в Майорка? Няма значение, аз прекарвам ваканциите си в Италия“.  \r\nАвстрийският вестник припомня, че преди повече от седмица кораб на неправителствената организация Proactiva Open Arms направи опит да акостира в италианския град Палми, единственият, в който Рим допуска кораби с мигранти. На борда му обаче имаше две тела на загинали в Средиземно море и поради тази причина властите отказа достъп на плавателния съд в пристанището. Италия се грижи само за оцелели, а не за загиналите в Средиземно море, обясниха управляващите в средиземноморската страна. Това наложи корабът да се отправи към Испания. \r\n***  Подозрителен предмет, открит във високоскоростен влак в университетското градче Ашафенбург, федерална провинция Долна Саксония, стана причина за задействането на мащабна полицейска операция, съобщава германският национален ежедневник  Die Frankfurter Allgemeine Zeitung . \r\nКакто разкриха следователите, във влака е намерено т.нар. Блюдо на Петри (или „стъкло на Петри“) - плосък, кръгъл и прозрачен предмет  с капак с по-голям размер, което се използва основно в биологията, медицината и химията. В такива контейнери химиците или лекарите обикновено култивират клетъчни култури. \r\nЕдин от пътниците във влака е открил контейнера с неопределения все още микроорганизъм в него и е подал сигнал. След щателна проверка, отнела два часа, предметът е бил премахнат от влака и той е продължил пътуването си. \r\nОт редакцията не привеждат допълнителна информация за това как контейнерът се е озовал във влака и какво точно е било съдържанието му. \r\n***  Италианският вицепремиер Луиджи ди Майо защити постиженията на партията си „Движение пет звезди“ в правителството и заяви, че коалицията с „Лигата“ „работи добре“, въпреки критиките че той е бил понижен до ролята на младши партньор, пише електронното издание на  Politico  в европейската си редакция. \r\nОткакто новото правителство пое властта през месец май, вътрешният министър Матео Салвини, който е лидер на крайнодясната „Лига“, започна високопрофилни битки с Брюксел заради миграцията, хвърляйки сянка както върху министър-председателя Джузепе Конте, така и върху коалиционните си партньори. \r\nНо в интервю публикувано в неделя от италианския ежедневник „Кориере Дела Сера“, Ди Майо не се съгласи с твърдението, че ролята му е била понижена, започвайки да изброява постиженията на партията си в първите 45 дена на правителството: „Съкратихме пожизнените анюитети (изплащани на бивши депутати), бракувахме частния самолет на (бившия министър-председател Матео) Ренци, представихме указа за достойнство, започнахме работа върху центрове за безработни: ние водим в нашите битки и работим добре с Лигата“. \r\nПо отношение на спорни инфраструктурни проекти като Трансадриатическия тръбопровод, който ще транспортира газ от Азербайджан за Европа, или оспорваната железопътна линия свързваща Торино с Лион, Франция – на която „Пет звезди“ се противопостави по време на предизборната кампания, но „Лигата“ подкрепя – Ди Майо е под натиск да вземе решение. \r\nИ двете са обект на анализ за разходите и ползите, но Ди Майо отрече да отстъпва върху два от ключовите за партията му въпроси. „Не, нека да бъдем ясни. Това не са свързани помежду си проекти“, заяви той. \r\nИталианският вицепремиер добави, че предложенията му за базов доход и фискална реформа, която да въведе плосък данък, са „социални необходимости“, които ще бъдат реализирани „незабавно“. Той преповтори и че въпреки, че опозицията към членството на Италия в еврото е „близо до нас“, това не е било част от коалиционното споразумение и следователно няма да бъде преследвано като цел от правителството. \r\n***  Опустошителните горски пожари, които отнеха живота на 91 души, изправиха правителството пред предизвикателства, които по всяка вероятност ще принудят министър-председателят Алексис Ципрас да ускори плановете си за промени в кабинета, за да възстанови позициите на управляващите след катастрофалната и от политическа гледна точка седмица, коментират в редакцията на електронното издание на гръцкия вестник  Kathimerini . \r\nСпоред информация, разпространена през почивните дни, промените може да бъдат направени преди Международния панаир в Солун в началото на септември, в рамките на който титулярите обикновено очертават своята политика и се опитват да подчертаят целите на правителството. Анализатори обаче твърдят, че независимо колко голяма, разместванията в кабинета няма да бъде достатъчни, за да се промени политическият климат в страната.  \r\nКатастрофалният пожар в източната част на Атика показа, че правителството на Ципрас не е успяло да се справи с големите кризи, включително със смъртоносното наводнение от ноември миналата година в Западна Атика. Критиците са уверени, че водената от СИРИЗА коалиция няма шанс да се изправи отново на крака – тя е разполагала с четири години, за да подготви държавния апарат за бедствия от подобен мащаб, но въпреки това стана ясно, че задачата не е изпълнена. \r\nСпоред анализатори ще бъде огромна изненада, ако министърът, отговарящ за гражданската защита – Никос Тоскас, остане на поста си. Миналата седмица той обяви, че е предложил оставката си, но премиерът не я приел.  \r\nОчаква се бедствието да осуети правителствените планове за отбелязване на излизането на страната от спасителната програма след години на тежка финансова криза. Събитието е фундаментално за управляващата СИРИЗА, която вече изостава отчетливо в социологическите проучвания. \r\n***  Повече от 1.4 милиона млади хора ще имат право да гласуват в евентуален нов референдум в сравнение с референдума за Брекзит от 2016 година, предизвиквайки въпроси за възможното въздействие на тази нова кохорта от гласоподаватели, пише британският вестник  The Independent . \r\nАнализ на статистиките от преброяването на населението разкрива, че групата, която е достигнала нужната възраст за гласуване от референдума за излизане от Европейския съюз насам, вече надминава като брой предимството от 1.26 милиона на гласувалите за излизане пред тези гласували за оставане. \r\nПроевропейски членове на парламента се запитаха дали тази демографска промяна няма да може да „обърне везните“ в един нов референдум, покрай увеличаващата се спекулация за възможността плановете на британския премиер Тереза Мей да доведат Великобритания до излизане от ЕС без споразумение. \r\nАнкетите в общи линии се съгласяват, че между 70 и 75 процента от гласоподавателите под 25-годишна възраст са избрали опцията за оставане в ЕС през 2016 година. „YouGov“ поставя тази цифра на 71 процента, докато бившият донор на Консервативната партия Лорд (Майкъл) Ашкрофт я поставя на 73 процента. \r\nПоследните проучвания разкриват също, че 70 процента от студентите смятат че ще бъдат по-зле след Брекзит, докато 67 процента биха подкрепили още един референдум. \r\nЛидерът на либералдемократичната партия Сър Винс Кейбъл заяви: „Референдумът преди две години беше повлиян от отказа на Консерваторите да позволят гласуването на 16 и 17-годишните. Имайки предвид, че тяхното поколение ще бъде най-засегнато от Брекзит, това беше грешно. Това, което е поразяващо, е че на милион и половина им беше отказано да гласуват, защото са били навършили 18 през юни 2016. Знаем от разбивката на референдума, че голяма част от тези млади хора щяха да гласуват за оставане в ЕС, почти в противоположната посока на възрастните хора. Този демографски обрат показва защо е важно те да имат възможността да имат своя глас върху каквото и да е хаотично споразумение на Консерваторите с опцията за изход от Брекзит“. \r\nНо уважаваният експерт по социологически проучвания Сър Джон Къртис предупреди, че демографският обрат не би преобърнал баланса на референдума към оставане до 2022 година, ако изходът остане на подобни нива и гласоподавателите не променят мнението си. \r\nВъпреки това, има и други замесени фактори, като тези които не гласуваха през 2016 година, които е незначително по-вероятно да подкрепят оставането, заяви Къртис. \r\n***", "date": "2018.07.30", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/07/30/2551108/shumen-spokoyna-e-obstanovkata-v-grada-sled-vcherashnite-dazhdove-nyama-polucheni-signali-za-naneseni-shteti.html", "text": "Спокойна е обстановката в Шумен след вчерашния дъжд. Това каза за  Радио „Фокус“ - Шумен  Дилян Узунски, главен експерт „Отбранително-мобилизационна подготовка“ в Община Шумен. На дежурния телефон не е постъпвала информация за проблеми или щети. Получен е бил сигнал за образувани наноси на пътното платното в района на изхода покрай гробищния парк. \r\nИвелина ИВАНОВА", "date": "2018.07.30", "title": "Шумен: Спокойна е обстановката в града след вчерашните дъждове, няма получени сигнали за нанесени щети"}
{"url": "http://www.focus-news.net/news/2018/07/30/2551107/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.07.30", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/07/30/2551111/shumen-nyakolko-signala-za-padnali-darveta-sa-podadeni-v-politsiyata-v-novi-pazar-sled-prolivnite-valezhi.html", "text": "Няколко сигнала за паднали дървета са подадени в полицията в Нови пазар след проливните валежи, придружени със силен вятър. От полицията потвърдиха за  Радио „Фокус“ - Шумен , че са за около час и половина вчера следобед са получени 7 - 8 сигнала за паднали дървета на пътното платно. Вила е изгоряла в местността „Чашка“ край Шумен, след като е била ударена от мълния. По информация от Хидрометеорологичната обсерватория в Шумен в района на Нови пазар вчера са паднали 32 л/кв. м. дъжд. \r\nИвелина ИВАНОВА", "date": "2018.07.30", "title": "Шумен: Няколко сигнала за паднали дървета са подадени в полицията в Нови пазар след проливните валежи"}
{"url": "http://www.focus-news.net/news/2018/07/30/2551113/pazardzhik-regionalnata-zdravna-inspektsiya-shte-se-vklyuchi-v-otbelyazvaneto-na-svetovnata-sedmitsa-na-karmeneto.html", "text": "Регионалната здравна инспекция ще се включи в отбелязването на Световната седмица на кърменето. Това съобщиха за  Радио „Фокус“ – Пазарджик  от РЗИ. През следващите дни се организират поредица от инициативи на РЗИ - Пазарджик. На 1 август от 10.00 часа е откриването на Световната седмица на кърменето. РЗИ - Пазарджик съвместно с КСУДС организират дискусия за ползите от кърменето и видео. На 2 август от 10.30 часа е съвместната инициатива на РЗИ - Пазарджик и МБАЛ „Хигия“. В зала „Цвета“ ще бъде представен филмът „Гърдата – най-доброто“. Поканени да присъстват са кърмещи жени, бременни и всички, които проявяват интерес към темата. Присъстващите могат да обменят ценни практики, да получат съвети и отговори на въпросите, които ги вълнуват. На 3 август от 10.00 часа в Общинска зала на Община Септември се организира дискусия с бременни и кърмещи жени на тема „Кърменето – естествени старт в живота“. В периода 1 - 7 август експерти от отдел „Профилактика на болести и промоция на здравето” ще раздават здравно-промотивни материали в АГ–отделенията в област Пазарджик. На 7 август от 10.00 до 12.00 часа е инициативата  „Бебешко кафе“ – дискусия с млади майки и анализ на резултатите от Световната седмица на кърменето. \r\nВаня НИКОЛОВА", "date": "2018.07.30", "title": "Пазарджик: Регионалната здравна инспекция ще се включи в отбелязването на Световната седмица на кърменето"}
{"url": "http://www.focus-news.net/news/2018/07/30/2551116/dobrich-kmetat-yordan-yordanov-i-rakovodstvoto-na-fk-dobrudzha-shte-predstavyat-logoto-i-yubileynata-flanelka-po-povod-100-godishninata-na-kluba.html", "text": "На съвместна пресконференция кметът на Добрич Йордан Йорданов и ръководството на ФК „Добруджа“ ще представят логото и юбилейната фланелка по повод 100-годишнината на клуба. Това съобщиха от  пресцентъра на Община град Добрич.  Ще бъдат представени и спонсорите. Пресконференцията ще се състои на 2 август, четвъртък, от 10.00 часа в Бизнес залата на Община Добрич (първи етаж).", "date": "2018.07.30", "title": "Добрич: Кметът Йордан Йорданов и ръководството на ФК „Добруджа“ ще представят логото и юбилейната фланелка по повод 100-годишнината на клуба"}
{"url": "http://www.focus-news.net/news/2018/07/30/2551112/georgi-georgiev-kmet-na-dalgopol-chast-ot-ulitsi-i-dvorove-v-grada-sa-zaleti-sled-poslednite-dazhdove-v-petak.html", "text": "Част от улици и дворове в град Дългопол са били залети след последните дъждове в петък, жители на града и представители на местната власт са се включили в почистването на района през почивните дни. Това каза за  Радио „Фокус“ – Варна  кметът на Община Дългопол Георги Георгиев. Той отбеляза, че частичното бедствено положение на територията на общината заради селата Сладка вода и Боряна е било отменено, но след проливен дъжд в петък е обявено отново заради проблеми в град Дългопол. По данни на земеделски производители, измереното количество дъжд, паднало в града между 15.30 и 16.30 часа в петък, е около 70 литра на квадратен метър. Централното дере е преляло над моста на ул. „Маршал Толбухин“ и е заляло съседните улици и дворове. С вода се е напълнил и училищният стол в старата сграда на СУ “Св. Климент Охридски”, залети са приземните етажи и мази на много къщи по ул. „Цар Симеон“, както и мазите на блока на полицията. Нивото на отводнителния канал южно от линията се е повишило с около 1,5 м над нивото на ул. „Никола Обретенов“. Това е наложило затваряне на изградените през 2016 година шлюзове, обясни кметът Георги Георгиев. По думите му е било предотвратено влизане на вода в трафопоста и спиране на помпите, което е било основната причина за наводнението през 2015 година. \r\n„През 2016 и 2017 година прочистихме всички подлези под жп линията. В резултат на всички превантивни мерки, изпълнени от 2015 година насам и благодарение на своевременните действия на администрацията, с помощта на Служба пожарна безопасност – Дългопол, успяхме да се разминем с природното бедствие с минимални щети\", коментира кметът Георги Георгиев. \r\nМарияна ВАЛЕНТИНОВА", "date": "2018.07.30", "title": "Георги Георгиев, кмет на Дългопол: Част от улици и дворове в града са залети след последните дъждове в петък"}
{"url": "http://www.focus-news.net/news/2018/07/30/2551114/the-sarajevo-times-harvatiya-zapochva-stroitelstvoto-na-sporniya-peleshatski-most.html", "text": "В понеделник, 30 юни, ще бъде даден официален старт на строителството на спорния Пелешацки мост – мащабен инфраструктурен проект на Хърватия, припомнят от редакцията на англоезичното електронно издание   The Sarajevo Times . \r\nДългият 2,4 км мост ще свързва Пелешацкия полуостров с останалата част на Хърватия, отделена от 14-километрова ивица, принадлежаща на Босна и Херцеговина. Поради тази причина управляващите в Сараево твърдят, че Загреб няма право да строи този мост. Босненските политици многократно увериха, че имат „твърди позиции“ и няма да позволят реализацията на проекта. \r\nОт редакцията обаче отбелязват, че въпреки това нито един политик от Босна и Херцеговина – било то от управляващи или опозиция, не направи изявление относно началото на строежа на моста, за която бе ангажирана китайската компания China Road and Bridge Corporation. \r\nКамарата на представителите на Босна и Херцеговина официално възрази срещу построяването на моста в рамките на заседание, проведено на 13 септември 2017 г., и прие съответна декларация, подкрепена от мнозинството парламентарно представени партии. Чрез нея депутатите в Сараево призоваха Хърватия и ЕС да преустановят всички действия по обявяването на началото на строителството на моста. В Загреб обаче не приеха на сериозно предупрежденията на управляващите в съседната на Хърватия страна.   Тереза Герова", "date": "2018.07.30", "title": "The Sarajevo Times: Хърватия започва строителството на спорния Пелешацки мост"}
{"url": "http://www.focus-news.net/news/2018/07/30/2551115/plovdiv-prodalzhava-kravodaritelskata-kampaniya-v-tsentara-na-asenovgrad.html", "text": "Кръводарителската кампания в центъра на Асеновград продължава и днес. Това съобщиха от  Общината . Тя се организира от Кръвен център – Пловдив. В първата част на кампанията, която се осъществи на 27 юли, са се включили общо 15 души, предимно мъже, като най-младият кръводарител е на 18 години. Днес кемперът за кръводаряване ще бъде позициониран отново пред сградата на Историческия музей за времето от 9.00 до 12.30 часа. \r\nСъбитието е част от регионалната програма за безвъзмездно и доброволно кръводаряване „Дарете кръв, подарете живот” и се осъществява с подкрепата на Община Асеновград.", "date": "2018.07.30", "title": "Пловдив: Продължава кръводарителската кампания в центъра на Асеновград"}
{"url": "http://www.focus-news.net/news/2018/07/30/2551117/burgas-arheologicheskiyat-muzey-i-ulitsa-v-sozopol-shte-nosyat-imeto-na-prof-bozhidar-dimitrov.html", "text": "Археологическият музей и улица в Созопол ще носят името на проф. Божидар Димитров. Това съобщиха от пресцентъра на  Община Созопол . \r\nНа 1 август 2018 г. в 9.00 часа от пристанището на Созопол ще отплава кораб, с който близки, приятели и съграждани на Божидар Димитров ще вземат участие в ритуала по разпръсване на праха му в Созополския залив в близост до остров св. Иван. Така волята на големия родолюбец прахът му да бъде разпръснат в морето край Созопол ще бъде изпълнена. Част от праха му бе разпръсната в Македония - земята, за която се бореше и болееше през последните години от живота си Божидар Димитров. Прахът му ще бъде разпръснат в морето, за да остане завинаги в Созопол. Останалата част от праха му ще бъде поставена в гроба на майка му в градските гробища на Созопол. \r\nСъщият ден, по време на редовното заседание на Общински съвет - Созопол, ще бъде представена за гласуване от общинските съветници докладна с предложения за именуване на Археологическия музей и улица в Созопол на името на проф. Божидар Димитров. \r\nДокладната за именуване на Археологическия музей е по предложение на директора на Общински Културен институт „Музеен център“ - Созопол Димитър Недев. В мотивите си Димитър Недев посочва неоценимия принос на проф. Божидар Димитров - бележит учен, историк и политик, за опазване и популяризиране на културно-историческото наследство на гр. Созопол като част от националното и общоевропейско културно наследство. \r\nОсвен Археологическия музей докладната от кмета Панайот Рейзи  е допълнена с предложение името на проф. Божидар Димитров да носи улица в Стария град на Созопол.  \r\nВ нея се казва: Внасям настоящето предложение във връзка с именуване на обекти в град Созопол на името на наш съгражданин, световноизвестен историк и забележителен българин - проф. Божидар Димитров. \r\nБожидар Димитров посвети живота си на историята и археологията на България и на Созопол. Роден в Созопол, той бе неразривно свързан с града и неговото развитие. Благодарение на неговите усилия бяха привлечени държавни средства за възстановяване на храм „Св. св. Кирил и Метозий“, извършени бяха множество археологически разкопки и експонирани археологически обекти. Благодарение на него бяха открити мощите на св. Йоан Кръстител, а други ценни християнски реликви бяха предоставени на Созопол. Проф. Божидар Димитров е почетен гражданин на Созопол и през целия си живот е популяризирал града. Неговата дарителска дейност е пример за подражание. Написал е редица научни и популярни книги за историята, археологията и църквите на Созопол и населените места в община Созопол. Неговото дело, посветено на Созопол е част от историята на града, която ще остане за бъдещите поколения. \r\nПредложената улица се намира в Стария град, пресечка свързваща улиците „Аполония“ и „Кирил и Методий“ и на нея се намира музея „Старинен Созопол“, т.н. бивша данъчна служба.", "date": "2018.07.30", "title": "Бургас: Археологическият музей и улица в Созопол ще носят името на проф. Божидар Димитров"}
{"url": "http://www.focus-news.net/news/2018/07/30/2551121/afp-indiyskite-vlasti-lishiha-ot-grazhdanstvo-chetiri-miliona-dushi.html", "text": "Индийските власти лишиха от гражданство четири милиона души от североизточния щат Асам, предава  AFP . \r\nСпорното решение на управляващите провокира опасения за депортирането на милиони хора от историческия и географски регион, повечето от които – мюсюлмани.  \r\n„Това е исторически ден за Асам и Индия като цяло. Поставихме крайъгълен камък на първия пълен проект на Национален регистър на гражданите\", заяви в рамките на пресконференция Шайлеш, генералният секретар на Индия. \r\nОнези, които са изключени от списъка, ще получат „голяма възможност\" да обжалват и да включат имената си в окончателния списък, добави Шайлеш.  Тереза Герова", "date": "2018.07.30", "title": "AFP: Индийските власти лишиха от гражданство четири милиона души"}
{"url": "http://www.focus-news.net/news/2018/07/30/2551118/kyustendil-zapochna-priemaneto-na-zayavki-za-uchastie-v-izlozhenieto-na-obredni-hlyabove-za-praznika-panagiya.html", "text": "Започна приемането на заявки за участие в изложението на обредни хлябове за празника „Панагия” в Кюстендил. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Заявките се подават на място в отдела или по електронната поща до 8 август. Изложението ще се проведе на 15 август от 10.00 часа до 14.00 часа в градинката пред Обреден дом – Кюстендил. В хлебното изложение, посветено на празника „Панагия – въздигане на хляба” могат да участват читалища, сдружения, неправителствени организации. На 15 август по традиция жените в Кюстендил месят хляб с молитва за добруване, украсяват ги с пластики, изразяващи най-значимите идеи от бита и ги занасят в храма с благодарност към Богородица. \r\nВенцеслав ИЛЧЕВ", "date": "2018.07.30", "title": "Кюстендил: Започна приемането на заявки за участие в изложението на обредни хлябове за празника „Панагия”"}
{"url": "http://www.focus-news.net/news/2018/07/30/2551120/blagoevgrad-bansko-shte-otbelezhi-115-godini-ot-ilindensko-preobrazhenskoto-vastanie-na-4-avgust.html", "text": "Банско ще отбележи 115 години от Илинденско-Преображенското въстание на 4 август. Това съобщиха от пресцентъра на  Община Банско . Програмата включва панихида за загиналите, която ще бъде отслужена в храма „Св. Троица” от 10.00 часа, следвана от полагане на венци и цветя в знак на признателност пред паметника „Банско помни героите”. \r\nПо традиция на празника ще се проведе събор с участието на фолклорните изпълнители Магдалена Балабанова и Янко Неделчев, както и фолклорни групи към читалище „Никола Вапцаров” – Банско. Той ще започне в 11.30 часа в местността Пещерите над Банско.", "date": "2018.07.30", "title": "Благоевград: Банско ще отбележи 115 години от Илинденско-Преображенското въстание на 4 август"}
{"url": "http://www.focus-news.net/news/2018/07/30/2551119/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "През настоящата година Сърбия ще инвестира повече от един милиард евро за закупуване на оръжия и военно оборудваме, съобщава електронното издание на белградския ежедневник  „Политика“ , като отбелязва, че сумата е рекордна за региона, ако не се взимат предвид разходите за отбрана на Румъния.  \r\nСъответната информация обяви държавният глава на западната ни съседка Александър Вучич, който през почивните дни присъства на демонстрация на оръжия от малък калибър, използвани от сръбската армия.  \r\nВучич увери, че още в края на октомври или в началото на ноември в небето над Сърбия ще има осем или девет новопридобити „МиГ-29“. Коментирайки обявените инвестиции в армията, сръбският президент подчерта, че те за са начин за засилване на националната отбранителна индустрия. „Когато искаш да бъдеш неутрален, трябва да си достатъчно силен, за да се защитиш от онези, които могат да използват военната си сила като средство за политически натиск\", обясни Вучич. \r\nМодернизацията и оборудването на армията са част от продължителен и сложен процес, но той е необходим с цел „всеки, който смята Сърбия за лесна мишена, да разбере, че ще се сблъска с ожесточена съпротива“, поясни Вучич. \r\n***  Опустошителните горски пожари, които отнеха живота на 91 души, изправиха правителството пред предизвикателства, които по всяка вероятност ще принудят министър-председателят Алексис Ципрас да ускори плановете си за промени в кабинета, за да възстанови позициите на управляващите след катастрофалната и от политическа гледна точка седмица, коментират в редакцията на електронното издание на гръцкия вестник  Kathimerini . \r\nСпоред информация, разпространена през почивните дни, промените може да бъдат направени преди Международния панаир в Солун в началото на септември, в рамките на който титулярите обикновено очертават своята политика и се опитват да подчертаят целите на правителството. Анализатори обаче твърдят, че независимо колко голяма, разместванията в кабинета няма да бъде достатъчни, за да се промени политическият климат в страната.  \r\nКатастрофалният пожар в източната част на Атика показа, че правителството на Ципрас не е успяло да се справи с големите кризи, включително със смъртоносното наводнение от ноември миналата година в Западна Атика. Критиците са уверени, че водената от СИРИЗА коалиция няма шанс да се изправи отново на крака – тя е разполагала с четири години, за да подготви държавния апарат за бедствия от подобен мащаб, но въпреки това стана ясно, че задачата не е изпълнена. \r\nСпоред анализатори ще бъде огромна изненада, ако министърът, отговарящ за гражданската защита – Никос Тоскас, остане на поста си. Миналата седмица той обяви, че е предложил оставката си, но премиерът не я приел.  \r\nОчаква се бедствието да осуети правителствените планове за отбелязване на излизането на страната от спасителната програма след години на тежка финансова криза. Събитието е фундаментално за управляващата СИРИЗА, която вече изостава отчетливо в социологическите проучвания. \r\n***  Референдум за договора ще има, но колко ще струва той на македонците? Въпреки че правителството разгледа и прие Проекторешение за преразпределение на средства между централната власт и фондовете, за да бъдат осигурени пари за тази цел, управляващите в Македония не разкриват подробности за това колко ще бъдат изхарчени, отбелязват в редакцията на скопското електронно издание  „Фактор“ . \r\n„Целта на това проекторешение е преразпределение на средства, за да се осигурят средства за провеждане на референдум през 2018 г., след като решението бъде утвърдено от парламента“, съобщиха от правителството по-рано, без да уточняват подробности. \r\nПри планирането на бюджета за 2018 г. нямаше план за провеждането на референдум, припомнят от редакцията. Министерството на финансите заяви миналата седмица, че не се планира бюджетно ребалансиране, тъй като приходите са задоволителни. Иначе през първата половина на годината правителството успя да изразходва само 16,6% от капиталовите разходи, които прогнозира за тази година.  \r\nОт редакцията подчертават, че досега организирането парламентарни, местни и президентски избори е струвало от 2,5 до 7,5 милиона евро, така че се очаква и разходите за референдума да са в тези рамки. Изборите от 5 юни 2016 г. струваха на македонците 7,5 милиона евро. \r\n***  В понеделник, 30 юни, ще бъде даден официален старт на строителството на спорния Пелешацки мост – мащабен инфраструктурен проект на Хърватия, припомнят от редакцията на англоезичното електронно издание   The Sarajevo Times . \r\nДългият 2,4 км мост ще свързва Пелешацкия полуостров с останалата част на Хърватия, отделена от 14-километрова ивица, принадлежаща на Босна и Херцеговина. Поради тази причина управляващите в Сараево твърдят, че Загреб няма право да строи този мост. Босненските политици многократно увериха, че имат „твърди позиции“ и няма да позволят реализацията на проекта. \r\nОт редакцията обаче отбелязват, че въпреки това нито един политик от Босна и Херцеговина – било то от управляващи или опозиция, не направи изявление относно началото на строежа на моста, за която бе ангажирана китайската компания China Road and Bridge Corporation. \r\nКамарата на представителите на Босна и Херцеговина официално възрази срещу построяването на моста в рамките на заседание, проведено на 13 септември 2017 г., и прие съответна декларация, подкрепена от мнозинството парламентарно представени партии. Чрез нея депутатите в Сараево призоваха Хърватия и ЕС да преустановят всички действия по обявяването на началото на строителството на моста. В Загреб обаче не приеха на сериозно предупрежденията на управляващите в съседната на Хърватия страна. \r\n***", "date": "2018.07.30", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/07/30/2551122/varna-shofyorite-tryabva-da-se-dvizhat-s-povisheno-vnimanie-po-avtomagistrala-hemus-v-uchastaka-ot-slanchevo-do-varna-zaradi-kosene-na-trevni-ploshti.html", "text": "Няма натоварване на трафика по основните направления за София, Добрич и Бургас, движението по републиканската пътна мрежа на територията на Варненска област е с нормална интензивност, предаде репортер на  Радио „Фокус“ – Варна . Пътните настилки са сухи, видимостта е добра. Възможни са превалявания. По данни на Агенция „Пътна инфраструктура“ шофьорите трябва да се движат с повишено внимание в участъка от автомагистрала „Хемус” от Слънчево до Варна поради косене на тревни площи до 31 юли. Спряно е движението на тежкотоварни автомобили при 83 км по пътя Кранево – Варна, обходният маршрут е през Кичево – Оброчище. По пътя Старо Оряхово – Гроздьово от км 0+000 до км 17+377 трафикът се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Работи се по третокласния път от км 0+000 Девня до км 10+811 Суворово, както и от км 26+680 Вълчи дол до км 36+280 Суворово, като движението се осъществява с повишено внимание поради ремонтни дейности. \r\nМарияна ВАЛЕНТИНОВА", "date": "2018.07.30", "title": "Варна: Шофьорите трябва да се движат с повишено внимание по автомагистрала „Хемус” в участъка от Слънчево до Варна заради косене на тревни площи"}
{"url": "http://www.focus-news.net/news/2018/07/30/2551123/varna-ekipi-na-pozharnata-sa-reagirali-na-nad-10-signala-svarzani-s-vloshenata-meteorologichna-obstanovka-v-grada-prez-izminaloto-denonoshtie.html", "text": "Екипи на пожарната са реагирали на над 10 сигнала, свързани с влошената метеорологична обстановка в града през изминалото денонощие. Това съобщиха за  Радио „Фокус“ – Варна  от ОДМВР – Варна. Във връзка с обилните валежи в следобедните часове на неделния ден са постъпили около 12 сигнала, свързани с нужда от отводняване. Хора, закъсали с автомобилите си на ул. „Девня“, са поискали да бъдат изведени от тях, уточниха от полицията. Работено е по два сигнала в този участък. В подлеза на ул. „Шипка“ също е имало закъсал автомобил, който не е успял да премине заради събралата се вода. Наложило се е хората от автомобила също да бъдат изведени. \r\nМарияна ВАЛЕНТИНОВА", "date": "2018.07.30", "title": "Варна: Екипи на пожарната са реагирали на над 10 сигнала, свързани с влошената метеорологична обстановка в града през изминалото денонощие"}
{"url": "http://www.focus-news.net/news/2018/07/30/2551124/sport-dzhon-isnar-specheli-za-peti-pat-turnira-v-atlanta.html", "text": "За пети път в кариерата си Джон Иснър спечели турнира по тенис в Атланта. На финала американецът победи поставения под номер осем в основната схема негов сънародник Райън Харисънс 5:7, 6:3, 6:4. \r\nЗа Иснър това е втори спечелен турнир през сезона, след като по-рано през годината победи германеца Александър Зверев на финала на „Мастърс“-а в Маями.  \r\n33-годишният тенисист играе най-силния сезон в кариерата си: на тазгодишното издание на „Уимбълдън“ той игра за първи път на полуфинал на турнир от „Големия шлем“.", "date": "2018.07.30", "title": "Спорт: Джон Иснър спечели за пети път турнира в Атланта"}
{"url": "http://www.focus-news.net/news/2018/07/30/2551125/milosh-kunchev-damtn-v-burgaska-oblast-nyama-prelivashti-yazoviri.html", "text": "Няма язовири, които преливат в Бургаска област. Това каза за  Радио „Фокус“ – Бургас  Милош Кунчев, началник към регионален отдел към Държавна агенция за метрологичен и технически надзор. „Говоря за язовирите на ВиК, Напоителни системи и язовир „Мандра“. Всички те имат свободни обеми към този момент“, каза още Кунчев. \r\nПо думите му при останалите по-малки язовири има преливащи, но не и такива, които да преливат през стените или да имат скъсани стени. Според него общо 66 в областта се водели рискови. \r\nВеселина НИКОЛОВА", "date": "2018.07.30", "title": "Милош Кунчев, ДАМТН: В Бургаска област няма преливащи язовири"}
{"url": "http://www.focus-news.net/news/2018/07/30/2551109/faktor-makedoniya-kolko-shte-struva-referendumat-za-imetoi.html", "text": "Референдум за договора ще има, но колко ще струва той на македонците? Въпреки че правителството разгледа и прие Проекторешение за преразпределение на средства между централната власт и фондовете, за да бъдат осигурени пари за тази цел, управляващите в Македония не разкриват подробности за това колко ще бъдат изхарчени, отбелязват в редакцията на скопското електронно издание  „Фактор“ . \r\n „Целта на това проекторешение е преразпределение на средства, за да се осигурят средства за провеждане на референдум през 2018 г., след като решението бъде утвърдено от парламента“, съобщиха от правителството по-рано, без да уточняват подробности. \r\nПри планирането на бюджета за 2018 г. нямаше план за провеждането на референдум, припомнят от редакцията. Министерството на финансите заяви миналата седмица, че не се планира бюджетно ребалансиране, тъй като приходите са задоволителни. Иначе през първата половина на годината правителството успя да изразходва само 16,6% от капиталовите разходи, които прогнозира за тази година.  \r\nОт редакцията подчертават, че досега организирането парламентарни, местни и президентски избори е струвало от 2,5 до 7,5 милиона евро, така че се очаква и разходите за референдума да са в тези рамки. Изборите от 5 юни 2016 г. струваха на македонците 7,5 милиона евро.  Тереза Герова", "date": "2018.07.30", "title": "„Фактор“ (Македония): Колко ще струва референдумът за името?"}
{"url": "http://www.focus-news.net/news/2018/07/30/2551128/plovdiv-mestnata-komisiya-za-borba-s-trafika-na-hora-i-bchk-se-vklyuchvat-v-globalnata-initsiativa-sinyo-sartse.html", "text": "Местната комисия за борба с трафика на хора в Пловдив, съвместно с БЧК, се включва в глобалната инициатива „Синьо сърце“, която е посветена на Международния ден за борба с трафика на хора – 30 юли. Това съобщиха за  Радио „Фокус“ – Пловдив  от Община Пловдив. Днес водата в емблематичния фонтан с пеликаните пред сградата на общинската администрация на пл. „Стефан Стамболов“ ще бъде оцветена в син цвят, символ на кампанията, а доброволци в непосредствена близост ще разпространяват информационни материали по темата. \r\nКампанията предвижда предприемането на различни превантивни дейности, включващи разнообразни инструменти за въздействие върху обществеността, включително и чрез интернет, които целят да се повиши разпознаваемостта по проблема. Трафикът на хора е престъпление, което експлоатира жени, деца и мъже за многобройни цели. \r\nСпоред Международната организация на труда 21 милиона души са жертви на принудителен труд в световен мащаб. Тази оценка включва и жертви на трафик на хора за трудова и сексуална експлоатация. Всяка страна по света е засегната от трафика на хора, независимо дали е страна на произход, транзит или дестинация за жертви. Почти една трета от всички жертви на трафик на хора по света са деца, а жените и момичетата съставляват 71% от жертвите, се посочва в доклад на ООН. \r\nКампания „Синьо сърце“ е обявена за първи път през 2009 година във Виена от изпълнителния директор на Службата за борба срещу наркотиците и престъпността на ООН Антонио Мария Коста, а на следващата година Общото събрание на ООН приема и Световен план за действие за борба с трафика на хора. Събитието е подкрепено от много държави по целия свят и има за цел да мобилизира, вдъхнови и насърчи за предприемане на всеобщи, съвместни действия за борба с робството на 21 век. \r\nСимволът на кампанията е „синьо сърце“, изразяващо тъгата на жертвите на трафик. То напомня на света за студеното сърце на онези, които купуват и продават човешки същества. Синият цвят показва ангажимента на Обединените нации за борба с това престъпление, което лишава хората от техните права, достойнство и разрушава мечтите им.", "date": "2018.07.30", "title": "Пловдив: Местната комисия за борба с трафика на хора и БЧК се включват в глобалната инициатива „Синьо сърце“"}
{"url": "http://www.focus-news.net/news/2018/07/30/2551127/pazardzhik-obshto-178-uchastnitsi-ot-blizo-100-naseleni-mesta-uchastvaha-v-tretiya-regionalen-sabor-na-narodnoto-tvorchestvo-v-letovishte-sveti-konstantin-kray-peshtera.html", "text": "Общо 178 индивидуални и групови участници от близо 100 населени места от всички краища на България участваха в Третия Регионален събор на народното творчество в летовище „Свети Константин“ край Пещера, съобщи за  Радио „Фокус“ – Пазарджик  Стоян Йовчев, експерт в общинската администрация. Всички те получиха грамоти за участие и принос в развитието, съхранението и популяризирането на Българските фолклорни традиции, подписани лично от кмета Николай Зайчев. А оценките поставяше жури в състав: председател – директорът на фестивала Николай Балабанов, и членове: проф. д-р Светла Станилова – вокален педагог, диригент и преподавател в АМТИИ гр. Пловдив, Светла Караджова – преподавател по пеене, изпълнител и създател на квартет „Славеите на Надка Караджова“, Милчо Георгиев – хореограф и етномузиколог, Пламен Иванов – танцьор в Северняшки ансамбъл „Иван Вълев“ - гр. Плевен. Специална награда на Министерство на туризма за ДФГ “Славей“ при ЦПЛР - ОДК - гр. Пещера. Специална награда на журито за цялостно представяне на традиционен фолклор на „Капитан Петко войвода“ – гр. Кърджали. Специална награда на организационния екип на Събора на Мартин Борисов – гр. Перник. Големите победители от двудневния конкурс са: Антония Макавеева от НУМТИ “Добрин Петков“ – гр. Пловдив, Танцов клуб „Родопски кристал“ – гр. Мадан, Гайдарски състав при НЧ “Светлина“ – с. Момчиловци, и Вокална формация „Деница“ – с. Мокрище. Кметът на Община Пещера награди най-добрите изпълнители в Третия, превърнал се вече в национален, събор на народното творчество „Св. Константин“ 2018. Четирите Гранд при и специалните награди бяха присъдени след двудневен конкурс. Официалният старт на събитието бе дадено също от градоначалника, заедно със заместник-министъра на туризма Любен Кънчев и областния управител Стефан Мирев. Съборът в този му формат се организира под патронажа на министъра на туризма Николина Ангелкова. Пред многобройната публика г-н Кънчев сподели, че съборът е доказателство за непрестанните усилия на община Пещера да развива туризма в региона, който се превърна в добра традиция за съхраняване на народните обичаи и фолклор. „Подобни празници на духа допринасят и за устойчивото развитие на туризма както на регионално, така и на национално ниво, обогатявайки предлаганите услуги за превръщане на страната в целогодишна туристическа дестинация“, каза на финала на събора кметът на община Пещера. Той също поздрави участници, организатори и публика и загатна, че от следващата година форумът може да прерасне в международен, защото вече има заявен интерес от чужди групи, на базата на положителните отзиви от първите два събора. На раздяла участници, жури, зрители благодариха за добрата организация и перфектните условия за провеждане на конкурса, въпреки капризите на времето. \r\nАлбена ЖИЛЕКОВА", "date": "2018.07.30", "title": "Пазарджик: Общо 178 участници от близо 100 населени места участваха в Третия Регионален събор на народното творчество в летовище „Свети Константин“ край Пещера"}
{"url": "http://www.focus-news.net/news/2018/07/30/2551126/ivaylo-kamadzhiev-kmet-na-novi-pazar-predprieti-sa-neobhodimite-merki-sled-vcherashniya-dazhd-v-grada.html", "text": "Предприети са необходимите мерки след вчерашния дъжд в града, каза пред  Радио „Фокус“- Шумен  Ивайло Камаджиев, кмет на Нови пазар. Отстранени са паднали дървета, почистват се улици от образували се наноси.  Вследствие на разразилата се буря и падналия проливен дъжд за кратко време улици в ниските части на Нови пазар са потънали във вода, която постепенно се е оттекла.  „Не съм в града, но поддържам връзка със служителите в общината. Обстановката е нормална като след буря, отстранени са три паднали дървета в града. И трите са стари, включени са в списъка за премахване. Скоро започваме дейности по кастрене на дървета и премахването на стари и опасни такива, трудно е да се убеди гражданството, че говорим за наистина стари и опасни дървета, но няма как да изчакваме да се случат белите, за да разберат хората, че сме прави“, коментира Ивайло Камаджиев. Той посочи, че не разполага с информация за наводнения вследствие на валежите. \r\nИвелина ИВАНОВА", "date": "2018.07.30", "title": "Ивайло Камаджиев, кмет на Нови пазар: Предприети са необходимите мерки след вчерашния дъжд в града"}
{"url": "http://www.focus-news.net/news/2018/07/30/2551129/plovdiv-ima-zadarzhani-za-strelbata-po-33-godishniya-mazh-v-kv-karshiyaka.html", "text": "Има задържани за стрелбата по 33-годишния мъж в квартал „Кършияка” в Пловдив вчера. Това съобщи за  Радио „Фокус” - Пловдив  зам. окръжният прокурор Галин Гавраилов. „Повече подробности ще бъдат изнесени по-късно днес“, каза Гавраилов.  \r\nПо неофициална информация задържаните са двама и са временно пребиваващи у нас арменци. Те са били заловени в Слънчев бряг. \r\nПростреляният 33-годишен мъж е охранител. Той сам подал сигнала вчера рано сутринта, за това, че по него е стреляно, докато се прибирал с колата си. Той е откаран в болница с куршуми в краката, без опасност за живота. \r\nЦветана ТОНЧЕВА", "date": "2018.07.30", "title": "Пловдив: Има задържани за стрелбата по 33-годишния мъж в кв. „Кършияка”"}
{"url": "http://www.focus-news.net/news/2018/07/30/2551131/nimh-nay-golyamo-kolichestvo-valezhi-prez-izminalata-nosht-sa-padnali-na-teritoriyata-na-gr-vratsa-15-l-kvm.html", "text": "Най-голямо количество валежи през изминалата нощ са паднали на територията на гр. Враца – 15 л. кв./м. Това съобщиха за  Агенция „Фокус“  от Националния институт по метеорология и хидрология (НИМХ) при БАН. Измерените количества са за интервала от 21.00 часа на 29 юли до 9.00 на 30 юли. В Казанлък падналото количество валежи е 12 л. кв./м. На връх Ботев са паднали 8 л. кв./м., а на територията на столицата количеството паднали валежи са 7 л. кв./м.", "date": "2018.07.30", "title": "НИМХ: Най-голямо количество валежи през изминалата нощ са паднали на територията на гр. Враца – 15 л. кв./м."}
{"url": "http://www.focus-news.net/news/2018/07/30/2551132/targovishte-politsiyata-zadarzha-30-godishen-mazh-s-izdadena-evropeyska-zapoved-za-arest.html", "text": "В РУ - Търговище е установен и задържан за срок до 24 часа мъж от гр. Търговище, за когото има издадена европейска заповед за арест. Това съобщиха от  ОДМВР – Търговище . На 28.07.2018 г. в РУ - Търговище е издирен и задържан 30-годишният С.В. от гр. Търговище. За  същия има издадена европейска заповед за арест, издадена от съда в гр. Greteil в Република Франция. С.В. е задържан в РУ - Търговище на основание чл. 72, ал. 1, т. 6 от Закона за МВР. Уведомени са Окръжна прокуратура - Търговище и Дирекция „Международно оперативно сътрудничество“ - МВР.", "date": "2018.07.30", "title": "Търговище: Полицията задържа 30-годишен мъж с издадена европейска заповед за арест"}
{"url": "http://www.focus-news.net/news/2018/07/30/2551130/der-spiegel-v-germaniya-prizovaha-erdogan-da-ne-bade-posreshtan-kato-normalen-prezident-na-demokratichna-darzhava.html", "text": "През почивните дни бе съобщено, че през есента държавният глава на Турция Реджеп Тайип Ердоган ще направи официално посещение в Германия. Новината обаче не зарадва голяма част от политиците в Берлин и особено „зеления“ Джем Йоздемир, който призова управляващите да не посрещат радушно лидера на Анкара, отбелязва водещото германско издание  Der Spiegel . \r\nФакт е, че „не винаги можем да избираме гостите си“, но Ердоган „не е нормален президент на демократична държава“, подчерта политикът от партията „Зелени“. Той е превърнал Турция в страна на „цензура, произвол, непотизъм и автокрация“ и това трябва да му се напомни, допълни Йоздемир. Същевременно той бе категоричен, че преди всичко на Ердоган трябва да се обясни „абсолютно ясно, че опитите за изграждане на турски националистически и фундаменталистки паралелни структури в Германия няма да бъде толерирано“. \r\nОт Президентството в Берлин поясниха, че идеята за покана за посещение на турския държавен глава се обсъжда отдавна. Все още обаче датата не е уточнена. Говорител на федералното правителство в Берлин на свой ред увери, че канцлерът Ангела Меркел ще представи информация за планираната визита в следващите седмици. На свой ред от Анкара признаха, че е възможно турският президент да пътува до Германия, но не представиха никаква конкретна информация.  \r\nЕрдоган е бил на официални посещения в Берлин няколко пъти, последният от които през 2014 г. Визитата му през есента обаче ще бъде първата, след като пое президентския пост преди четири години. Протоколът за държавна визита, най-високо ниво на дипломатически обмен, включва приемане от президента на Германия с военни почести и специален банкет, обясняват от редакцията.   Тереза Герова", "date": "2018.07.30", "title": "Der Spiegel: В Германия призоваха Ердоган да не бъде посрещан като „нормален президент на демократична държава“"}
{"url": "http://www.focus-news.net/news/2018/07/30/2551110/petar-vitanov-bsp-s-viziya-za-balgariya-bsp-dade-zayavka-che-e-politicheska-alternativa.html", "text": "С „Визия за България”, която представихме преди дни, ние дадохме заявка за вътрешно политическа алтернатива. Заявка, която надхвърля времето на един управленски мандат, има визионерски и стратегически подход с интервал над 10 – 15 години. През последните години печалбата беше преимуществен фактор, а сега човекът е в центъра на политиката във всичките ѝ насочености. Това каза по България он еър народният представител от ПГ на „БСП за България” Петър Витанов, съобщиха от пресцентъра на  НС на БСП .  \r\n„Събирането ни на Бузлуджа е традиция. Изключително вълнуващо е да видиш поляните с хора под паметния връх. Зареждащо и мотивиращо е, когато минало, настояще и бъдеще се слеят в едно. Когато видиш хората, как те подкрепят, това ти дава нови сили и нов смисъл, с който да влезем в новия политически сезон”, каза Петър Витанов по повод събирането на социалистите под историческия връх. По отношение на критиките на управляващите, депутатът от левицата заяви, че е странно да си позволяват да дават съвет - как БСП да провежда мероприятието си. „Пожелавам и на тях, след години да имат такъв празник, който да успее да събере част от техния актив. До къщата на Димитър Благоев в Банкя има друга къща, която може като място да послужи за събиране на техните симпатизанти”, каза Петър Витанов. По думите му каквото и да прави и казва БСП, управляващите го приемат или като слаба опозиция, или като крещяща опозиция, или че не е алтернатива за страната.  \r\nПо повод пожара на Царските конюшни в центъра на София, депутатът заяви, че е абсолютно несериозно да се твърди, че не се знае кой е собственик на сградата. „Не съм оптимист от бъдещия резултат, като гледам този театър, който се разиграва”, каза още той. Той изрази възмущение от думите на бившия областен управител на София, който е определил царските конюшни като язва на града. „Това е историческа сграда, вероятно единствена по своя характер. Още преди години спрямо нея е проявена безстопанственост”, заключи по темата Петър Витанов.", "date": "2018.07.30", "title": "Петър Витанов, БСП: С „Визия за България” БСП даде заявка, че е политическа алтернатива"}
{"url": "http://www.focus-news.net/news/2018/07/30/2551134/plovdiv-politsiyata-izvarshva-aktivni-protsesualni-i-sledstveni-deystviya-po-sluchaya-s-prostrelyaniya-mazh-v-kv-karshiyaka.html", "text": "Полицията извършва активни процесуални и следствени действия по случая с простреляния мъж в кв. „Кършияка“. Това съобщи за  Радио „Фокус“ - Пловдив  говорителят на ОДМВР. На по-късен етап се очаква да бъдат оповестени подробности за разследването, съобщиха още от полицията. \r\nЦветана ТОНЧЕВА", "date": "2018.07.30", "title": "Пловдив: Полицията извършва активни процесуални и следствени действия по случая с простреляния мъж в кв. „Кършияка“"}
{"url": "http://www.focus-news.net/news/2018/07/30/2551133/gencho-genchev-kmet-na-svishtov-aktivnite-remontni-deynosti-v-grada-shte-prodalzhat-i-prez-sledvashtite-mesetsi.html", "text": "Активните ремонтни дейности, които текат в Свищов, ще продължат и през следващите месеци. Това каза в ефира на  Радио „Фокус“ – Велико Търново  кметът на Община Свищов Генчо Генчев. Той уточни, че всичко върви по план-график. По думите му приоритетно към този момент е приключването на преасфалтирането по улиците „Черни връх“ и „Младост“. „Мисля, че до края на месец август най-мащабният проект, който реализира Община Свищов, ще приключи. Предстои ни полагане на асфалт на още 45 улици, по които ще бъде подменен и водопровода. До края на месец август ще бъде подписан договорът с Министерство на околната среда и водите за финансирането за водопроводите. Средствата за асфталтирането са осигурени и са в размер на 1.8 млн. лв. Когато дойдат другите пари, веднага започва подмяната на водопровода на тези улици, а незабавно след това и полагането на нов асфалт“, коментира още Генчев. Той добави, че е напълно невярна информацията, разпространявана в някои медии, че Община Свищов не е похарчила по предназначение двата милиона лева по този проект. „Община Свищов направи ремонт на улици, които не попадаха в обхвата на големия проект – за 45-те улици. За това бяха осигурени допълнителни средства в размер на половин милион лева. Те са отпуснати с постановление на Министерски съвет в края на миналата година. И тази година реализирахме тези ремонти в град Свищов. Това са ремонти от постановленията, а не от тези 1.8 млн. лв., които са заделени за ремонт и рехабилитация на тези улици, които са посочени поименно в списъка за капиталови ремонти“, каза още кметът и апелира всички медии да са коректни, когато подават някаква информация на гражданите. \r\nЛуиза ТРАНЧЕВА", "date": "2018.07.30", "title": "Генчо Генчев, кмет на Свищов: Активните ремонтни дейности в града ще продължат и през следващите месеци"}
{"url": "http://www.focus-news.net/news/2018/07/30/2551136/blagoevgrad-tyalo-na-ribar-e-otkrito-v-selo-cherniche.html", "text": "Тяло на рибар е открито тази сутрин в симитлийското село Черниче. Това съобщи за  Радио „Фокус“ – Пирин  Йорданка Шаркова, говорител на Областна дирекция на МВР – Благоевград. По думите ѝ сигналът за изчезналия мъж е подаден на телефон 112 около 04.37 часа. Близките на рибаря съобщили в полицията, че той е бил на риболов на река Струма в село Черниче. Мъжът е намерен удавен около 10.00 часа тази сутрин. Няма следи от насилие. Екипи на полицията работят по изясняването на инцидента. \r\nЛивия НИНОВА", "date": "2018.07.30", "title": "Благоевград: Тяло на рибар е открито в село Черниче"}
{"url": "http://www.focus-news.net/news/2018/07/30/2551135/die-abendzeitung-poseshtenieto-na-turskiya-prezident-v-berlin-g-n-erdogan-da-si-stoi-vkashti-nastoyaha-ot-alternativa-za-germaniya.html", "text": "Популистката „Алтернатива за Германия“ не посрещна добре новината за планираната визита на държавния глава на Турция Реджеп Тайип Ердоган в страната, отбелязва мюнхенският вестник  Die Abendzeitung . \r\n„Г-н Ердоган да си стои вкъщи“, категорична бе Алис Вайдел, фракционен лидер на „Алтернатива за Германия“. Пред местните медии тя подчерта, че поканата за посещение на Ердоган е „глупава инструментализация на казуса с футболиста Месут Йозил“, който напусна Бундестима, обвинявайки ръководството му в расизъм. Случаят даде храна на „кампанията на омраза, в която Ердоган и неговата клика въвлякоха Германия“.  \r\nВайдел бе категорична: „Не може да става и дума да се позволява на Ердоган да изнася пропагандно шоу в Берлин, за да настрои жители на страната ни срещу Германия и германското общество“. Трябва да бъдат взети всички предпазни мерки, за да не се допуска турците в Германия да бъдат използвани от Анкара като „пета колона“. Ето защо Ердоган не трябва да бъде канен във ФРГ, бе заключението на фракционния лидер на „Алтернатива за Германия“.   Тереза Герова", "date": "2018.07.30", "title": "Die Abendzeitung: Посещението на турския президент в Берлин: Г-н Ердоган да си стои вкъщи, настояха от „Алтернатива за Германия“"}
{"url": "http://www.focus-news.net/news/2018/07/30/2551137/veliko-tarnovo-58-godishen-kriminalno-proyaven-mazh-ot-svishtov-e-obvinen-v-krazhba-na-veshti-na-stoynost-1200-lv.html", "text": "58-годишен криминално проявен мъж от Свищов е обвинен в извършването на кражби на вещи от различни собственици на стойност 1200 лв. Това съобщиха от пресцентъра на  Областна дирекция на МВР – Велико Търново . Деянието е извършено миналата година в условията на продължавано престъпление и опасен рецидив. След доклад на материалите в прокуратурата извършителят е привлечен като обвиняем, задържан е за 72 часа. Работата по документиране на престъпната му дейност продължава.", "date": "2018.07.30", "title": "Велико Търново: 58-годишен криминално проявен мъж от Свищов е обвинен в кражба на вещи на стойност 1200 лв."}
{"url": "http://www.focus-news.net/news/2018/07/30/2551138/pregled-na-osnovnite-temi-vav-varnenskiya-pechat.html", "text": "„Влияят ли ни космическите явления“ е водещо заглавие в днешния брой на варненския вестник  „Черно море“ . По повод червената луна и пълното лунно затъмнение, които наблюдавахме на 27 юли в последното за сезона издание на рубриката „Съвети от психолога“, част от сутрешния блок на тв „Черно море“ с водещ Иван Барбов, психотерапевтът Добринка Тотева – Горанова даде обширен коментар по темата за влиянието на космическите явления върху нас. Г-жа Горанова сподели, че по нейно лично мнение истината за влиянието на различните явления върху човека се крие някъде по средата. Тъй като човекът е част от цялата планета и от общото й население, съвсем логично е влияние да има. От друга страна, важно е колко голямо значение му придават хората. „СПА туризмът пълни Черноморието целогодишно“ е друго заглавие в броя. България да стане целогодишна туристическа дестинация. Това е целта на проекта на Министерството на туризма за създаване на 7 балнео- и СПА дестинации в страната, включително и черноморска. „Инициативата се реализира съвместно с бранша и местната власт и е изключително важна за Черноморието, защото ще помогне хотелската база тук да се използва през четирите сезона“, заяви във Варна министърът на туризма Николина Ангелкова. Тя присъства на третата среща от поредицата дискусии за балнео- и СПА дестинациите. „Изпращат на премиера предложението за ваучери за здравна превенция“ е друга тема в изданието. Предложението да бъдат въведени ваучери за здравна превенция ще бъде изпратено през тази седмица до министър-председателя и министъра на финансите. Това съобщи за телевизия „Черно море“ председателят на Българския съюз по балнеология и СПА туризъм и вицепрезидент на Европейската СПА асоциация Сийка Кацарова. Ваучерите за здравна превенция ще донесат редица позитиви на България, убедени са експертите. „За опазването на рибата Търсим взаимопомощ в Черноморския регион“, информира изданието. Без коопериране и взаимодействие на всички държави от Черноморския басейн няма как да има пълни резултати от научните изследвания, даващи реална картина за различните морски видове в него. До този извод стигат участниците на проведената неотдавна конференция на високо равнище за устойчиво рибарство и аквакултури в Черно море.", "date": "2018.07.30", "title": "Преглед на основните теми във варненския печат"}
{"url": "http://www.focus-news.net/news/2018/07/30/2551140/unss-obyavi-dopalnitelen-priem-samo-za-plateno-obuchenie.html", "text": "Поради запълване на всички места от държавната поръчка, УНСС обяви допълнителен прием само в платено обучение в професионалните направления „Икономика”, „Администрация и управление“, „Политически науки“, „Социология антропология и науки за културата“, „Обществени комуникации и информационни науки“ (без „Право”). Това съобщиха от пресцентъра на  УНСС . \r\nКандидатите могат да подават документи от 31 юли до 2 август. Класирането е на 4 август, а записването - от 6 до 8 август.", "date": "2018.07.30", "title": "УНСС обяви допълнителен прием само за платено обучение"}
{"url": "http://www.focus-news.net/news/2018/07/30/2551139/aleksandar-mindachkin-zarnoproizvoditel-dobivite-ot-zarneno-zhitnite-kulturi-sa-mnogo-niski-zaradi-intenzivnite-valezhi-i-chastichno-unishtozhenata-rekolta.html", "text": "Почти приключила изцяло е жътвената кампания на територията на област Пазарджик, каза за  Радио „Фокус“ – Пазарджик  Александър Миндачкин, председател на Съюза на зърнопроизводителите в региона. По думите му като цяло  жътвата е проблемна и валежите са оказали голямо поражение на качеството и на добива на зърното. \"Почти навсякъде зърното бе полегнало и окапало вследствие на поредицата интензивни валежи. Добавите са изключително ниски спрямо миналата година и очакванията ни преди сезона на жътвата бяха развенчани за съжаление“, уточни Миндачкин. Той добави, че много малка част от зърнопроизводителите застраховат продукцията си. Стопаните разчитат на помощта от държавата, която към момента е по програмите за зелените и преразпределителните плащания, както и по Натура 2000 и Програмата за развитие на селските райони. \r\nАлбена ЖИЛЕКОВА", "date": "2018.07.30", "title": "Александър Миндачкин, зърнопроизводител: Добивите от зърнено-житните култури са много ниски заради интензивните валежи и частично унищожената реколта"}
{"url": "http://www.focus-news.net/news/2018/07/30/2551141/sliven-kmetat-stefan-radev-nagradi-pobeditelite-v-rali-sliven-2018.html", "text": "Кметът Стефан Радев връчи наградите на победителите на 38-то издание на Рали „Сливен”. Официалната церемония се състоя на площад „Хаджи Димитър”. Това съобщиха от  Община Сливен . Големите победители тази година са екипажът Мирослав Ангелов и Еди Сивов. \r\nНа второ място завършиха Йордан Атанасов и Янаки Янакиев. Третото място остана за екипажа Григор Григоров и Петър Сивов. \r\n38-то издание на рали „Сливен“ 2018 е втори кръг от Българския рали шампионат и четвърти кръг от Балканския рали трофей на ФИА и приключи днес. \r\nНад 40 бяха екипажите, взели участие, от които 15 са чуждестранни – Гърция, Румъния, Сърбия и Турция. \r\nСкоростните етапи тази година бяха 11 със 175.21 състезателни километра, преходи от 258 км и обща дължина 433 км. \r\nНа събитието присъства и заместник – кметът по икономическото развитие Стоян Марков, който също връчи част от купите на участниците в ралито. \r\nОрганизатори на проявата са Община Сливен и АСК „Скорпион“ – Сливен.", "date": "2018.07.30", "title": "Сливен: Кметът Стефан Радев награди победителите в Рали „Сливен” 2018"}
{"url": "http://www.focus-news.net/news/2018/07/30/2551145/varna-v-grada-se-provezhda-kampaniyata-sinyo-sartse-po-povod-mezhdunarodniya-den-za-borba-s-trafika-na-hora.html", "text": "Кампания „Синьо сърце“, посветена на Международния ден за борба с трафика на хора, който се отбелязва днес, се провежда във Варна. Това съобщиха за  Радио „Фокус“ – Варна  от Дирекция „Превенции“ към Община Варна. Инициативата е част от Програмата за превенция на рисковото поведение сред деца и млади хора през 2018 година и се провежда в партньорство с Националната комисия за борба с трафика на хора, Местната комисия за борба с трафика на хора – Варна, Областната дирекция на МВР, средни и висши учебни заведения, неправителствени организации и медии. В кампанията ще се включат доброволци от варненските училищни клубове „Превенции“, като инициативата ще се проведе на входа на Морската градина от 18.00 часа, където ще бъде разположен щанд с информационни материали. Ще има и голяма рамка за снимка във вид на синьо сърце, с която всеки ще може да се снима и така да изрази своята съпричастност към хората станали жертва на трафик. \r\nВ изпълнение на Националната програма за предотвратяване и противодействие на трафика на хора и закрила на жертвите, във връзка с реализиране на мерките, заложени в Националния механизъм за насочване и подпомагане на жертви на трафик на хора, приет с решение на МС на 26 юли 2016 г., Местната комисия за борба с трафика на хора, Дирекция „Превенции“, Община Варна в партньорство с Националната комисия за борба с трафика на хора проведе през миналата седмица регионален дискусионен форум по повод Международния ден за борба с трафика на хора. Събитието бе организирано в две основни теми: „Заедно срещу трафика на хора“ и „Трафик на хора – рискове и предизвикателства“. Целите на форума бяха насочени към повишаване информираността на професионалистите за актуалните промени в профила на жертвите и механизмите на трафикиране и експлоатация с цел ранна идентификация на жертви на трафик на хора, подобряване на координацията между различните институции и организации въвлечени в превенцията и противодействието на трафика на хора и закрила на жертвите на местно ниво, както и промяна на нагласите и повишаване на съпричастността към жертвите на трафика на хора, чрез предоставяне на достатъчна, обективна и достъпна информация за престъплението „трафик на хора“. \r\nМарияна ВАЛЕНТИНОВА", "date": "2018.07.30", "title": "Варна: В града се провежда кампанията „Синьо сърце“ по повод Международния ден за борба с трафика на хора"}
{"url": "http://www.focus-news.net/news/2018/07/30/2551148/dobrich-ot-2000-do-5000-lv-e-sanktsiyata-za-yuridicheski-litsa-i-ednolichni-targovtsi-pri-povtorno-narushenie-na-naredbata-za-shuma-na-obshtestveni-mesta.html", "text": "От 2000 до 5000 лв. е санкцията за юридически лица и еднолични търговци при повторно нарушение на Наредбата за осигуряване на обществения ред и спокойствието на гражданите. Това съобщи секретарят на Община град Добрич Ася Кръчмарова, предаде кореспондент на  Радио „Фокус” – Варна . Според Наредбата се забранява нарушаването на тишината по какъвто и да е начин на открити обществени места и в административните сгради, което включва викане, пеене, свирене, ползване на озвучителни уредби, апарати и системи, форсиране на автомобили или мотоциклети и други дейности от битов и стопански характер в жилищните сгради и в непосредствена близост до тях, както и употреба на пиротехнически изделия. Забраната важи за времето  между 14.00 и 16.00 часа и между 22.00 и 8.00 часа в делнични дни и между 14.00 и 16.00 часа и между 21.00 и 9.00 часа в празнични и почивни дни. Освен това не се допуска озвучаване на открити площи на заведения за хранене и развлечения, разположени в урбанизираната територия за времето между 14.00 и 16.00 часа и 23.00 и 7.00 часа. При нарушаване на разпоредбите физическите лица се наказват с глоба от 100 до 300 лв., на юридическите лица и едноличните търговци санкцията е между 200 и 2000 лв. При повторно нарушение при първата категория глобата е в размер от 500 до 1000 лв. В правомощията на кмета на Добрич е според Наредбата със заповед да ограничи работното време на обектите за срок от три до шест месеца в случаи, когато има две или повече жалби от граждани за наднормени нива на ума в рамките на една година, също в случаи на системни нарушения на обществения ред и спокойствието на гражданите в рамките на работното време по мотивирано искане на органите от Първо РУП – Добрич. Ася Кръчмарова допълни, че има случаи на постъпили жалби в Общината във връзка с тези разпоредби, като и сега има случаи на оплакване от граждани от шумни цигански сватби.  \r\nЖулиета НИКОЛОВА", "date": "2018.07.30", "title": "Добрич: От 2000 до 5000 лв. е санкцията за юридически лица и еднолични търговци при повторно нарушение на Наредбата за шума на обществени места"}
{"url": "http://www.focus-news.net/news/2018/07/30/2551143/madlen-algafari-psihoterapevt-priyatelstvoto-e-rezultat-na-parvata-choveshka-potrebnost-da-sme-grupa.html", "text": "Приятелството е резултат на първата човешка потребност – да сме принадлежни, да живеем в общност, да сме група. Това каза в интервю за  Агенция „Фокус“  психотерапевтът Мадлен Алгафари по повод Световния ден на приятелството, който се чества на 30 юли. „Ние сме социални животни. Ако отделите един човек самотен, той ще умре“, допълни Мадлен Алгафари. „Даже скоро има концепции и че продължителността на живота зависи от общуването очи в очи – физически контакт, не пред клавиатури, таблети и екрани“, отбеляза тя. „На някакво ниво нуждата да принадлежим е свързана и с инстинкта за оцеляване и за запазване на рода“, заяви още Мадлен Алгафари. По думите й приятелството със сигурност е уважение към другия, зачитане на индивидуалността му, но не непременно харесване на другия. „Да приемаш, дори без да одобряваш. Да можеш да казваш истини в прав текст на момента. Да можеш да се разгневиш, защото най-големият признак, когато обичаш някого, е да можеш да му се разгневиш, а не да стискаш и да търпиш“, посочи психотерапевтът, като отбеляза, че има и криворазбрана версия на приятелството. „Някои например очакват, че приятелството е „мили очи“, полза, изгода. За това между приятелство и познанство има разлика. Основа на приятелството би трябвало да бъде доверието“, каза още Алгафари. Пълния текст на интервюто четете по-късно в „Мнение”", "date": "2018.07.30", "title": "Мадлен Алгафари, психотерапевт: Приятелството е резултат на първата човешка потребност – да сме група"}
{"url": "http://www.focus-news.net/news/2018/07/30/2551144/za-i-protiv-poseshtenieto-na-erdogan-v-berlin-osnovna-tema-v-germanskiya-pechat-agentsiya-fokus.html", "text": "На фона на едва доловимото затопляне в двустранните отношения между Берлин и Анкара, започнало с отмяната на режима на извънредно положение в Турция, през почивните дни стана ясно, че през есента Реджеп Тайип Ердоган ще направи официално посещение в Германия. Новината обаче не зарадва голяма част от политиците в Берлин, които не спестиха критиките си към решението на управляващите във ФРГ. Пресата в Германия не пропусна да улови настроенията на ключовите фигури в страната. \r\n*** \r\nПрез почивните дни бе съобщено, че през есента държавният глава на Турция Реджеп Тайип Ердоган ще направи официално посещение в Германия. Новината обаче не зарадва голяма част от политиците в Берлин и особено „зеления“ Джем Йоздемир, който призова управляващите да не посрещат радушно лидера на Анкара, отбелязва водещото германско издание  Der Spiegel . \r\nФакт е, че „не винаги можем да избираме гостите си“, но Ердоган „не е нормален президент на демократична държава“, подчерта политикът от партията „Зелени“. Той е превърнал Турция в страна на „цензура, произвол, непотизъм и автокрация“ и това трябва да му се напомни, допълни Йоздемир. Същевременно той бе категоричен, че преди всичко на Ердоган трябва да се обясни „абсолютно ясно, че опитите за изграждане на турски националистически и фундаменталистки паралелни структури в Германия няма да бъде толерирано“. \r\nОт Президентството в Берлин поясниха, че идеята за покана за посещение на турския държавен глава се обсъжда отдавна. Все още обаче датата не е уточнена. Говорител на федералното правителство в Берлин на свой ред увери, че канцлерът Ангела Меркел ще представи информация за планираната визита в следващите седмици. На свой ред от Анкара признаха, че е възможно турският президент да пътува до Германия, но не представиха никаква конкретна информация.  \r\nЕрдоган е бил на официални посещения в Берлин няколко пъти, последният от които през 2014 г. Визитата му през есента обаче ще бъде първата, след като пое президентския пост преди четири години. Протоколът за държавна визита, най-високо ниво на дипломатически обмен, включва приемане от президента на Германия с военни почести и специален банкет, обясняват от редакцията. \r\nПопулистката „Алтернатива за Германия“ не посрещна добре новината за планираната визита на държавния глава на Турция Реджеп Тайип Ердоган в страната, отбелязва мюнхенският вестник  Die Abendzeitung . \r\n„Г-н Ердоган да си стои вкъщи“, категорична бе Алис Вайдел, фракционен лидер на „Алтернатива за Германия“. Пред местните медии тя подчерта, че поканата за посещение на Ердоган е „глупава инструментализация на казуса с футболиста Месут Йозил“, който напусна Бундестима, обвинявайки ръководството му в расизъм. Случаят даде храна на „кампанията на омраза, в която Ердоган и неговата клика въвлякоха Германия“.  \r\nВайдел бе категорична: „Не може да става и дума да се позволява на Ердоган да изнася пропагандно шоу в Берлин, за да настрои жители на страната ни срещу Германия и германското общество“. Трябва да бъдат взети всички предпазни мерки, за да не се допуска турците в Германия да бъдат използвани от Анкара като „пета колона“. Ето защо Ердоган не трябва да бъде канен във ФРГ, бе заключението на фракционния лидер на „Алтернатива за Германия“. \r\nНа фона на критиката, която предизвика новината за планираното посещение на турския президент Реджеп Тайип Ердоган в Германия, първият дипломат на Берлин Хайко Маас защити решението за отправената покана, отбелязва националният ежедневник  Die Frankfurter Allgemeine Zeitung .„Аргументът, че би било добре да не разговаряме с трудните партньори, никога не е бил убедителен за мен“, подчерта германският социалдемократ.  \r\nМаас обаче не бе единственият, който реагира позитивно на новината за поканата към лидера на Ердоган. Външнополитическият експерт на Християндемократическия съюз (ХДС) Елмар Брок също определи като правилно решението на Берлин. „Вече сме опъвали червен килим и за други държавни глави, оцапали с кръв ръцете си. Ако искаме да говорим само с демократични лидери, Германия много скоро ще се окаже самотна на международната сцена“, коментира християндемократът.  \r\nРазбиране към визитата на Ердоган изрази още един външнополитически експерт на ХДС – Юрген Хард. Сред съюзниците от НАТО и „между народите със сходни интереси, контактите на най-високо ниво са важни“, подчерта Хард, припомняйки, че между Берлин и Анкара има редица въпроси за обсъждане, включително този за задържаните в Турция германски граждани.  \r\nПътуването на Ердоган вероятно ще се състои в края на септември, а за точната дата все още ще се водят преговори, съобщиха по-рано медиите.  От Президентството в Берлин поясниха, че идеята за покана за посещение на турския държавен глава се обсъжда отдавна. Все още обаче датата не е уточнена. Говорител на федералното правителство в Берлин на свой ред увери, че канцлерът Ангела Меркел ще представи информация за планирата визита в следващите седмици. На свой ред от Анкара признаха, че е възможно турският президент да пътува до Германия, но не представиха никаква конкретна информация.  \r\nЕрдоган е бил на официални посещения в Берлин няколко пъти, последният от които през 2014 г. Визитата му през есента обаче ще бъде първата, след като пое президентския пост преди четири години. \r\n***", "date": "2018.07.30", "title": "„За“ и „против“ посещението на Ердоган в Берлин – основна тема в германския печат (Агенция „Фокус“)"}
{"url": "http://www.focus-news.net/news/2018/07/30/2551146/sofiya-shofyorite-tryabva-da-se-dvizhat-s-povisheno-vnimanie-po-pat--6-dolno-kamartsi-zlatitsa-pri-km-172-v-rayona-na-galabets-poradi-patnotransportno-proizshestvie.html", "text": "Шофьорите трябва да се движат с повишено внимание по път I-6 Долно Камарци - Златица при км 172 в района на Гълъбец поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се осъществява при стеснение на две от лентите за движение.", "date": "2018.07.30", "title": "София: Шофьорите трябва да се движат с повишено внимание по път I-6 Долно Камарци - Златица при км 172 в района на Гълъбец поради пътнотранспортно произшествие"}
{"url": "http://www.focus-news.net/news/2018/07/30/2551142/faz-germanskiyat-vanshen-ministar-zashtiti-pokanata-za-poseshtenie-na-erdogan-v-stranata.html", "text": "На фона на критиката, която предизвика новината за планираното посещение на турския президент Реджеп Тайип Ердоган в Германия, първият дипломат на Берлин Хайко Маас защити решението за отправената покана, отбелязва националният ежедневник  Die Frankfurter Allgemeine Zeitung .„Аргументът, че би било добре да не разговаряме с трудните партньори, никога не е бил убедителен за мен“, подчерта германският социалдемократ.  \r\nМаас обаче не бе единственият, който реагира позитивно на новината за поканата към лидера на Ердоган. Външнополитическият експерт на Християндемократическия съюз (ХДС) Елмар Брок също определи като правилно решението на Берлин. „Вече сме опъвали червен килим и за други държавни глави, оцапали с кръв ръцете си. Ако искаме да говорим само с демократични лидери, Германия много скоро ще се окаже самотна на международната сцена“, коментира християндемократът.  \r\nРазбиране към визитата на Ердоган изрази още един външнополитически експерт на ХДС – Юрген Хард. Сред съюзниците от НАТО и „между народите със сходни интереси, контактите на най-високо ниво са важни“, подчерта Хард, припомняйки, че между Берлин и Анкара има редица въпроси за обсъждане, включително този за задържаните в Турция германски граждани.  \r\nПътуването на Ердоган вероятно ще се състои в края на септември, а за точната дата все още ще се водят преговори, съобщиха по-рано медиите.  От Президентството в Берлин поясниха, че идеята за покана за посещение на турския държавен глава се обсъжда отдавна. Все още обаче датата не е уточнена. Говорител на федералното правителство в Берлин на свой ред увери, че канцлерът Ангела Меркел ще представи информация за планирата визита в следващите седмици. На свой ред от Анкара признаха, че е възможно турският президент да пътува до Германия, но не представиха никаква конкретна информация.  \r\nЕрдоган е бил на официални посещения в Берлин няколко пъти, последният от които през 2014 г. Визитата му през есента обаче ще бъде първата, след като пое президентския пост преди четири години.   Тереза Герова", "date": "2018.07.30", "title": "FAZ: Германският външен министър защити поканата за посещение на Ердоган в страната"}
{"url": "http://www.focus-news.net/news/2018/07/30/2551150/sport-balgariya-pobedi-kategorichno-albaniya-na-evropeyskoto-parvenstvo-po-basketbol-za-yunoshi.html", "text": "Националният отбор на България по баскетбол за юноши до 18 години победи Албания с 93:49 в среща от група \"Д\" на европейското първенство, която се изигра в Скопие. \r\nВсичките 12 състезатели  от тима, воден от Мануел Марков, играха в мача, като единствен не се разписа Александър Давитков, останал на игрището само няколко минути.  \r\nПонеделник е почивен ден на първенството. След паузата  на българите предстоят два двубоя: на 31 юли срещу Швеция и на 1 август срещу фаворита Словения.", "date": "2018.07.30", "title": "Спорт: България победи категорично Албания на Европейското първенство по баскетбол за юноши"}
{"url": "http://www.focus-news.net/news/2018/07/30/2551147/blagoevgrad-s-opasnost-za-zhivota-e-45-godishniyat-motorist-koyto-postrada-pri-katastrofa-na-bul-sv-sv-kiril-i-metodiy-v-grada.html", "text": "С опасност за живота е 45-годишният моторист, който пострада при катастрофа на бул. „Св. Св. Кирил и Методий“ в града. Това съобщиха от  ОДМВР – Благоевград . На 29.07.2018 г. около 22:55 часа на бул. “Св. Св. Кирил и Методий“ в гр. Благоевград мотоциклет „Хонда“ с 45-годишен водач от гр. Благоевград, изпреварвайки градски автобус при наличие на пътна маркировка „М2“, навлиза в лентата за насрещно движение и се удря в попътно движещ се и извършващ маневра „обратен завой“ лек автомобил „Ауди“. След удара в лекия автомобил „Ауди“ мотористът отскача и се удря в метално колче в тревната площ в дясно от платното за движение. В резултат на инцидента мотористът е пострадал с черепно-мозъчна травма и опасност за живота. Същият е транспортиран за лечение в болница „Св. Анна“ в гр. София.", "date": "2018.07.30", "title": "Благоевград: С опасност за живота е 45-годишният моторист, който пострада при катастрофа на бул. „Св. Св. Кирил и Методий“ в града"}
{"url": "http://www.focus-news.net/news/2018/07/30/2551149/madlen-algafari-psihoterapevt-razbira-se-che-mozhe-da-ima-priyatelstvo-mezhdu-mazh-i-zhena.html", "text": "Понякога ме питат дали има приятелство между мъж и жена. Разбира се, че може да има приятелство между мъж и жена. Това каза в интервю за  Агенция „Фокус“  психотерапевтът Мадлен Алгафари по повод Световния ден на приятелството, който се отбелязва на 30 юли. „Естествено зависи как тези 2-ма души градят отношенията си. Онова, което не винаги бива разбирано е, че по време на връзка също трябва да има приятелство. Случвало ми се е пациент да ми каже: „Как, това е жена ми, да не би да ми е приятелка?“ или жена, която да казва „това е мъжа ми, той да не би да ми е приятел“. Разбира се, че трябва да е приятел. Преди всичко трябва да е приятел. Ако не е, това означава, че отношенията не са прозрачни и няма свобода в тях“, обясни психотерапевтът. По думите й една  хармонична връзка изисква и любов, и доверие, и свобода. \r\n„Има детски приятелства, които обикновено остават за дълго и за цял живот, защото са създадени във възраст, в която децата са естествени, автентични, без допълнителни „обелки“. За това и като се виждат такива хора след дълги години действително имат качествен и дълбок контакт, без роли и маски“, посочи още Алгафари. „Понякога хората се разделят със старите си кръгове, защото те самите са тръгнали по нов път“, отбеляза тя.  Пълния текст на интервюто четете по-късно в „Мнение”", "date": "2018.07.30", "title": "Мадлен Алгафари, психотерапевт: Разбира се, че може да има приятелство между мъж и жена"}
{"url": "http://www.focus-news.net/news/2018/07/30/2551151/spetsializiranata-prokuratura-predade-na-sad-osem-uchastnitsi-v-grupa-za-razprostranenie-na-narkotitsi-na-teritoriyata-na-oblast-veliko-tarnovo.html", "text": "Специализираната прокуратура внесе в Специализирания наказателен съд обвинителен акт срещу осем лица за участие в организирана престъпна група за разпространение на наркотици във Велико Търново и областта. Това съобщиха от пресцентъра на  Апелативна специализирана прокуратура . Седем от обвиняемите са с предишни осъждания за разпространение на наркотици. \r\nСпоред събраните по досъдебното производство доказателства групата е била сформирана през януари 2017 г. и е действала до 7 декември 2017 г., когато участниците са задържани при специализирана операция на ГДБОП, ТС „БОП“ - Велико Търново и Специализираната прокуратура. Тогава у повечето от тях са намерени и иззети различни видове наркотици (предимно кокаин, амфетамини, марихуана, разфасовани и подготвени за продажба). В дома на един от тях е открита и мобилна „лаборатория“ за производство на амфетамин и метамфетамин с необходимите уреди, прекурсори и материали. \r\nОрганизаторът и ръководител на групата подбрал хора с опит в набавянето на наркотици на едро и пласирането им на крайни клиенти. Сред тях определил силова група, която да наказва с побои и заплахи конкурентите, както и купувачите, които не плащали получената дрога. Определил и конкретните функции на всеки от членовете по осигуряването на наркотици, пласирането, транспорта, получаването и разпределението на печалбата от продадената стока. В оперативен план дейността на групата ръководел един от участниците, определен от ръководителя за негова „дясна ръка“ със задълженията да контролира пряко дилърите, да събира и да разпределя парите от продажбите. \r\nСедем от обвиняемите са с наложени от съда мерки за неотклонение „Задържане под стража“. Единственият неосъждан от групата е с „Парична гаранция“.", "date": "2018.07.30", "title": "Специализираната прокуратура предаде на съд осем участници в група за разпространение на наркотици на територията на област Велико Търново"}
{"url": "http://www.focus-news.net/news/2018/07/30/2551153/stara-zagora-politseyska-aktsiya-se-provezhda-v-gradovete-nikolaevo-i-gurkovo.html", "text": "Полицейска акция срещу незаконното изсичане и продажбата на дървесина се провежда в градовете Николаево и Гурково. Това съобщиха за  Агенция „Фокус“  от ОДМВР – Стара Загора. Акцията е провежда основно в ромските махали на двата гарда. Все още няма информация за задържани. Акцията продължава.  \r\nМариела РУСЕВА", "date": "2018.07.30", "title": "Стара Загора: Полицейска акция се провежда в градовете Николаево и Гурково"}
{"url": "http://www.focus-news.net/news/2018/07/30/2551155/shumen-predmeti-s-kulturno-istoricheska-tsennost-sa-otkriti-v-dve-chastni-zhilishta-v-grad-veliki-preslav-i-selo-sushina.html", "text": "Предмети с културно-историческа ценност са открити в две частни жилища в град Велики Преслав и село Сушина. Това съобщиха от  ОДМВР – Шумен . Претърсването в дома на В. Д. /65г./ във Велики Преслав било предприето след получен сигнал. В петък сутринта в жилището му са намерени метал детектор и 27 старинни земеделски сечива. В същия ден полицейски служители претърсили имот, обитаван от И.А./35г./ в село Сушина. Намерени и иззети са острие от стрела, монета, копчета, рингове и метал детектор. Образувани са досъдебни производства за извършени престъпления по чл. 278 ал. 6 от НК.", "date": "2018.07.30", "title": "Шумен: Предмети с културно-историческа ценност са открити в две частни жилища в град Велики Преслав и село Сушина"}
{"url": "http://www.focus-news.net/news/2018/07/30/2551152/varna-27-godishen-mazh-e-zadarzhan-za-pritezhanie-na-blizo-2-kg-marihuana.html", "text": "27-годишен мъж е задържан за притежание на близо 2 кг марихуана с цел разпространение при специализирана полицейска операция в града. Това съобщиха от  ОДМВР – Варна . През изминалата седмица, на територията на град Варна, е проведена специализирана полицейска операция. В резултат на полицейските действия, за срок до 24 часа, е задържан мъжът с инициали А.Д. (на 27 г.), неизвестен на органите на реда. Установено е, че той е държал с цел разпространение наркотични вещества. При процесуално-следствените действия е претърсен адрес в града, обитаван от А.Д. Намерени са и иззети 1 842.84 грама марихуана и 4.05 гр. амфетамин. \r\nРаботата по документиране и доказване на извършените престъпления продължава под надзора на прокурор от Окръжната прокуратура във Варна. По случая е образувано досъдебно производство. На А.Д. е повдигнато обвинение. \r\nВ хода на мащабната операция са образувани общо 30 досъдебни производства и 10 бързи полицейски производства. Сред задържаните в рамките на специализираната операция са трима души, извършили кражби на МПС. Проверени са общо 1 921 лица и 1 072 автомобила. Съставени са също 455 АУАН.", "date": "2018.07.30", "title": "Варна: 27-годишен мъж е задържан за притежание на близо 2 кг марихуана"}
{"url": "http://www.focus-news.net/news/2018/07/30/2551154/smolyan-obshtinskiyat-savet-shte-provede-redovno-zasedanie-na-2-avgust.html", "text": "Общински съвет – Смолян ще проведе редовното си заседание на 2 август, съобщиха от  Община Смолян . Заседанието започва в 14.00 часа в Сесийна зала на местната администрация, а в дневния ред са включени общо 35 докладни записки. Сред тях са сключване на споразумение за сътрудничество между Община Смолян и град Мичуринск (Русия), сключване на партньорско споразумение за изпълнение на проект +CityxChange по програма \"Хоризонт\" 2020, покана „Интелигентните градове и общности“. На вниманието на общинските съветници ще бъде представена докладна записка за кандидатстване на Община Смолян с проектно предложение „Създаване на Дневен център за подкрепа на лица с различни форми на деменция и техните семейства в град Смолян“, Процедура BG16RFOP001-5.002 „Подкрепа за деинституционализация на социалните услуги за възрастни и хора с увреждания“, Приоритетна ос 5 „Регионална и социална инфраструктура“ на Оперативна програма „Региони в растеж“ 2014-2020 г. \r\nНа заседанието на Общински съвет – Смолян ще бъде гласуван Правилник за организацията, дейността и управлението на Общински фонд за подкрепа на местни инициативи, свързани с развитието на туризма в Община Смолян, предложения за включване на общински детски градини и училища в Списъка на средищните и защитените детски градини и училища за учебната 2018/2019 година, както и други важни за жителите на община Смолян теми.", "date": "2018.07.30", "title": "Смолян: Общинският съвет ще проведе редовно заседание на 2 август"}
{"url": "http://www.focus-news.net/news/2018/07/30/2551157/dobrich-okrazhniyat-sad-potvardi-globa-ot-1000-evro-na-balgarin-izvarshil-narushenie-po-zakona-za-dvizhenie-po-patishtata-v-germaniya.html", "text": "Окръжен съд - Добрич призна финансова санкция, наложена в Германия на български гражданин от каварненското село Хаджи Димитър за извършено правонарушение по Закона за движение по пътищата. 29-годишният мъж е бил глобен за това, че на 8 юли 2015 г. е управлявал мотоциклет без да притежава книжка с необходимата за това категория. Това съобщиха от пресцентъра на  Съда . Нарушението му било засечено по федерална автомагистрала, където той се движел с мотоциклет със скорост от 45 км/ч., въпреки че знаел, че не притежава свидетелство за управление на МПС - клас М. Решението за налагане на глобата е било постановено от съдебен орган в Германия и е влязло в сила на 13 октомври 2017 година. Разпоредено било мъжът да плати и направените разходи по съдебното производство в размер на 78,70 евро. Производството в Окръжния съд беше образувано въз основа на изпратено от германските власти удостоверение за прилагане на принципа на взаимно признаване на финансовите санкции, наложени в държави - членки на Европейския съюз. Съдебният състав прецени, че не са налице основания за отказ от признаване и изпълнение на наложената глоба и мъжът трябва да плати 2109,75 лева, които са равностойни на общия размер на наложената в Германия санкция от 1078,70 евро. В съдебната зала българският гражданин заяви, че съжалява за извършеното нарушение и желае да плати наложената му глоба. Постановеният съдебен акт подлежи на обжалване пред Апелативен съд - Варна в 7-дневен срок.", "date": "2018.07.30", "title": "Добрич: Окръжният съд потвърди глоба от 1000 евро на българин, извършил нарушение по Закона за движение по пътищата в Германия"}
{"url": "http://www.focus-news.net/news/2018/07/30/2551158/pazardzhik-grazhdani-signaliziraha-da-vidimo-vlosheno-kachestvo-na-vodata-ot-mineralnata-cheshma-v-bratsigovo.html", "text": "За по-ниска от нормалната температура на минералната вода на градската чешма в Брацигово сигнализираха  слушатели на Радио „Фокус“ – Пазарджик . Според тях през последната седмица от чешмата тече вода с доста по-ниска температура от обичайната. По думите им при наливане в пластмасовите туби се забелязват малки плуващи власинки. Хората свързват изстиването и влошеното видимо качество на водата с ремонти дейности, които се извършват в непосредствена близост до чешмата. \r\nАлбена ЖИЛЕКОВА", "date": "2018.07.30", "title": "Пазарджик: Граждани сигнализираха да видимо влошено качество на водата от минералната чешма в Брацигово"}
{"url": "http://www.focus-news.net/news/2018/07/30/2551159/sofiya-pozhar-e-goryal-v-zavedenie-za-hranene-v-lovniya-park.html", "text": "Пожар е горял в заведение за хранене в Ловния парк. Това съобщиха за  Агенция „Фокус“  от пресцентъра на МВР. Инцидентът е възникнал между 04.30 и 05.00 часа, когато заведението не е работило. Пожарът е загасен.", "date": "2018.07.30", "title": "София: Пожар е горял в заведение за хранене в Ловния парк"}
{"url": "http://www.focus-news.net/news/2018/07/30/2551162/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ организират приемни за граждани. Това съобщиха от пресцентъра на  ПП ГЕРБ . Срещите на съветниците от ГЕРБ - Пловдив с гражданите днес са, както следва: \r\nДаниела Дженева - от 17.00 до 18.00 часа в офиса на ГЕРБ в район „Южен”, ул. ”Академик Петър Динеков” №1А; \r\nСпартак Николов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nВихър Захов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nВера Тоскова - от 16.00 до 18.00 часа в офиса на ГЕРБ в район „Тракия” в жк. ”Тракия” бл.91; \r\nАлександър Радев - от 17.30 до 19.00 часа в офиса на ГЕРБ в район „Централен” на ул. ”Прага” №2;  \r\nАтанас Узунов - от 17.30 до 19.00 часа в офиса на ГЕРБ в район „Южен” на ул. ”Академик Петър Динеков” №1А; \r\nЕли Гатева - от 16.00 до 18.00 часа в офиса на  ГЕРБ в район „Тракия” в жк. ”Тракия” бл.91. \r\nОбщинският съветник от ГЕРБ в Общински съвет – Пловдив Иван Вичков ще приема граждани на 31 юли 2018 г. от 16.00 до 18.00 часа в офиса на ГЕРБ в район „Тракия” в блок 91.  \r\nНа 1 август 2018 г. приемни с граждани ще проведат следните общински от ГЕРБ в Общински съвет - Пловдив: \r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А;  \r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;  \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница”№5.  \r\nНа 2 август 2018 г. общинските съветници от ГЕРБ в Пловдив ще проведат приемни с гражданите, както следва: \r\nПетър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9;  \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9;  \r\nДамян Петров - от 17.30 до 19.00 часа в офиса на ГЕРБ в район „Западен” на ул. ”Царевец” №9;  \r\nГошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91;  \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;  \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.07.30", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/07/30/2551160/burgas-izlozhbata-za-balgariya-s-lyubov-shte-bade-predstavena-v-galeriya-georgi-baev.html", "text": "Изложба на руски художници ще бъде представена в Галерия-музей „Георги Баев“ на бул. Демокрация 6. Това съобщиха от пресцентъра на  Община Бургас . Експозицията е озаглавена „За България с любов“ и ще бъде открита на 2 август от 19.00 часа. Идеята за тази изложба е провокирана от желанието за популяризиране на вечните ценности, укрепване на приятелство между хора от различни националности. “ \r\nВ експозицията са включени творби на Татяна Пачгина от Ижевск, Олга Рибакова от Томск, Марина Матлина от  Волгоград, Елена Удачина-Винсент от Екатеринбург и Татяна Смородина от Пермь, както и фотографии на Владимир Рибаков от Томск. \r\nИзложбата се реализира с подкрепата на Община Бургас, Генералното консулство на Руската Федерация в Русе, Почетното консулство Руската Федерация в Бургас.", "date": "2018.07.30", "title": "Бургас: Изложбата „За България с любов“ ще бъде представена в Галерия „Георги Баев“"}
{"url": "http://www.focus-news.net/news/2018/07/30/2551164/burgas-izlozhbata-aton-fotografii-i-gravyuri-ot-sveta-gora-shte-bade-predstavena-v-grada-na-6-avgust.html", "text": "От 6 август до 30 септември в Културен център \"Морско казино\" бургазлии и гости на града ще имат възможността да се потопят в тайнството на световния религиозен център Атон, представено по един нестандартен и изключително въздействащ начин. Общо над 50 фотографии и гравюри, предоставени със съдействието на Фототеката на Манастира Симонопетра - Света гора, ще разкрият пред нас непознатата, мистична, забулена в тайнственост монашеска република, която повече от 1000 години съхранява и разпространява православието. Това съобщиха от пресцентъра на  Община Бургас . Благодарение на Светата обител Симонопетра, завесата се повдига, за да ни направи свидетели на порядъка на Светогорската обител - не само като място на аскети, отрекли се от света, но и като духовно средище, място, което ражда изкуство и е среда за творческа изява. \r\nИзложбата представя основно три вида изображения: икони на светци, най-често копия на съхраняваните в самите атонски манастири свещени изображения; графични картини на манастири и скитове на фона на тяхната естествена среда - планини, гори, морски бряг; картини на събития от живота на светогорските монаси в различните обители. Част от фотографиите са заснети на Атон от посетители, професионални фотографи или учени, но повечето са дело на местни, светогорски фотографски ателиета, организирани от атонски монаси, успешно съчетавали религиозните си задължения с новопоявилата се през XIX век фотография. Любимите теми са изгледи на манастири, свети икони, ръкописи и документи, портрети на монаси и посетители, запечатвания на събития, естественият пейзаж на светогорския полуостров и църковните служби. \r\nЗа първи път пред широката публика ще бъде представена най-старата фотография на българската обител - манастирът \"Свети Великомъченик Георги - Зограф\", дело на френския фотограф Ернест де Каранца от 1853 г. Част от монасите фотографи, чиито произведения са ни известни, са: Вениамин Кондракис и Стефан Карейски, йеродякон Прокопий Карейски, както и монасите Йоасаф Кавсокаливит, Нифон Хилендарски , Даниил и Макарий от Неа Скити. \r\nСветогорската Фототека на манастира Симонопетра полага много усилия за опазването, събирането и анотирането на този забравен фотографски материал, който е открит в скитове, килии и работилници в Карея. По този начин в Симонопетра е създадена най-значимата на международно равнище фотографска сбирка със светогорско съдържание. Изложбената и издателска дейност на Светогорската Фототека и съпътстващите я научни проучвания разкриват много нови фотографски свидетелства, като умножават доказателствената стойност на вече известните. Тази дейност продължава и до днес и един неин етап е настоящата изложба. \r\nОт изключителен интерес са и представените графики и гравюри в изложбата, като образователната им цел е значително широка: от чисто религиозната просвета (включително с изобразяването на случили се чудеса на Атон) до информативното представяне на манастирските сградни комплекси и празнични шествия, пренасяне на свети мощи и други. Невъзможността на женската половина от човечеството да посети  и види с очите си всичко това на място оправдава отразяването и на такива страни от живота на монашеската общност. Живите разкази на поклонниците се допълвали и онагледявали от донасяните от тях графики, за да могат всички да се запознаят с атонските светини, с местата, където се съхраняват, с отделни прояви на монашеския живот там. \r\nВъзможността всичко това да се види сега у нас за пръв път и то в Бургас, е голямо предимство както за града, така и за страната ни. Организатор на събитието е Община Бургас, със съдействието на Фототеката на Манастира Симонопетра - Света гора. \r\nОфициалното откриване е насрочено за 06.08.2018 г., КЦ \"Морско казино\", зала \"Ал. Г. Коджакафалията\", от 18:00 часа.", "date": "2018.07.30", "title": "Бургас: Изложбата „Атон. Фотографии и гравюри от Света гора“ ще бъде представена в града на 6 август"}
{"url": "http://www.focus-news.net/news/2018/07/30/2551156/makfaks-makedoniya-v-gartsiya-e-arestuvan-zapodozryan-za-pozharite-v-atika.html", "text": "В Гърция е арестуван мъж, заподозрян в умишлено предизвикване на опустошителните горски пожари в източната част на Атика, които отнеха живота на над 90 души, предава македонската информационна агенция  „Макфакс“ . \r\nСледователите разполагат с улики, че 65-годишният мъж вероятно е отговорен за отприщването на бедствието. По информация на гръцката телевизия Skai заподозреният е запалил трева и сухи клони на хълм. Постепенно пламъците са започнали да обхващат обкръжаващата растителност. Заради високите температури и силните ветрове, огънят се е разпространил до мащабите, които изправиха южната ни съседка пред катастрофа.  \r\nСлед като е разбрал какви са последиците от действията му, заподозреният се е опитал да прикрие следите на местата, където е палил огън. Свидетели са разказали, че и друг път са го виждали да изгаря боклук и сухи клони.  \r\nМеждувременно гръцките власти съобщиха, че броят на смъртните случаи в пожарите е нараснал до 91. Изчезнали в резултат на стихията са 25 души.   Тереза Герова", "date": "2018.07.30", "title": "„Макфакс“ (Македония): В Гърция е арестуван заподозрян за пожарите в Атика"}
{"url": "http://www.focus-news.net/news/2018/07/30/2551165/v-sadebnata-palata-shte-se-provede-brifing-vav-vrazka-s-provedena-spetsializirana-politseyska-operatsiya-v-sofiya.html", "text": "Днес от 14.00 часа в зала 2 на ет. 4 в Съдебната палата в София ще се проведе брифинг с участието на Емилия Русинова - административен ръководители на СГП и старши комисар Ивайло Иванов - директор на СДВР. Това съобщиха от пресцентъра на  Прокуратура на Република България . Повод за брифинга е проведена специализирана полицейска операция в София, която е под надзора на СГП, както и други актуални въпроси.", "date": "2018.07.30", "title": "В Съдебната палата ще се проведе брифинг във връзка с проведена специализирана полицейска операция в София"}
{"url": "http://www.focus-news.net/news/2018/07/30/2551163/lovech-otmeneno-e-bedstvenoto-polozhenie-na-teritoriyata-na-obshtina-teteven.html", "text": "Отменено е бедственото положение на територията на община Тетевен. Това съобщиха от пресцентъра на  Общината . В 10.30 часа днес след заседание на Общински кризисен щаб със Заповед № 487/30.07.2018 г. на кмета на Община Тетевен, се отменя бедственото положение на територията на община Тетевен, обявено на 24 юли 2018 г. \r\nД-р Мадлена Бояджиева благодари на всички, оказали съдействие. ,,Въпреки тежката обстановка, работихме в синхрон с всички институции“, добави още тя, като предупреди да останем с повишено внимание, предвид данните от метеорологичната прогноза. \r\nСитуацията в засегнатите райони е нормализирана, няма бедстващи хора. Водоподаването е възстановено и са ремонтирани всички водопроводи. Към момента няма наводнени домове и дворове. Пожарната служба се е отзовала на 37 сигнала. \r\nСлед обявеното бедствено положение кметът на Община Тетевен д-р Мадлена Бояджиева, назначи две комисии: \r\nСъс Заповед № 478/25.07.2018 г. - Комисия за оглед, установяване и оценяване на техническата инфраструктура на територията на община Тетевен, пострадала от наводненията. \r\nСъс Заповед № 477/25.07.2018 г. - Комисия за огледи на засегнати от наводнението имоти на територията на община Тетевен относно предоставяне на възстановителна помощ на физически лица за подпомагане възстановяването на жилищата им, засегнати от бедствието, съгласно чл. 26 от Правилник за организацията и дейността на Междуведомствената комисия за възстановяване и подпомагане към Министерския съвет. \r\nКомисията за оглед, установяване и оценяване на техническата инфраструктура на територията на община Тетевен направи остойностяване на всички засегнати обекти от общинската инфраструктура. На 27 юли 2018 г. е внесено искане към Междуведомствената комисия за възстановяване и подпомагане към Министерски съвет, което изисква финансови средства за: \r\nИзвършени до момента неотложни аварийно-спасителни дейности за отстраняване на щети по общинска инфраструктура са на стойност около 51 000 лв., като част от работите за изграждане на защитни диги около речните корита, почистване на дерета в населени места продължават и в момента. \r\nЗа предстоящи неотложни възстановителни дейности, Общината е описала щети на стойност 6 130 000 лв. Сумата не е окончателна, тъй като последици от наводненията, водещи до повреждане на инфраструктурни обекти, се регистрират и в момента. \r\nКомисията за огледи на засегнати от наводнението имоти на територията на община Тетевен извършва огледи по постъпили общо 66 сигнала. За периода официално са постъпили 19 писмени и 47 устни сигнала – към тел. 112, дежурните телефони в Община Тетевен и кметствата за цялата територия на община Тетевен, като продължават да се приемат искания за оглед на щети, причинени от наводненията. \r\nПраво на възстановителна помощ от Междуведомствената комисия за възстановяване и подпомагане към Министерския съвет имат собствениците на законно построени и единствени жилища или лицата, които имат учредено вещно право на ползване на тези жилища, като за едно и също жилище не може да бъде отпускана повече от една възстановителна помощ. При съсобственост възстановителната помощ се предоставя на лицата в размер, пропорционален на идеалните им части. Лицата следва да подадат декларация по образец, предоставена им при огледа на имотите за нанесените щети. Пълните условия, на които трябват да отговарят лицата, са публикувани на официалния сайт на Община Тетевен.", "date": "2018.07.30", "title": "Ловеч: Отменено е бедственото положение на територията на община Тетевен"}
{"url": "http://www.focus-news.net/news/2018/07/30/2551167/gabrovo-razchisteni-ot-nanosi-sa-ulitsite-i-zapushenite-vodostotsi-v-kvartalite-etara-i-radetski-sled-poroynite-valezhi-v-kraya-na-minalata-sedmitsa.html", "text": "Разчистени от наноси са улиците и запушените водостоци в кварталите „Етъра“ и „Радецки“ в Габрово. Проблемите в района възникнаха след поройните валежи в края на миналата седмица, съобщиха от пресцентъра на  Община Габрово . Още в съботния ден екипи общинското предприятие „Благоустрояване“ приключиха с дейности по почистването на замърсените пътни настилки. След обилните валежи в петъчния ден, в отделни райони на двата квартала наноси и растителност запушиха водостоци, отделни пътни участъци бяха завирени, наводнени бяха избени помещения и приземни етажи на частни домове. Ситуацията в региона вече е спокойна.", "date": "2018.07.30", "title": "Габрово: Разчистени от наноси са улиците и запушените водостоци в кварталите „Етъра“ и „Радецки“ след поройните валежи в края на миналата седмица"}
{"url": "http://www.focus-news.net/news/2018/07/30/2551166/sofiya-avtomobil-se-e-zapalil-na-severnata-tangenta-mezhdu-s-trebich-i-zh-k-iliyantsi.html", "text": "Автомобил се е запалил на Северната тангента между с. Требич и ж. к. „Илиянци“. Това съобщиха за  Агенция „Фокус“  от пресцентъра на  МВР . Инцидентът е станал заради повреда в електрическата инсталация на автомобила. Няма пострадали вследствие на запалването.  \r\nЦветилена СИМЕОНОВА", "date": "2018.07.30", "title": "София: Автомобил се е запалил на Северната тангента между с. Требич и ж. к. „Илиянци“"}
{"url": "http://www.focus-news.net/news/2018/07/30/2551169/miroslav-yanchev-kmet-na-zlatograd-okolo-65-mln-lv-shte-badat-vlozheni-v-remonti-na-patishta-i-blagoustroyavane-na-ulitsi-v-obshtinata-prez-godinata.html", "text": "Около 6.5 млн. лв. ще бъдат вложени в ремонти на пътища и благоустрояване на улици в община Златоград през тази година. Това каза за  Радио „Фокус“ – Смолян  кметът на Златоград, Мирослав Янчев. Той поясни, че общината предвижда ежегодно ремонти за пътища и улици и се очаква по-малките ремонти да приключат до месец-два. В момента тече цялостен ремонт на пътя Старцево – Белите камъни, както и на участък от пътя за Крастово бърце, а по всички пътища от общинската пътна мрежа се предвиждат кърпежи. „В момента върви процедура за избор на изпълнител на пътищата Аламовци – Златоград и Печинско – Страшимир. Това са два важни пътя, които се финансират от Програмата за развитие на селските райони. Общата стойност на всички ремонти през годината в общината е около 6.5 млн. лв. От тях 5.8 млн. лв. са двата пътя, финансирани от ПРСР, 600 000 лв., които бяха отпуснати преди две години от държавния бюджет за благоустрояване на улици в община Златоград и отделно ще се вложат около 240 000 лв. общински средства“, посочи Янчев. Той допълни, че очакват и решение на управляващия орган на ПРСР и за улична мрежа в Златоград и Старцево и изрази надежда към сумата от 6.5 мл. лв. да се добавят още около 2 млн. лв. за реализацията на проекти. \r\nНели ГЕРГЬОВСКА", "date": "2018.07.30", "title": "Мирослав Янчев, кмет на Златоград: Около 6.5 млн. лв. ще бъдат вложени в ремонти на пътища и благоустрояване на улици в общината през годината"}
{"url": "http://www.focus-news.net/news/2018/07/30/2551168/yordan-pavlov-zam-kmet-na-bratsigovo-mineralnata-voda-v-bratsigovo-e-s-otlichno-kachestvo-kam-momenta-i-nyama-nikakvi-otkloneniya-v-neynite-mikrobiologichni-pokazateli.html", "text": "Минералната вода в Брацигово е с отлично качество към момента и няма никакви отклонения в нейните микробиологични показатели. Това каза за  Радио „Фокус“ – Пазарджик  Йордан Павлов, зам.-кмет на Община Брацигово. По думите му по нареждане на РЗИ - Пазарджик се е наложила смяна на извора, от който се черпи водата. „Досега се наливаше вода от Извор №2, но по новите европейски стандарти има леко разминаване в показателите и затова го сменихме с Извор №5. Водата от втория извор е с по-намален дебит и идва от по-дълбоко, затова и температурата ѝ е по-ниска. Необходимо е да минат няколко дни, за да се нормализира температурата на вода“, уточни Павлов. Той допълни, че се правят регулярни проби за качеството на водата в лаборатория на БАН и към този момент не са отчетени никакви отклонения от нормите. Каптираните избори в община Брацигово са 5, работещи са само два – Извор №2 и Извор №5. \r\nАлбена ЖИЛЕКОВА", "date": "2018.07.30", "title": "Йордан Павлов, зам.-кмет на Брацигово: Минералната вода в Брацигово е с отлично качество към момента и няма никакви отклонения в нейните микробиологични показатели"}
{"url": "http://www.focus-news.net/news/2018/07/30/2551170/zam-ministar-tanya-mihaylova-iskame-da-postignem-gramotni-uchenitsi-vanshnoto-otsenyavane-ne-e-samotsel.html", "text": "Искаме да постигнем грамотни ученици, външното оценяване не е самоцел. Това каза зам.-министърът на образованието и науката Таня Михайлова по време на брифинг в министерството, предаде репортер на  Агенция „Фокус“ . „В последните седмици има много въпроси, които бяха поставени. Темата за външното оценяване най-много вълнува родителите, не до толкова учениците. Нека наистина да вярваме малко повече във възможностите на учениците, те ще се справят. Разбираемо е родителите да бъдат притеснени, но нека имат доверие към децата им. В системата на образованието са важни съзнанието и компетентностите. Призовавам за повече доверие в силите на седмокласниците“, допълни тя.", "date": "2018.07.30", "title": "Зам.-министър Таня Михайлова: Искаме да постигнем грамотни ученици, външното оценяване не е самоцел"}
{"url": "http://www.focus-news.net/news/2018/07/30/2551171/afp-islyamska-darzhava-e-otvlyakla-nay-malko-36-zheni-i-detsa-ot-siriyskata-provintsiya-as-sueyda.html", "text": "През последната седмица членовете на близкоизточната радикална групировка „Ислямска държава“ са отвлекли най-малко 36 жени и деца от сирийската провинция Ас-Суейда, предава  AFP . \r\n„Най-малко 36 жени и деца са похитени след атаки“, съобщиха от Сирийската обсерватория за човешките права (СОЧП). От базираната в Лондон организация поясниха, че от 36—те отвлечени 20 са жени, а останалите 16 – деца. \r\nПри серията атаки и самоубийствени атентати, извършени от „Ислямска държава“ в южната провинция миналата седмица, загинаха повече от 220 души.   Тереза Герова", "date": "2018.07.30", "title": "AFP: „Ислямска държава“ е отвлякла най-малко 36 жени и деца от сирийската провинция Ас-Суейда"}
{"url": "http://www.focus-news.net/news/2018/07/30/2551161/mkd-makedoniya-reshenieto-za-referenduma-e-gotovo-shte-se-provede-na-30-septemvri-i-shte-bade-konsultativen.html", "text": "В Събранието на Република Македония вече е подготвено решението за насрочването на референдума за договора за името. От документа, представен пред редакцията на скопското електронно издание  МКД , става ясно, че референдумът ще се проведе на 30 септември, ще бъде консултативен, а въпросът ще бъде „Съгласни ли сте за членство в ЕС и НАТО и приемане на Договора между Република Македония и Република Гърция?“ \r\nВсе още няма информация дали депутатите на ВМРО-ДПМНЕ ще присъстват на парламентарното заседание, на което ще бъде гласувано решението за референдума. Под инициативата са се подписали повече от 70 депутати – и от управляващата коалиция, и от опозицията.  \r\nНа сутрешната среща, която председателят на парламента Талат Джафери проведе с лидерите на фракциите, не присъстваше ръководителят на групата на ВМРО-ДПМНЕ.  Тереза Герова", "date": "2018.07.30", "title": "МКД (Македония): Решението за референдума е готово – ще се проведе на 30 септември и ще бъде консултативен"}
{"url": "http://www.focus-news.net/news/2018/07/30/2551172/veliko-tarnovo-alpinisti-ot-td-trapezitsa-902-izkachvat-vrah-han-tengri-v-planinata-tyanshan.html", "text": "Алпинисти от ТД „Трапезица 1902“ изкачват седемхилядника Хан Тенгри – втория по височина връх в планината Тяншан. Това съобщиха за  Радио „Фокус“ – Велико Търново  от Дружеството. Групата включва шестима алпинисти от АК „Трапезица 1957”, водени от Боян Димов. На 24 юли те изградили лагер 1 на 4300 м, а на 25 юли – след тежко изкачване, лагер 2 на 5300 м. Следващия ден всички са слезли в базовия лагер. „Тези три дни времето беше благоприятно, а предните 7 дни изобщо не можеше да се ходи на горе. Всеки ден вали сняг, а снощи падна 50 см. Като цяло отборът е добре. Лошото е, че прогнозата за следващите дни е неблагоприятна -с много валежи, а маршрутът минава през няколко лавиноопасни участъка. Хеликоптерът няма график и лети според атмосферните условия. В общи линии може да нямаме втори опит за изкачване. Трябва да се съобразяваме и с него. Ако не стигнем до втори опит, сигурно ще идем до езерото Исак кул и ще опознаваме долния базов лагер на 2200 м“, съобщи Боян Димов. \r\nВръх Хан Тенгри е един от най-трудните за изкачване. През него се пресичат границите на три държави – Киргизия, Казахстан и Китай. Надморската му височина е 6995 м, но заедно с ледената шапка става 7010 м, поради което е включен в списъка на седемхилядниците. Хан Тенгри често е използван като тренировъчна база за алпинисти, готвещи се за Хималайските осемхилядници. Разработени са поне 25 маршрута за изкачване от север и от юг. За първи път върхът е изкачен през 1931 година от трима съветски алпинисти. \r\nНадежда КРЪСТЕВА", "date": "2018.07.30", "title": "Велико Търново: Алпинисти от ТД „Трапезица 902“ изкачват връх Хан Тенгри в планината Тяншан"}
{"url": "http://www.focus-news.net/news/2018/07/30/2551175/sport-levski-priema-cherno-more-v-posleden-mach-ot-vtoriya-krag-na-parva-liga.html", "text": "Левски приема Черно море в последния мач от втория кръг на Първа лига, който ще се играе от 20:30 часа на стадион „Герена“.  \r\nОтборът старира с победа с 1:0 над Ботев като гост. Мачът ще бъде последен за треньорския тандем Георги Тодоров-Тодор Симов, който пое отбора след отстраняването на италианеца Делио Роси заради отпадането от Вадуц в Лига Европа. Очаква се двубоят да бъде наблюдаван от новия треньор на 26-кратните шампиони Славиша Стоянович.", "date": "2018.07.30", "title": "Спорт: Левски приема Черно море в последен мач от втория кръг на Първа лига"}
{"url": "http://www.focus-news.net/news/2018/07/30/2551176/nsi-prez-mesets-may-2018-g-e-narasnalo-proizvodstvoto-na-tvardi-goriva-s-228-spryamo-april.html", "text": "През май 2018 г. спрямо април 2018 г. нараства производството на твърди горива - с 22.8% до 1 891 хил. тона. Това сочи  статистика на Националния статистически институт (НСИ) . \r\nСлед проведения през март - април 2018 г. планов ремонт на производствени мощности бе възстановено производството на нефтени продукти до нива, близки до обичайните, като производството на: \r\n- пропан-бутанови смеси достига до 9 хил. т; \r\n- безоловен бензин - 55 хил. т; \r\n- дизелово гориво - 202 хил. т. \r\nНамалява производството на електроенергия - с 1.7% до 2 976 ГВтч. \r\nПрез май 2018 г. спрямо същия месец на предходната година намалява производството на: \r\n- твърди горива - с 33.6%; \r\n- пропан-бутанови смеси - с 18.2%; \r\n- безоловен бензин - с 65.6%; \r\n- дизелово гориво - с 29.4%;  \r\n- електроенергия - със 7.2%. \r\nДоставки на енергийни продукти \r\nПрез май 2018 г. спрямо април 2018 г. нарастват доставките на: \r\n- твърди горива - с 22.0% до 1 961 хил. т; \r\n- пропан-бутанови смеси - със 17.1% до 48 хил. т;  \r\n- природен газ - с 3.0% до 207 млн. м3; \r\n- електроенергия - с 3.6% до 2 361 ГВтч. \r\nНамаляват доставките на: \r\n- безоловен бензин - с 30.2% до 30 хил. т; \r\n- дизелово гориво - с 1.1% до 178 хил. т. \r\nПрез май 2018 г. спрямо същия месец на предходната година нарастват доставките на: \r\n- пропан-бутанови смеси - с 6.7%; \r\n- дизелово гориво - с 15.6%. \r\nНамаляват доставките на: \r\n- твърди горива - с 33.4%; \r\n- безоловен бензин - с 36.2%; \r\n- природен газ - с 5.9%;  \r\n- електроенергия - с 5.7%.", "date": "2018.07.30", "title": "НСИ: През месец май 2018 г. е нараснало производството на твърди горива с 22.8% спрямо април"}
{"url": "http://www.focus-news.net/news/2018/07/30/2551174/plovdiv-narodnite-predstaviteli-ot-gerb-organizirat-priemen-den-za-grazhdani.html", "text": "Народните представители от ГЕРБ-Пловдив ще проведат приемни с граждани от избирателния си район днес. Това съобщиха от пресцентъра на  ПП ГЕРБ . Срещите с граждани ще се състоят, както следва: \r\nМенда Стоянова – председател на Комисията по бюджет и финанси в 44-тото Народно събрание – от 16.00 в централния офис на ГЕРБ – Пловдив, на бул. „Марица” 91. \r\nДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2.  \r\nинж. Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-тото Народно събрание - от 16.00 часа в партийния офис на ул. „Стефан Стамболов\" №21. \r\nСпас Гърневски - заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. \"Коста Паница\" №5.", "date": "2018.07.30", "title": "Пловдив: Народните представители от ГЕРБ организират приемен ден за граждани"}
{"url": "http://www.focus-news.net/news/2018/07/30/2551177/sofiya-vazstanoveno-e-dvizhenieto-po-pat-i-6-dolno-kamartsi-zlatitsa-v-rayona-na-galabets.html", "text": "Възстановено е движението по път I-6 Долно Камарци - Златица, в района на Гълъбец. Това съобщиха от пресцентъра на  Агенция „Пътна инфраструктура“ . Трафикът беше временно затруднен поради пътнотранспортно произшествие.", "date": "2018.07.30", "title": "София: Възстановено е движението по път I-6 Долно Камарци - Златица, в района на Гълъбец"}
{"url": "http://www.focus-news.net/news/2018/07/30/2551179/sport-fifa-shte-predstavi-rezultatite-ot-mondial-2018-na-konferentsiya-prez-septemvri.html", "text": "Международната футболна федерация (ФИФА) ще организира специална конференция, на която ще представи резултатите от Световното първенство по футбол в Русия, съобщават от пресслужбата на ФИФА, като поясняват, че събитието ще се проведе на 23 септември в Лондон. \r\nОсновна цел на конференцията е да бъде направен анализ на техническата страна на Мондиал 2018. Специално внимание ще бъде отделено на системата за видео помощ на арбитрите, която бе използвана за първи път в историята на световните първенства по футбол. \r\nНа конференцията ще присъстват старши треньорите и техническите директори на всички 211 членове на ФИФА.", "date": "2018.07.30", "title": "Спорт: ФИФА ще представи резултатите от Мондиал 2018 на конференция през септември"}
{"url": "http://www.focus-news.net/news/2018/07/30/2551182/blagoevgrad-do-1-avgust-vodata-v-grada-i-v-nyakolko-sela-ot-obshtinata-nyama-da-bade-godna-za-piteyno-bitovi-nuzhdi-zaradi-profilaktika.html", "text": "До 1 август водата в Благоевград и няколко села – Дъбрава, Бело поле, Покровник, Рилци и Изгрев няма да бъде годна за питейно-битови нужди. Това съобщиха за  Радио „Фокус“ – Пирин  от Община Благоевград. Причината е, че „Водоснабдяване и канализация“ ЕООД – Благоевград извършва планова профилактика – почистване и дезинфекция на резервоар Чакалица и подаване на вода със силно повишена концентрация на хлор към напорните резервоари и вътрешната водопроводна мрежа. Водата в периода на профилактика няма да бъде годна за питейно-битови нужди. \r\nЛивия НИНОВА", "date": "2018.07.30", "title": "Благоевград: До 1 август водата в града и в няколко села от общината няма да бъде годна за питейно-битови нужди заради профилактика"}
{"url": "http://www.focus-news.net/news/2018/07/30/2551181/evgeniya-kostadinova-mon-vanshnoto-otsenyavane-sled-7-klas-shte-vklyuchva-kompetentsii-i-znaniya-ot-tseliya-progimnazialen-etap.html", "text": "Външното оценяване след 7 клас ще включва компетенции и знания от целия прогимназиален етап. Това каза на брифинг Евгения Костадинова, директор на Дирекция „Съдържание на предучилищното и училищното образование“ към Министерство на образованието и науката (МОН), предаде репортер на  Агенция „Фокус“ . „Националните външни оценявания най-общо могат да бъдат разделени в 2 основни групи – едни, които измерват резултатите, заложени в учебна програма за съответен клас и такива, които измерват резултатите от учебните програми за целия етап. Години наред националното външно оценяване в 4 клас измерваше резултатите, заложени в целия начален етап (1-4 клас). Години наред, обаче националното външно оценяване в 7 клас, тъй като то не е последно от степента за основно образование, беше ориентиран към резултатите, заложени в програмите на 7 клас“, допълни тя.  \r\n„Следващата година (2018-2019 учебна година) ще завърши първия випуск, обучаван изцяло по нови учебни програми и за тях ще влезе в сила регламентът, който казва, че националното външно оценяване ще измерва резултатите от компетентности в прогимназиалния етап. Във връзка с това съответно са утвърдени наредби, които предвиждат разпределение на учебното време“, каза още Костадинова. „Ще се върнем към 2 седмици по-дълго обучение за тях. Нови учебни програми и съответно нови стандарти, нови учебници в съответствие с изискването на нормативната уредба и учебния план. Обществото реагира с тревога, че учениците в 7 клас ще са с външно оценяване, което ще измерва целия прогимназиален етап\", заяви тя. \"За да не създаваме повече притеснения за тях колегите решиха в полза на учениците външното оценяване по БЕЛ в частта литература да проверява компетентностите само през творбите от 7 клас, а по български език ще бъдат включвани и материалите от 5,6,7 клас. По математика се предвижда да се оценяват резултатите в целия прогимназиален етап. Националните външни оценявания не са изпити, които се провеждат по конспект. Ние не търсим възпроизвеждане на данни, факти и числа. Въпросите са ориентирани към това да се провери дали учениците са придобили базови умения и дали могат да ги приложат в практиката“, заяви още Костадинова.  \r\nЦветелин ДИМИТРОВ", "date": "2018.07.30", "title": "Евгения Костадинова, МОН: Външното оценяване след 7 клас ще включва компетенции и знания от целия прогимназиален етап"}
{"url": "http://www.focus-news.net/news/2018/07/30/2551184/shumen-spasitelnite-i-protivopozharni-ekipi-sa-reagirali-na-desetki-signali-za-padnali-darveta-v-sledstvie-na-silniya-vyatar-v-novi-pazar.html", "text": "На десет сигнала за произшествия са реагирали спасителните и противопожарни екипи в неделния ден, съобщиха от  Регионална дирекция \"Пожарна безопасност и защита на населението\" - Шумен  .  Първият сигнал за паднало дърво в Нови пазар бил получен в 16.00 часа. В рамките само на час и половина са получени десетки съобщения за паднали дървета в града. Дежурните екипи са оказали техническа помощ за премахване на седем паднали след силен вятър дървета на улиците „Цар Симеон“, „Стефан Караджа“, „Чаталджа“ и „Пирин“ в града. Екип от Шумен е оказал техническа помощ за отстраняване на паднал клон върху паркиран в града лек автомобил Форд. Екипите са нарязали и разчистили падналите след природни явления дървета и клони. Извършено било отводняване в мазе на жилищен блок на ул.“Патриарх Евтимий“.", "date": "2018.07.30", "title": "Шумен: Спасителните и противопожарни екипи са реагирали на десетки сигнали за паднали дървета в следствие на силния вятър в Нови пазар"}
{"url": "http://www.focus-news.net/news/2018/07/30/2551173/premierat-boyko-borisov-da-se-napravi-neobhodimoto-taka-che-vazmozhno-nay-skoro-sgradata-na-tsarskite-konyushni-da-poluchi-statut-na-kulturna-tsennost.html", "text": "Да се направи необходимото, така че възможно най-скоро сградата на „Царските конюшни“ да получи статут на културна ценност, разпореди министър-председателят Бойко Борисов по време на съвещание в Министерския съвет. Това съобщиха от  правителствена информационна служба . \r\nВъв връзка с пожара в имота, на премиера докладваха министърът на културата Боил Банов, министърът на вътрешните работи Валентин Радев и кметът на Столична община Йорданка Фандъкова. В съвещанието участваха също вицепремиерът Томислав Дончев и заместник-кметът на София Тодор Чобанов. \r\nМинистър-председателят Борисов подчерта, че е изключително важно да има пълна координация в действията на отговорните институции, така че да се съхрани културната ценност. От своя страна МВР поема ангажимента за възстановяване на щетите от пожара.", "date": "2018.07.30", "title": "Премиерът Бойко Борисов: Да се направи необходимото, така че възможно най-скоро сградата на „Царските конюшни“ да получи статут на културна ценност"}
{"url": "http://www.focus-news.net/news/2018/07/30/2551185/rakovodstvoto-na-pp-abv-se-sreshtna-s-anatoli-potapov.html", "text": "Председателят на АБВ Румен Петков, зам.-председателят на партията Любомира Ганчева и председателят на АБВ-Младежи София Пламена Заячка се срещнаха с Анатолий Потапов – председател на отдел във Всеруска обществена организация „Съюз за приятелство с България“. Това съобщиха от пресцентъра на  ПП АБВ . На срещата те го информираха за досегашните отношения с посолството на РФ в България, както и с Руския културно информационен център. Младежите му разказаха за традиционно добрите си отношения с руски младежки организации и обсъдиха с него бъдещи съвместни действия и инициативи. По време на срещата те му подариха календара на АБВ по случай 140 години от Освобождението на България, в който са включени всички знаменателни битки в хода  на Руско-турската Освободителна война 1877-1878 г.", "date": "2018.07.30", "title": "Ръководството на ПП АБВ се срещна с Анатоли Потапов"}
{"url": "http://www.focus-news.net/news/2018/07/30/2551187/evgeniya-kostadinova-mon-novite-tseli-na-natsionalnoto-vanshno-otsenyavane-sled-7-klas-e-rezultatite-da-se-registrirat-v-svidetelstvoto-za-zavarsheno-osnovno-obrazovanie.html", "text": "Новите цели на националното външно оценяване след 7 клас е резултатите да се регистрират в свидетелството за завършено основно образование. Това каза директорът на Дирекция „Съдържание на предучилищното и училищното образование“ към Министерство на образованието и науката (МОН) на брифинг в министерството, предаде репортер на  Агенция „Фокус“ . „Ако националното външно оценяване след 7 клас до сега само даваше основания оценките да се запишат като текущи, новите цели на националното външно оценяване ще доведат до това резултатите да се регистрират в свидетелството за завършено основно образование. Тоест те не могат да  бъдат текуща оценка, защото не са ориентирани към резултатите от определена учебна година и за това не могат да се запишат като текуща оценка“, добави тя. „Този модел ще важи за следващата учебна година. Всяка година ще имам ангажимент да следим какъв ще бъде той. След 3 години в матурата по БЕЛ в частта с литература ще бъде включван материал от 5,6 и 7 клас. Догодина националното външно оценяване по БЕЛ в частта литература ще включва материал за 6 и 7 клас“, заяви още Костадинова.", "date": "2018.07.30", "title": "Евгения Костадинова, МОН: Новите цели на националното външно оценяване след 7 клас е резултатите да се регистрират в свидетелството за завършено основно образование"}
{"url": "http://www.focus-news.net/news/2018/07/30/2551186/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по  Радио „Фокус“ - Пловдив  днес ще бъдем отново в садовските села Болярци и Катуница, където текат активни ремонти от инвестиционната програма на общината. Ще разговаряме с кмета на Болярци Костадин Алексов, който ще ни каже докъде стигна ремонтът на детската градина там. С него ще си поговорим и по други актуални теми за населеното място. С кмета на село Катуница Красимир Юруков ще говорим също за детската градина там, която не е ремонтирана откакто е създадена. От 1 август този дългоочакван ремонт започва. Това лято ще бъдат асфалтирани и четири улици в село Катуница. Ще питаме още как селските стопани се справят с пораженията от пороя. \r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.07.30", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/07/30/2551189/na-gkpp-makaza-trafikat-e-intenziven-na-vhod-za-leki-avtomobili.html", "text": "На ГКПП „Маказа“ трафикът е интензивен на вход за леки автомобили. Това съобщиха за  Радио „Фокус“ – Смолян  от Главна дирекция „Гранична полиция“. През граничните пунктове с Гърция „Златоград“ и „Капитан Петко войвода“ преминаването се осъществява нормално. \r\nНели ГЕРГЬОВСКА", "date": "2018.07.30", "title": "На ГКПП „Маказа“ трафикът е интензивен на вход за леки автомобили"}
{"url": "http://www.focus-news.net/news/2018/07/30/2551180/pazardzhik-spored-vodosnabditelnoto-druzhestvo-vav-bratsigovo-nyama-nikakvi-otkloneniya-v-piteynata-voda-v-obshtinata-po-mikrobiologichni-pokazateli.html", "text": "Няма никакви отклонения в питейната вода в община Брацигово по микробиологични показатели. Това каза за  Радио „Фокус“ – Пазарджик  Даниела Борисова от ВиК дружеството в Брацигово. По думите ѝ последните проби на питейната вода са правени през миналия месец и не са отчели отклонение от нормите. „Всичко е абсолютно нормално с водата не само в Брацигово, но и в цялата община, хората могат да бъдат спокойни“, уточни Борисова. Водоснабдителното дружество осъществява водоснабдителни и канализационни услуги на територията на община Брацигово на крайните потребители. Осигурява безопасна и безаварийна работа на водоснабдителните и канализационните мрежи и прилежащите й съоръжения, гарантира безопасно и надеждно водоснабдяване до потребителите. \r\nАлбена ЖИЛЕКОВА", "date": "2018.07.30", "title": "Пазарджик: Според водоснабдителното дружество във Брацигово няма никакви отклонения в питейната вода в общината по микробиологични показатели"}
{"url": "http://www.focus-news.net/news/2018/07/30/2551191/pregled-na-mezhdunarodnite-novini-do-13-chasa-agentsiya-fokus.html", "text": "В Гърция е арестуван мъж, заподозрян в умишлено предизвикване на опустошителните горски пожари в източната част на Атика, които отнеха живота на над 90 души, предава македонската информационна агенция  „Макфакс“ . \r\nСледователите разполагат с улики, че 65-годишният мъж вероятно е отговорен за отприщването на бедствието. По информация на гръцката телевизия Skai заподозреният е запалил трева и сухи клони на хълм. Постепенно пламъците са започнали да обхващат обкръжаващата растителност. Заради високите температури и силните ветрове, огънят се е разпространил до мащабите, които изправиха южната ни съседка пред катастрофа.  \r\nСлед като е разбрал какви са последиците от действията му, заподозреният се е опитал да прикрие следите на местата, където е палил огън. Свидетели са разказали, че и друг път са го виждали да изгаря боклук и сухи клони.  \r\nМеждувременно гръцките власти съобщиха, че броят на смъртните случаи в пожарите е нараснал до 91. Изчезнали в резултат на стихията са 25 души. \r\n***  Опустошителните горски пожари, които отнеха живота на 91 души, изправиха правителството пред предизвикателства, които по всяка вероятност ще принудят министър-председателят Алексис Ципрас да ускори плановете си за промени в кабинета, за да възстанови позициите на управляващите след катастрофалната и от политическа гледна точка седмица, коментират в редакцията на електронното издание на гръцкия вестник  Kathimerini . \r\nСпоред информация, разпространена през почивните дни, промените може да бъдат направени преди Международния панаир в Солун в началото на септември, в рамките на който титулярите обикновено очертават своята политика и се опитват да подчертаят целите на правителството. Анализатори обаче твърдят, че независимо колко голяма, разместванията в кабинета няма да бъде достатъчни, за да се промени политическият климат в страната.  \r\nКатастрофалният пожар в източната част на Атика показа, че правителството на Ципрас не е успяло да се справи с големите кризи, включително със смъртоносното наводнение от ноември миналата година в Западна Атика. Критиците са уверени, че водената от СИРИЗА коалиция няма шанс да се изправи отново на крака – тя е разполагала с четири години, за да подготви държавния апарат за бедствия от подобен мащаб, но въпреки това стана ясно, че задачата не е изпълнена. \r\nСпоред анализатори ще бъде огромна изненада, ако министърът, отговарящ за гражданската защита – Никос Тоскас, остане на поста си. Миналата седмица той обяви, че е предложил оставката си, но премиерът не я приел.  \r\nОчаква се бедствието да осуети правителствените планове за отбелязване на излизането на страната от спасителната програма след години на тежка финансова криза. Събитието е фундаментално за управляващата СИРИЗА, която вече изостава отчетливо в социологическите проучвания. \r\n***  В Събранието на Република Македония вече е подготвено решението за насрочването на референдума за договора за името. От документа, представен пред редакцията на скопското електронно издание  МКД , става ясно, че референдумът ще се проведе на 30 септември, ще бъде консултативен, а въпросът ще бъде „Съгласни ли сте за членство в ЕС и НАТО и приемане на Договора между Република Македония и Република Гърция?“ \r\nВсе още няма информация дали депутатите на ВМРО-ДПМНЕ ще присъстват на парламентарното заседание, на което ще бъде гласувано решението за референдума. Под инициативата са се подписали повече от 70 депутати – и от управляващата коалиция, и от опозицията.  \r\nНа сутрешната среща, която председателят на парламента Талат Джафери проведе с лидерите на фракциите, не присъстваше ръководителят на групата на ВМРО-ДПМНЕ. \r\n***  През последната седмица членовете на близкоизточната радикална групировка „Ислямска държава“ са отвлекли най-малко 36 жени и деца от сирийската провинция Ас-Суейда, предава  AFP . \r\n„Най-малко 36 жени и деца са похитени след атаки“, съобщиха от Сирийската обсерватория за човешките права (СОЧП). От базираната в Лондон организация поясниха, че от 36—те отвлечени 20 са жени, а останалите 16 – деца. \r\nПри серията атаки и самоубийствени атентати, извършени от „Ислямска държава“ в южната провинция миналата седмица, загинаха повече от 220 души. \r\n***  Индийските власти лишиха от гражданство четири милиона души от североизточния щат Асам, предава  AFP . \r\nСпорното решение на управляващите провокира опасения за депортирането на милиони хора от историческия и географски регион, повечето от които – мюсюлмани.  \r\n„Това е исторически ден за Асам и Индия като цяло. Поставихме крайъгълен камък на първия пълен проект на Национален регистър на гражданите\", заяви в рамките на пресконференция Шайлеш, генералният секретар на Индия. \r\nОнези, които са изключени от списъка, ще получат „голяма възможност\" да обжалват и да включат имената си в окончателния списък, добави Шайлеш. \r\n***  В понеделник, 30 юни, ще бъде даден официален старт на строителството на спорния Пелешацки мост – мащабен инфраструктурен проект на Хърватия, припомнят от редакцията на англоезичното електронно издание   The Sarajevo Times . \r\nДългият 2,4 км мост ще свързва Пелешацкия полуостров с останалата част на Хърватия, отделена от 14-километрова ивица, принадлежаща на Босна и Херцеговина. Поради тази причина управляващите в Сараево твърдят, че Загреб няма право да строи този мост. Босненските политици многократно увериха, че имат „твърди позиции“ и няма да позволят реализацията на проекта. \r\nОт редакцията обаче отбелязват, че въпреки това нито един политик от Босна и Херцеговина – било то от управляващи или опозиция, не направи изявление относно началото на строежа на моста, за която бе ангажирана китайската компания China Road and Bridge Corporation. \r\nКамарата на представителите на Босна и Херцеговина официално възрази срещу построяването на моста в рамките на заседание, проведено на 13 септември 2017 г., и прие съответна декларация, подкрепена от мнозинството парламентарно представени партии. Чрез нея депутатите в Сараево призоваха Хърватия и ЕС да преустановят всички действия по обявяването на началото на строителството на моста. В Загреб обаче не приеха на сериозно предупрежденията на управляващите в съседната на Хърватия страна. \r\n***  През почивните дни бе съобщено, че през есента държавният глава на Турция Реджеп Тайип Ердоган ще направи официално посещение в Германия. Новината обаче не зарадва голяма част от политиците в Берлин и особено „зеления“ Джем Йоздемир, който призова управляващите да не посрещат радушно лидера на Анкара, отбелязва водещото германско издание  Der Spiegel . \r\nФакт е, че „не винаги можем да избираме гостите си“, но Ердоган „не е нормален президент на демократична държава“, подчерта политикът от партията „Зелени“. Той е превърнал Турция в страна на „цензура, произвол, непотизъм и автокрация“ и това трябва да му се напомни, допълни Йоздемир. Същевременно той бе категоричен, че преди всичко на Ердоган трябва да се обясни „абсолютно ясно, че опитите за изграждане на турски националистически и фундаменталистки паралелни структури в Германия няма да бъде толерирано“. \r\nОт Президентството в Берлин поясниха, че идеята за покана за посещение на турския държавен глава се обсъжда отдавна. Все още обаче датата не е уточнена. Говорител на федералното правителство в Берлин на свой ред увери, че канцлерът Ангела Меркел ще представи информация за планираната визита в следващите седмици. На свой ред от Анкара признаха, че е възможно турският президент да пътува до Германия, но не представиха никаква конкретна информация.  \r\nЕрдоган е бил на официални посещения в Берлин няколко пъти, последният от които през 2014 г. Визитата му през есента обаче ще бъде първата, след като пое президентския пост преди четири години. Протоколът за държавна визита, най-високо ниво на дипломатически обмен, включва приемане от президента на Германия с военни почести и специален банкет, обясняват от редакцията. \r\n***", "date": "2018.07.30", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/07/30/2551192/plovdiv-mestnata-komisiya-za-borba-s-trafika-na-hora-i-bchk-organizirat-fotokonkurs-posveten-na-mezhdunarodniya-den-za-borba-s-trafika-na-hora.html", "text": "За поредна година Местната комисия за борба с трафика на хора в Пловдив, съвместно с Български Червен кръст – Пловдив се присъединиха към глобалната инициатива „Синьо сърце“ („Blue Heart Campaign”), организирана по случай отбелязването на Международния ден за борба с трафика на хора. Това съобщиха за  Радио „Фокус“ - Пловдив  от Общината. С подкрепата на Община Пловдив, водата в емблематичния фонтан с пеликаните пред сградата на общинската администрация на пл. „Стефан Стамболов“ 1 беше оцветена в син цвят, символ на кампанията, а доброволци в непосредствена близост разпространяваха информационни материали по темата – брошури, стикери, плакати, балони и др. \r\nМестната комисия и Български Червен кръст – Пловдив предоставят възможност за включване и на всички, които не могат лично да подкрепят инициативата, но желаят да се присъединят. За целта във фейсбук е изработена специална рамка с инициалите на кампанията, която всеки желаещ може да постави на профилната си снимка в знак на солидарност. Тези, които искат да се изявят и да покажат своята креативност и умения, могат да го направят до 2 август във фотоконкурс на тема: „30 юли – Международен ден за борба с трафика на хора“. Необходимо е да публикуват своя снимка със скръстени под формата на сърце ръце, придружена с хаштаг #синьосърцепловдив. Условията и начина за участие са описани във фейсбук страниците на организаторите. \r\nПротиводействието срещу трафика на хора не е отговорност само на правителствата на отделните държави. Всеки един от нас също може да допринесе затова като започне малки, но значими действия, които да предоставят надежда и помощ на пострадалите от трафик на хора. \r\nПо данни на Върховна касационна прокуратура пострадалите лица по наблюдавани през 2017 г. дела за трафик на хора са общо 508, от които 444 жени (от тях 36 непълнолетни и 1 малолетно момиче) и 64 мъже (от тях 5 малолетни момчета). Доминираща форма на това престъпление продължава да бъде трафикът на жени и момичета с цел използването им за развратни действия. Пострадалите лица според вида експлоатация през 2017 г. са: с цел развратни действия – 323, спрямо бременна жена с цел продажба на детето ѝ – 97, принудителен труд – 67, държане в принудително подчинение – 17 и отнемане на органи – 1. \r\nСъгласно предоставена информация от страна на Районна прокуратура – Пловдив за 2017 г. пострадалите граждани от престъпления с предмет трафик на хора в досъдебна и съдебна фаза са общо 18 лица, от които 17 са от женски пол, като всички от тях са пълнолетни и 1 малолетно лице от мъжки пол. Основната цел на по-голяма част от извършителите при трафик на хора е да извършват развратни действия с пострадалите и така да се придобиват имотни облаги.", "date": "2018.07.30", "title": "Пловдив: Местната комисия за борба с трафика на хора и БЧК организират фотоконкурс, посветен на Международния ден за борба с трафика на хора"}
{"url": "http://www.focus-news.net/news/2018/07/30/2551178/v-ministerstvoto-na-kulturata-shte-se-provede-preskonferentsiya-na-ministar-boil-banov-i-zam-kmeta-d-r-todor-chobanov-po-povod-kazusa-s-bivshite-tsarski-konyushni.html", "text": "Днес от 14.00 часа в Министерството на културата ще се проведе пресконференция по повод казуса с бившите „Царски конюшни“ в София. Това съобщиха от пресцентъра на  Министерство на културата . В пресконференцията ще участват министърът на културата Боил Банов и зам.-кметът на Столична община д-р Тодор Чобанов.", "date": "2018.07.30", "title": "В Министерството на културата ще се проведе пресконференция на министър Боил Банов и зам.-кмета д-р Тодор Чобанов по повод казуса с бившите „Царски конюшни“"}
{"url": "http://www.focus-news.net/news/2018/07/30/2551183/kyustendil-trafikat-na-gkpp-gyueshevo-se-osashtestvyava-normalno.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.07.30", "title": "Кюстендил: Трафикът на ГКПП „Гюешево” се осъществява нормално"}
{"url": "http://www.focus-news.net/news/2018/07/30/2551193/aleksandar-tringov-mon-natsionalnoto-vanshno-otsenyavane-po-balgarski-ezik-shte-vklyuchva-uchebnoto-sadarzhanie-za-5-6-i-7-klas.html", "text": "Националното външно оценяване по български език ще включва учебното съдържание за 5, 6 и 7 клас. Това каза Александър Трингов – държавен експерт в дирекция „Образование на българите зад граница и училищна мрежа“ на брифинг в МОН, предаде репортер на  Агенция „Фокус“ . „Националното външно оценяване  се използва като балообразуващ елемент при кандидатстването на учениците след 7 клас. Това е един единствен възможен случай, в който учениците кандидатстват след 7 клас. Запазва се времетраенето на изпита и разделянето на модули. По български език националното външно оценяване ще включва учебното съдържание за 5,6 и 7 клас с 14 теми от учебното съдържание, които бяха избрани чрез анкета от над 5000 учители“, допълни той. „Новото, което е в частта БЕЛ – няма да се залагат задачи, които да проверяват умения, свързани със залог и вид на глагола, видове подчинени изречения, фразеологични словосъчетания и пароними. Тези теми са част от учебното съдържание за 8 и 9 клас. В частта литература постигнахме съгласие да бъдат включени творби и автори, които се изучават само в 7 клас. Новото тук е, че ще бъдат включени 2 нови творби в учебното съдържание на Добри Чинтулов  - „Стани, стани юнак Балкански“ и „Вятър ечи, Балкан стене“. На мястото на „Ниагара“, което е част от „До Чикаго и назад“ е включена нова част от пътеписа, свързана с Чикагското изложение, а от „Бай Ганьо“ е включен текста „Бай Ганьо пътува“, който е на мястото на „Бай Ганьо на гости у Иречек“, каза още Трингов. „Запазва се общият брой на задачите и формата на 2-рия модул – преразказ на непознат текст с дидактическа задача. Запазваме и варианта непознатия текст да бъде или от български автор или от чужд. Нов тип задачи – задача, която е за трансформиране на пряка реч ще включва трансформация на глаголно време. Характеристика на герои няма да бъде включвана в националното външно оценяване след 7 клас“, заяви още той.", "date": "2018.07.30", "title": "Александър Трингов, МОН: Националното външно оценяване по български език ще включва учебното съдържание за 5, 6 и 7 клас"}
{"url": "http://www.focus-news.net/news/2018/07/30/2551195/nsi-obshtiyat-indeks-na-tsenite-na-proizvoditel-prez-yuni-2018-g-narastva-s-08-spryamo-predhodniya-mesets.html", "text": "Общият индекс на цените на производител през юни 2018 г. нараства с 0.8% спрямо предходния месец. Това сочи  статистика на Националния статистически институт (НСИ) . По-високи цени са регистрирани в добивната промишленост - с 5.3%, в преработващата промишленост - с 0.8%, и при производството и разпределението на електрическа и топлоенергия и газ - с 0.1%.  \r\nПо-съществено покачване на цените в преработващата промишленост се наблюдава при производството на основни метали - с 2.7%, и при ремонта и инсталирането на машини и оборудване - с 1.3%, а намаление е отчетено при производството на тютюневи изделия - с 0.6%, и при производството на дървен материал и изделия от него, без мебели - с 0.1%. \r\nОбщият индекс на цените на производител през юни 2018 г. нараства с 6.8% в сравнение със същия месец на 2017 година. Увеличение на цените е отчетено в добивната промишленост - с 10.2%, при производството и разпределението на електрическа и топлоенергия и газ - с 9.0%, и в преработващата промишленост - с 6.0%. \r\nВ преработващата промишленост по-съществен ръст на цените се наблюдава при: производството на основни метали - с 14.2%, производството на дървен материал и изделия от него, без мебели - с 5.7%, и производството на хартия, картон и изделия от хартия и картон - с 4.5%. Намаление на цените е регистрирано при производството на тютюневи изделия - с 1.0%, както и при производството на химични продукти - с 0.6%. \r\nИндексът на цените на производител на вътрешния пазар през юни 2018 г. се покачва с 0.5% спрямо предходния месец. Ръст на цените е отчетен в добивната промишленост - с 3.5%, в преработващата промишленост - с 0.5%, а при производството и разпределението на електрическа и топлоенергия и газ не е отчетена промяна. \r\nВ преработващата промишленост по-високи цени спрямо предходния месец се наблюдават при производството на основни метали - с 3.6%, и при ремонтa и инсталирането на машини и оборудване - с 1.9%. Намаление на цените е отчетено при производството на тютюневи изделия  - с 1.0%, и при производството на химични продукти - с 0.6%. \r\nИндексът на цените на производител на вътрешния пазар през юни 2018 г. нараства с 5.7% в сравнение със същия месец на 2017 година. Увеличение на цените е отчетено в добивната промишленост - с 10.7%, при производството и разпределението на електрическа и топлоенергия и газ - с 9.0%, и в преработващата промишленост - с 3.4%. \r\nПрез юни 2018 г. по-високи цени в преработващата промишленост спрямо юни 2017 г. са отчетени при: производството на основни метали - с 10.9%, производството на мебели - с 4.6%, и производството на дървен материал и изделия от него, без мебели - с 4.0%. Намаление на цените се наблюдава при: производството на изделия от каучук и пластмаси и производството на тютюневи изделия - по 0.7%, производството, некласифицирано другаде, и производството на химични продукти - по 0.4%. \r\nИндексът на цените на производител на международния пазар през юни 2018 г. се покачва с 1.2% в сравнение с предходния месец. \r\nВ преработващата промишленост е отчетено повишение на цените с 1.0%. По-съществен ръст е отчетен при: производството на основни метали - с 2.5%, производството на хранителни продукти - с 1.9%, и производството на химични продукти - с 1.0%, а намаление се наблюдава при производството на изделия от други неметални минерални суровини - с 0.3%, и при производството, некласифицирано другаде - с 0.1%. \r\nИндексът на цените на производител на международния пазар през юни 2018 г. нараства с 8.3% в сравнение със същия месец на 2017 година. \r\nВ преработващата промишленост цените се покачват с 8.5%. По-високи цени са отчетени при: производство на основни метали - с 14.8%, производство на дървен материал и изделия от него, без мебели - със 7.9%, и обработката на кожи и производството на изделия от обработени кожи без косъм - с 6.2%. По-ниски цени се наблюдават при производство на тютюневи изделия - с 1.9%, и при производството на мебели - с 1.4%.", "date": "2018.07.30", "title": "НСИ: Общият индекс на цените на производител през юни 2018 г. нараства с 0.8% спрямо предходния месец"}
{"url": "http://www.focus-news.net/news/2018/07/30/2551194/manya-maneva-mon-uvelichava-se-broyat-na-zadachite-s-palno-opisanie-na-natsionalnoto-vanshno-otsenyavane-po-matematika-v-7-klas-ot-2-na-3.html", "text": "Увеличава се броят на задачите с пълно описание на националното външно оценяване по математика в 7 клас – от 2 на 3. Това каза експертът по математика към МОН Маня Манева по време на брифинг, предаде репортер на  Агенция „Фокус“ . „Запазва се продължителността на изпита по математика. Учениците със специални потребности имат удължено време. По отношение на видовете задачи няма промяна. Увеличава се броят на задачите с пълно описание или разширен отговор – от 2 на 3. Това ще е задача, позната на учениците, за да можем да проследим дали ученикът успява да използва логическо мислене и да трансферира знания. По отношение на задачите с кратък отговор стават 5, вместо 6. От 16 стават 17 задачите с избираем отговор“, допълни тя.  \r\n„Учениците, както в последните години, ще имат възможност да използват свитък с формули. Задачите, свързани с разчитане и интерпретиране на данни ще продължат и в новия формат. Отношенията алгебра-геометрия се запазва. Няма да има задачи с един чертеж и няколко условия под него\", обясни Манева.  \r\n\"От учебната програма в 7 клас и съответно от националното външно оценяване отпадат линейни параметрични уравнения и линейни параметрични неравенства. Друга тема, която отпада, защото отива за 8 клас е темата за трапец“, каза още Манева.  \r\nЦветелин ДИМИТРОВ", "date": "2018.07.30", "title": "Маня Манева, МОН: Увеличава се броят на задачите с пълно описание на националното външно оценяване по математика в 7 клас – от 2 на 3"}
{"url": "http://www.focus-news.net/news/2018/07/30/2551197/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-31-yuli.html", "text": "„Софийска вода” временно ще прекъсне водоснабдяването в някои части на столицата на 31 юли. Това съобщиха от пресцентъра на  дружеството .  \r\nВъв връзка с подмяна на сградно водопроводно отклонение на ул. „Цанко Церковски“, гр. Банкя  кв. „Михайлово“, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. „Александър Стамболийски“ от ул. „Гоце Делчев“ до ул. „Христо Смирненски“, ул. „Захари Стоянов“, ул. „Георги Бенковски“, ул. „Родина“, ул. „Персенк“; по ул. „Майор Коста Паница“ от ул. „Персенк“ до ул. „Люлин“; по ул. „Люлин“ от ул. „Майор Коста Паница“ до края на улицата. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада. \r\nВъв връзка с подмяна на сградно водопроводно отклонение до бл. 881, жк. „Люлин“ 8, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: Бл. 881. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на паркинга пред бл. 881. \r\nВъв връзка с прекъсване на сградно водопроводно отклонение в кв. „Димитър Миленков“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: кв. „Димитър Миленков“ от №200 до №300. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Димитър Миленков“ №240. \r\nВъв връзка с подмяна на сградно водопроводно отклонение на ул. „Драговица“, кв. „Подуене“, се налага спиране на водоподаването от 10:00 до 17:30 часа на клиентите на „Софийска вода”, живеещи в района на: ул. „Драговица“ от ул. „Гълъбец“ до ул. „Козница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Драговица“ №9 . \r\nВъв връзка с подмяна на сградно водопроводно отклонение на ул. „Сладкопойна чучулига“, вилна зона „Киноцентъра“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на: ул. „Сладкопойна чучулига“ от №4 до №24. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сладкопойна чучулига“ №20 . \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.30", "title": "„Софийска вода” временно ще прекъсне водоснабдяването в някои части на столицата на 31 юли"}
{"url": "http://www.focus-news.net/news/2018/07/30/2551198/dobrich-v-kavarna-shte-se-provede-darzhavnoto-parvenstvo-za-nastolni-korabni-modeli-sektsiya-s.html", "text": "Държавно първенство за настолни корабни модели секция „С“ ще се проведе за поредна година в Каварна. Това съобщиха от пресцентъра на  Общината . От 3 до 5 август в ХГ „Христо Градечлиев\" ще бъдат изложени над 40 модела на настолни корабни модели, разделени в осем групи – дървени, пластмасови, картонени и комбинирани.  \r\nОрганизатори на събитието са Българската федерация по корабомоделен спорт (БФКС), Община Каварна и Спортен клуб по корабомоделизъм \"Вимпел\".  \r\nОфициалното откриване ще се проведе на 3 август от 9.00 часа пред ХГ „Христо Градечлиев\".  \r\nВсички граждани и гости на града, които искат да разгледат корабните модели, ще имат възможността да посетят галерията на 3 и 4 август от 9.00 до 18.00 часа и на 5 август от 9.00 до 10.00 часа.", "date": "2018.07.30", "title": "Добрич: В Каварна ще се проведе Държавното първенство за настолни корабни модели секция „С\""}
{"url": "http://www.focus-news.net/news/2018/07/30/2551196/balgarski-transplantatsionni-tsentrove-i-transplantatsionnata-klinika-v-germanskiya-grad-esen-izgotvyat-plan-proekt-za-lechenieto-na-nuzhdaeshti-se-balgari.html", "text": "„УМБАЛ „Света Екатерина“ и УБ „Лозенец“ полагат всички усилия за своевременната подготовка на план-проект за сътрудничество между тях и трансплантационния център в Есен, Германия. Това съобщиха от пресцентъра на  Министерството на здравеопазването . На база този договор, който е необходимо условие по правилата на Евротрансплант, българските граждани, нуждаещи се от белодробна трансплантация, ще получат възможност да бъдат вписвани в листата на Евротрансплант и да им бъде оказвано необходимото лечение от специалисти на немския трансплантационен център. След изготвянето на план-проекта трябва да бъде подписан договор, който вече е изготвен, между Изпълнителната агенция по трансплантация, борда на Евротрансплант и клиниката в Есен“. Това заяви зам.-министърът на здравеопазването Жени Начева на среща със сдруженията, представляващи пациентите с белодробни заболявания и нуждаещите се от белодробна трансплантация български граждани.  \r\nЗам.-министърът подчерта, че Министерството на здравеопазването, в случай на забавена комуникация, има готовността да изпрати в Есен изпълнителния директор на ИАТ д-р Марияна Симеонова заедно с екип от двете български болници, които на място да работят за ускоряване на процеса по сключване на договор. Жени Начева увери присъстващите на срещата, че подходът на МЗ по случая е изцяло етичен и в никакъв случай административен. Зам.-министърът се ангажира комуникацията между министерството и представителите на пациентите да бъде ежеседмична, а следваща среща да се проведе в началото на месец септември.  \r\n„В най-скоро време се очаква да бъде изготвен план-проектът между българските трансплантационни центрове и клиниката в Есен. Три седмици отне работата по подготовката му и в рамките на утрешния ден ще получим обратна връзка за напредъка по него от трансплантационния център в Есен“. Това заяви д-р Марияна Симеонова. Тя заяви, че когато се говори за органи, процедурите са строги, а контролът засилен, доказателство за което е 60-годишната история на Евротрансплант. Д-р Симеонова посочи още, че от страна на ИАТ документите на трима пациенти вече са изпратени на специалистите в Есен, като имаме тяхното уверение, че веднага след подписването на договора, същите ще бъдат разгледани.  \r\nПодписването на договора ще даде възможност наши специалисти да бъдат обучавани от немските си колеги – предпоставка скоро в България да започнат да се извършват белодробни трансплантации.", "date": "2018.07.30", "title": "Български трансплантационни центрове и трансплантационната клиника в германския град Есен изготвят план-проект за лечението на нуждаещи се българи"}
{"url": "http://www.focus-news.net/news/2018/07/30/2551190/blagoevgrad-intenziven-e-trafikat-na-gkpp-kulata.html", "text": "Интензивен на вход и изход е трафикът на ГКПП „Кулата“ за леките и товарните автомобили. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден“ движението е нормално натоварено. Без проблеми се извършва и преминаването на пунктовете между България и Македония, които се намират в област Благоевград. \r\nЛивия НИНОВА", "date": "2018.07.30", "title": "Благоевград: Интензивен е трафикът на ГКПП „Кулата“"}
{"url": "http://www.focus-news.net/news/2018/07/30/2551199/bsp-prodalzhava-pochistvaneto-na-buzludzha.html", "text": "Въпреки дъждовното време и днес продължава почистването на местността \"Историческа поляна\", където на 28 юли 2018 г. се проведе традиционният събор на левицата \"Бузлуджа 2018\", съобщиха от  пресцентъра на БСП.   \r\nЗа дейността БСП ангажира общинската фирма в Казанлък, за чиято услуга  е заплатено от централата на партията. Днес в почистването се включиха и доброволци от партийната организация в общината.", "date": "2018.07.30", "title": "БСП: Продължава почистването на Бузлуджа"}
{"url": "http://www.focus-news.net/news/2018/07/30/2551201/rumen-ivanov-zam-kmet-na-sliven-remonti-na-ulitsi-se-izvarshvat-v-naselenite-mesta-ot-obshtinata.html", "text": "Ремонти на улици се извършват в населените места от общината. Това съобщи пред  Радио „Фокус“ – Сливен  заместник-кметът Румен Иванов. По думите му в момента се асфалтира в село Желю войвода. Той добави, че са сключени договори за изграждане на спортни площадки в селата Камен и Крушаре и за сцена в село Сотиря. \r\nВече е сключен договор за ремонт на пропадналото стълбище на Хамам баир. Предстоящо е сключването на договор и за изграждането на светофар до Общинския пазар. Очакванията са светофарът да е готов до Димитровден. От общинското ръководство обясниха, че за такива обекти като светофара повече време отнема подготовката на документите от самото изграждане. Затова се бави и реализацията. \r\nВече е приет първият саниран жилищен блок в Сливен – блок №30 в жк. „Сини камъни“. Работи се по още 11 блока. Сключени са договори, в това число и днес, за други 10. Остават още 7 жилищни блока. Ще се разглежда отново процедурата за един жилищен блок заради жалба. \r\nПредстои сключване на договори за ремонт на три детски градини – „Детство“, „Мак“ и „Зорница“. Тече процедурата за ремонт на детска градина „Вержин и Хаик Папазян“. \r\nРаботи се по поречието на река Асеновска. Там се изгражда поливна система. Приключена е работата по трите обекта от проекта в кв. „Република“.", "date": "2018.07.30", "title": "Румен Иванов, зам.-кмет на Сливен: Ремонти на улици се извършват в населените места от общината"}
{"url": "http://www.focus-news.net/news/2018/07/30/2551202/ministar-krasimir-valchev-dori-i-da-ima-otstapki-po-otnoshenie-na-datite-za-natsionalno-vanshno-otsenyavane-te-shte-sa-minimalni.html", "text": "Дори и да има отстъпки по отношение на датите за национално външно оценяване, те ще са минимални. Това каза министърът на образованието и науката Красимир Вълчев по време на брифинг, предаде репортер на  Агенция „Фокус“ . „Все пак трябва да има разумен срок до края на годината. Считаме, че нямаме достатъчно аргументи да правим компромиси. Приключването на цялата процедура не е по-късно отколкото тази или предходни години с класирането за изпитите. Тези 3 седмици по-късно водят до 3-4 градуса по-високи температури по данни на НИМХ. Факт е, че сравнително малка част от училищата имат климатици, но като цяло температурния аргумент не е достатъчно силен“, заяви той. „Чуват се гласове, че учебната година трябва да е по-кратка. При нас учебната година е от най-кратките – 170 дни. Малко страни са с начало на учебната година 15 септември – 2 на брой. Не говорим за промяна на началото на учебната година, тя е фиксирана в закона. Малък е периметъра за маневреност за различни варианти. Имаме две малко по-големи ваканции, каквито са зимната и пролетната. Две по-кратки – есенната и междусрочната. Промените в кодекса на труда доведоха до това да се почиват празниците през делник ако се падат в почивните дни. Един ден имаме и след изборите, по време на външното оценяване. Великден няма как да се падне с пролетната ваканция. Натрупват се и грипни ваканции, дървени понякога и се скъсява учебната година в голяма степен. Можем да дадем 2 януари като почивен ден за сметка на ден от междусрочната ваканция“, заяви още министър Вълчев.  \r\nЦветелин ДИМИТРОВ", "date": "2018.07.30", "title": "Министър Красимир Вълчев: Дори и да има отстъпки по отношение на датите за национално външно оценяване, те ще са минимални"}
{"url": "http://www.focus-news.net/news/2018/07/30/2551203/gencho-genchev-kmet-na-svishtov-remonti-se-izvarshvat-vav-vsichki-detski-gradini-na-teritoriyata-na-obshtinata.html", "text": "Ремонти текат във всички детски градини на територията на община Свищов. На места те са козметични, а на други – по-сериозни. Това каза за  Радио „Фокус“ – Велико Търново  кметът на Свищов Генчо Генчев. Той посочи, че дейностите трябва да приключат до края на август и началото на месец септември, когато децата ще се върнат в учебните заведения. Най-големият ремонт тече в Детска градина „Чиполино“. Финансирането за него е осигурено по проект „Красива България“. „От месец септември всички градини ще отговарят на изискванията на Наредба 1 за безопасността и условията за детските площадки в детските заведения“, коментира Генчев. Той уточни, че най-важна е именно сигурността на децата, за която се работи непрестанно. Той допълни, че са стартирали ремонти и в църквите в населените места от общината. Те са финансирани след отпускането на средства от Комисията по вероизповеданията към Министерски съвет. \r\nЛуиза ТРАНЧЕВА", "date": "2018.07.30", "title": "Генчо Генчев, кмет на Свищов: Ремонти се извършват във всички детски градини на територията на общината"}
{"url": "http://www.focus-news.net/news/2018/07/30/2551204/varna-dazhd-vali-v-grada-patnite-nastilki-sa-mokri-i-hlazgavi.html", "text": "Дъжд вали във Варна и областта, пътните настилки са мокри и хлъзгави, предаде репортер на  Радио „Фокус“ – Варна . В отделни райони на града валежите са интензивни. Има и гръмотевична дейност с усилване на вятъра. Трафикът трябва да се осъществява с повишено внимание. За кратко време по улиците се образуват сериозни завирявания, които затрудняват движението. Проблеми има по пътя за Каменар, в района на жилищните квартали „Младост“, „Възраждане“, „Левски“, както и в Западна промишлена зона. По автомагистрала „Хемус“ в района на Девня има опасност от образуване на аквапланинг при мокри пътни настилки. \r\nМарияна ВАЛЕНТИНОВА", "date": "2018.07.30", "title": "Варна: Дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/07/30/2551207/nsi-prez-yuli-2018-g-e-otcheteno-podobrenie-na-stopanskata-konyunktura-v-stroitelstvoto-targoviyata-na-drebno-i-sektora-na-uslugite.html", "text": "През юли 2018 г. общият показател на бизнес климата остава приблизително на равнището си от предходния месец. Подобрение на стопанската конюнктура е регистрирано в строителството, търговията на дребно и сектора на услугите. Единствено в промишлеността се наблюдава понижение. Това сочи  статистика на Националния статистически институт (НСИ) . \r\nПромишленост. Съставният показател „бизнес климат в промишлеността“ намалява с 2.2 пункта в резултат на изместване на оценките и очакванията на промишлените предприемачи за бизнес състоянието на предприятията от „по-добро“ към запазване на „същото“. Същевременно анкетата отчита и по-неблагоприятни очаквания за износа и производствената активност през следващите три месеца. \r\nСредното натоварване на мощностите от април до юли нараства с 2.3 пункта и достига 76.0%, като с оглед на очакваното търсене през следващите месеци се предвижда излишък от мощности. \r\nОсновните фактори, затрудняващи предприятията, продължават да бъдат свързани с несигурната икономическа среда и недостига на работна сила. \r\nОтносно продажните цени в промишлеността преобладаващите очаквания на мениджърите са те да останат без промяна през следващите три месеца. \r\nСтроителство. През юли съставният показател „бизнес климат в строителството“ се увеличава с 1.6 пункта, което се дължи на по-благоприятните оценки и очаквания на строителните предприемачи за бизнес състоянието на предприятията. По тяхно мнение настоящата осигуреност с поръчки се подобрява, докато прогнозите им за дейността през следващите три месеца са резервирани. Същевременно и очакванията за нови поръчки през следващите шест месеца са по-неблагоприятни. \r\nНесигурната икономическа среда, недостигът на работна сила и конкуренцията в бранша остават най-сериозните проблеми за дейността на предприятията. \r\nПо отношение на продажните цени в строителството мениджърите предвиждат запазване на тяхното равнище през следващите три месеца. \r\nТърговия на дребно. Съставният показател „бизнес климат в търговията на дребно“ се повишава с 0.7 пункта в резултат на леко подобрените оценки и очаквания на търговците на дребно за бизнес състоянието на предприятията. Мненията им относно обема на продажбите през последните три месеца се подобряват, като и очакванията им за следващите три месеца остават благоприятни. \r\nНай-сериозните затруднения за бизнеса продължават да са свързани с конкуренцията в бранша, недостатъчното търсене и несигурната икономическа среда, като през последния месец се наблюдава засилване на негативното им въздействие. \r\nОтносно продажните цени по-голяма част от търговците не очакват промяна през следващите три месеца. \r\nУслуги. През юли съставният показател „бизнес климат в сектора на услугите“ нараства с 1.3 пункта, което се дължи на оптимистичните оценки на мениджърите за настоящото бизнес състояние на предприятията. Същевременно обаче мненията им относно настоящото и очакваното търсене на услуги са по-резервирани. \r\nКонкуренцията в бранша и несигурната икономическа среда остават основните пречки за дейността в сектора, като през последния месец се отчита засилване на неблагоприятното влияние на втория фактор. \r\nПо отношение на продажните цени в сектора на услугите мениджърите предвиждат запазване на тяхното равнище през следващите три месеца.", "date": "2018.07.30", "title": "НСИ: През юли 2018 г. е отчетено подобрение на стопанската конюнктура в строителството, търговията на дребно и сектора на услугите"}
{"url": "http://www.focus-news.net/news/2018/07/30/2551209/sergey-lavrov-moskva-e-informirana-za-planovete-na-zapada-spryamo-rusiya.html", "text": "Руската федерация е обезпечена с информация за плановете, които САЩ и други западни държави имат спрямо нея. Това увери руският министър на външните работи Сергей Лавров в рамките на образователен форум, предава  TACC . \r\n„Нашата осведоменост с информация за плановете, които се подготвят срещу Руската федерация от страна на САЩ и други западни държави, е гарантирана\", подчерта Лавров в отговор на въпрос как Русия отговаря на съвременните предизвикателства в областта на сигурността. По-конкретно, министърът подчерта, че Русия запазва военното си присъствие в света, като продължава да осигурява своите отбранителни способности.  Тереза Герова", "date": "2018.07.30", "title": "Сергей Лавров: Москва е информирана за плановете на Запада спрямо Русия"}
{"url": "http://www.focus-news.net/news/2018/07/30/2551208/veliko-tarnovo-kaso-saedinenie-predizvika-pozhar-v-sveteshta-tabela-na-sgrada-na-ulitsa-hadzhi-dimitar-nyama-postradali.html", "text": "Късо съединение предизвика пожар в електрическа светеща табела, поставена на частен имот в града. Сигналът за инцидента е получен около 30 минути след полунощ, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Сградата, върху, която е била поставена светещата реклама, се намира на улица „Хаджи Димитър“. По имота няма нанесени сериозни щети, а табелата е напълно унищожена. Данни за пострадали граждани няма. Огънят е тръгнал от късо съединение. Пожарът е угасен от екип на Районната служба във Велико Търново. Поради опасността от разпространение на огъня мястото е посетено и от дежурен инспектор от Оперативния център. \r\nЛуиза ТРАНЧЕВА", "date": "2018.07.30", "title": "Велико Търново: Късо съединение предизвика пожар в светеща табела на сграда на улица „Хаджи Димитър“, няма пострадали"}
{"url": "http://www.focus-news.net/news/2018/07/30/2551206/varhovniyat-administrativen-sad-otmeni-promenite-v-plana-za-upravlenie-na-natsionalen-park-pirin.html", "text": "Тричленен състав на Върховния административен съд отмени (с Решение 10238/27.07.18 г.) промените в Плана за управление на Национален парк „Пирин“, приети от Министерски съвет с Решение 821/29.12.2017 г. Административно дело № 3062/2018 г. беше образувано по жалби на две физически лица, на „ВВФ Световен фонд за дивата природа, Дунавско – Карпатска програма България” и на Асоциация на парковете в България. Това съобщиха от  пресцентъра на съда. \r\nСпоред върховните съдии при издаване на обжалвания административен акт са нарушени разпоредби на Закона за опазване на околната среда (ЗООС) и на Закона за биологичното разнообразие (ЗБР)  и не са извършени екологична оценка и оценка на въздействието върху околната среда, каквото е изискването за планове, програми и инвестиционни предложения за строителство, дейности и технологии или техни изменения или разширения, при чието осъществяване са възможни значителни въздействия върху околната среда.  \r\nТричленният състав смята също, че административният акт не съответства на основната цел на Закона за защитените територии, а именно: опазването и съхраняването на защитените територии като национално и общочовешко богатство и достояние и като специална форма на опазване на родната природа, способстващи за развитието на културата и науката и за благополучието на обществото. В чл. 2, ал. 2 ЗЗТ изрично е предвидено, че опазването на природата в защитените територии има предимство пред другите дейности в тях. \r\nРешението на тричленния състав на ВАС подлежи на обжалване в 14-дневен срок.  \r\nЦялото решение на съда може да прочете  .", "date": "2018.07.30", "title": "Върховният административен съд отмени промените в Плана за управление на Национален парк „Пирин“"}
{"url": "http://www.focus-news.net/news/2018/07/30/2551210/sergey-lavrov-rusiya-iska-da-saglasuva-sas-zapada-printsipite-na-rabota-po-otnoshenie-na-siriyskite-bezhantsi.html", "text": "Русия има намерение да съгласува със западните си колеги принципите на съвместна работа по отношение на бежанците от Сирия. Това заяви руският министър на външните работи Сергей Лавров в рамките на образователен форум, предава  TACC . \r\n„По време на визита в Париж с началника на Генералния щаб на Въоръжените сили на Руската федерация Валерий Герасимов обсъдихме с колеги темата за сирийските бежанци. Искаме да съгласуваме някакви принципи на съвместна работа по този проблем“, подчерта първият дипломат на Москва.  Тереза Герова", "date": "2018.07.30", "title": "Сергей Лавров: Русия иска да съгласува със Запада принципите на работа по отношение на сирийските бежанци"}
{"url": "http://www.focus-news.net/news/2018/07/30/2551211/plovdiv-politsiyata-razsledva-sluchay-na-otkriti-5-martvi-kotki-v-kvartal-trakiya.html", "text": "Полицията разследва случай на открити 5 мъртви котки в квартал „Тракия“. Това съобщиха от  ОДМВР - Пловдив . В Пето РУ е образувано досъдебно производство във връзка със сигнал за установена смърт на 5 котки. Информацията постъпила на тел. 112 около 21.00 часа снощи. По първоначални данни безжизнените тела на животните били открити в тревна площ около жилищен блок в квартал „Тракия“ в Пловдив. Под наблюдението на районната прокуратура работата по случая продължава.", "date": "2018.07.30", "title": "Пловдив: Полицията разследва случай на открити 5 мъртви котки в квартал „Тракия“"}
{"url": "http://www.focus-news.net/news/2018/07/30/2551205/kathimerini-ministar-predsedatelyat-na-gartsiya-poseti-zasegnatite-ot-pozharite-rayoni.html", "text": "Министър-председателят на Гърция Алексис Ципрас посети крайбрежните градове източно от столицата Атина, които бяха опустошени от бушуващите горски пожари, съобщава електронното издание на вестник  Kathimerini \r\nПосещението на Ципрас не бе предварително обявено.  \r\nВ съобщение в социалната мрежа „Туитър“, Ципрас изрази своята „неописуема мъка\" и „огромно уважение\" към онези, които са се борили със стихията, а сега участва във възстановяването на засегнатите райони. Други подробности не се привеждат.  \r\nВ рамките на извънредно заседание на кабинета, проведено в петък, Ципрас призна, че не е в състояние да отговори на въпроса дали воденото от СИРИЗА правителство е могло да направи повече, за да предотврати смъртните случаи . Премиерът обаче пое „политическата отговорност“ за трагедията.  Тереза Герова", "date": "2018.07.30", "title": "Kathimerini: Министър-председателят на Гърция посети засегнатите от пожарите райони"}
{"url": "http://www.focus-news.net/news/2018/07/30/2551212/burgas-ekspo-tsentar-flora-shte-se-sastoi-kontsert-na-valnite-na-portugalskata-muzika.html", "text": "Магнетичното португалско Фадо ще завладее сърцата на бургазлии на 7 август от 21.00 часа в Експо център „Флора“ Бургас. Това съобщиха от  Община Бургас . В концерта „На вълните на португалската музика“ ще участват бургаски певци и изпълнители познати ни от голямата сцена, родния ефир и малкия екран. \r\nТе ще представят за първи път пред бургаската публика традиционната градска португалска етно музика – „Фадо“. Нейната същност се изразява с думата saudade – саудаде, съчетаваща в себе си понятия като самота, носталгия, копнеж по непостижимото и любовна мъка. \r\nИсториите, които „Фадо“ разказва, са за изгубена любов, за морето, за живота на бедните хора. В последните няколко години то се превърна в истинско модно течение, поради засиления световен интерес към етно мелодиите. \r\nФадото се оформя окончателно в началото на 19-ти век в резултат от смесването на характерни гръцки (напр. лаика), романски и арабски музики при известно влияние и от бразилската колония. Играе важна роля в националната идентификация на португалците, тъй като прокарва ясна граница между ярките и живи испански ритми, отговарящи на по-буйния и рязък испански характер, и меката, меланхолична душа на португалския народ. \r\nКонцерт-спектакълът „NAS ONDAS DA MUSICA PORTUGUESA“ или „На вълните на португалската музика“ се реализира със съдействието на Община Бургас при вход свободен.", "date": "2018.07.30", "title": "Бургас: Експо център „Флора“ ще се състои концерт „На вълните на португалската музика“"}
{"url": "http://www.focus-news.net/news/2018/07/30/2551213/rumen-hristov-sds-ot-dokumenta-viziya-za-balgariya-na-bsp-laha-na-populizam-i-sotsializam.html", "text": "От документа „Визия за България“ на БСП лъха на популизъм и социализъм. Това каза председателят на СДС Румен Христов по време на пресконференция на тема „Десният прочит на „Визията за България“ на БСП“, предаде репортер на  Агенция „Фокус“ . „Върху документа „Визия за България“ е работено сериозно и най-вероятно продължително. Констатациите са верни, но предложните решения според нас не са тези, които трябва да бъдат, но не питаме защо са такива. Отговор на този въпрос се съдържа в наименованието на книгата на бившия председател на БСП Сергей Станишев – „Защото сме социалисти“. Някои от идеите са популистки – документът лъха на популизъм и социализъм“, каза още Христов. \r\nТой посочи, че голяма част от предложенията са отричане на нещо, което вече е било предложено от БСП, но сега партията иска да го коригира и оттегли. „Има интересен въпрос за демонтиране на паралелната държава – питаме как точно те ще я демонтират, като тя беше създадена от БКП/БСП и политическите й клонинги с ключовата роля на Държавна сигурност и нейните служители. „Визия за България“ вероятно ще бъде харесана и одобрена от представителите на българската левица, но не може да бъде обединителен документ за нацията. Готови сме да участваме в дебати“, обясни Христов. \r\nТой обясни, че в документа се посочва, че БСП иска повече държава там тогава, когато и където това е необходимо. „И сега държавата е на повечето необходими места – тя присъства навсякъде, тъй като без държавна намеса не могат да се усвоят средства, да се спечели държавна поръчка. За нас от СДС участието на държавата трябва да бъде ограничено – колкото по-малко чиновници, толкова повече свобода за предприемчивите, знаещите и можещите“, каза още председателят на СДС. \r\nЦветилена СИМЕОНОВА", "date": "2018.07.30", "title": "Румен Христов, СДС: От документа „Визия за България“ на БСП лъха на популизъм и социализъм"}
{"url": "http://www.focus-news.net/news/2018/07/30/2551215/sofiya-taksimetrov-shofyor-e-ograbil-vazrasten-mazh.html", "text": "Служители от Четвърто РУ установиха и задържаха водач на таксиметров автомобил, откраднал парична сума от възрастен мъж и извършвал таксиметрова дейност без документи за това, съобщиха от пресцентъра на  МВР . Действия по разследването започнали в Четвърто РУ през 2017 година, след като възрастен мъж потърсил съдействие от полицията. Потърпевшият разказал пред разследващите, че около 12.30 часа на 26 октомври 2016 година използвал таксиметрова услуга. В края на пътуването заплатил дължимата сума, но таксиджията, възползвайки се от възрастта и здравословното му състояние, поискал и го принудил да му даде още 110 лева. В резултат на предприетите оперативно-издирвателни действия бил установен и задържан водачът на таксито - 45-годишен, криминално проявен и осъждан за кражби, шофиране в нетрезво състояние и управление на МПС в едногодишен срок на лишаване, както и за упражняване на таксиметрова дейност без правоспособност. В хода на разследването станало ясно, че той е и без свидетелство за правоуправление на МПС и без необходимите документи за таксиметрова дейност. След доклад на събраните материали в Софийската районна прокуратура 45-годишният мъж е привлечен като обвиняем за престъпление по чл. 206 и чл. 324 от НК. Наложена му е мярка за неотклонение „парична гаранция“ в размер на 100 лева.", "date": "2018.07.30", "title": "София: Таксиметров шофьор е ограбил възрастен мъж"}
{"url": "http://www.focus-news.net/news/2018/07/30/2551216/smolyan-silen-dazhd-vali-v-grada-pridruzhen-s-gramotevitsi-patnite-nastilki-sa-mokri-i-hlazgavi.html", "text": "Силен дъжд, придружен с гръмотевици, вали в Смолян, предаде репортер на  Радио „Фокус“ – Смолян . Пътните настилки са мокри и хлъзгави. По стръмните улици се стичат водни потоци, по равнинните има образувани локви. Автомобилният трафик е по-интензивен по централните улици и входно-изходните артерии на града. \r\nНели ГЕРГЬОВСКА", "date": "2018.07.30", "title": "Смолян: Силен дъжд вали в града, придружен с гръмотевици, пътните настилки са мокри и хлъзгави"}
{"url": "http://www.focus-news.net/news/2018/07/30/2551218/varna-motoklubove-ot-grada-shte-podkrepyat-protesta-na-maykite-na-detsa-s-uvrezhdaniya.html", "text": "Мотоклубове от Варна ще подкрепят протеста на майките на деца с увреждания. Това съобщиха за  Радио „Фокус“ – Варна  от инициативния комитет на майките на деца и възрастни с увреждания, които започнаха протести през юни. От 17.00 часа пред Министерски съвет в София ще се състои национален протест „Системата ни убива” – срещу опита за псевдореформи чрез „новия” закон за хората с увреждания и липсата на политическа воля за индивидуална оценка и финансиране на потребностите на хората с увреждания, уточняват организаторите. Родители и деца от палатковия лагер във Варна ще участват активно в националния протест. Към протеста ще се присъединят и граждани, които подкрепят родителите и разпознават себе си като жертви на системата. Същевременно в същия ден и час, в палатковия лагер във Варна – до автобусната спирка на Община Варна, ще се проведе протест в подкрепа на националния, с идентични искания. Родители и близки на деца и възрастни хора с увреждания отново ще заявят „Системата ни убива“. Около 18.00 часа към техния протест ще се присъединят мотоклубовете във Варна. Рокерите дадоха своята морална подкрепа на родителите още в началото на протестните действия. \r\nМарияна ВАЛЕНТИНОВА", "date": "2018.07.30", "title": "Варна: Мотоклубове от града ще подкрепят протеста на майките на деца с увреждания"}
{"url": "http://www.focus-news.net/news/2018/07/30/2551219/pazardzhik-lyatno-ekouchilishte-pod-nadslov-vodite-na-grada-shte-se-provede-v-devin.html", "text": "Лятно екоучилище към Младежкият воден парламент ще се проведе в Девин, като инициативата ще продължи пет дни. Това съобщи за  Радио „Фокус“ – Пазарджик  инж. Цветелина Кънева, директор на Басейнова дирекция „Източнобеломорски район“. Откриването е днес от 15.00 часа в Културен дом „Борис Христов“ в Пловдив. По време на Екоучилището младежки екипи от 10 населени места на България и делегация на френския Младежки воден парламент и на руския екологичен център „Дронт” ще представят инициативата „Да помогнем на реката”. „Темата на екоучилището тази година е „Водите на града“. Очаква се представителите на всеки екоклуб разкажат зя водоснабдяването и пречистването на отпадъчните води на населените места, в които живеят. През петте дни участниците ще се запознаят с методите за провеждане на мониторинг и определяне на състоянието на водните тела, както и с оценката на антропогенното въздействие върху водите. Експерти ще покажат как новите технологии се използват за извършване на проверки на речните легла, чрез използване на дрон. Предвижда се да бъде посетен също така завод за бутилиране на минерална вода, Ягодинската пещера, екопътека Струилица, Орлово око. Участниците ще бъдат подпомогнати от експерти на Дирекция управление на водите, Басейновите дирекции, ИАОС, и Агенцията по водите „Артоа-Пикарди”, Франция“, уточни инж. Кънева. Тя допълни, че мисията на Младежкия воден парламент има важно значение за успеха при управлението на водите, а именно – информиране на младите хора за проблемите, свързани с водите и водните екосистеми и начините за тяхното разрешаване в процеса на  управление на водите, да се мотивират младежите от учебните заведения към участие в инициативи свързани с изучаване, опазване и управление на водите и водните екосистеми и формиране на активна гражданска позиция и участие на младите хора в процеса на управление на водите. Организират се също така и съвместни форуми при отбелязване на международните дни, свързани с опазване на околната среда. Младежкия воден парламент активно допринася и за международния авторитет на България с участие в международните младежки форуми и събития, организирани във връзка с опазването и управлението на водите. Българския младежки воден парламент е член на Европейски младежки воден парламент. Установено е трайно сътрудничество с Младежкия воден парламент във Франция и Водна Агенция Артоа-Пикарди. \r\nАлбена ЖИЛЕКОВА", "date": "2018.07.30", "title": "Пазарджик: Лятно екоучилище под надслов „Водите на града“ ще се проведе в Девин"}
{"url": "http://www.focus-news.net/news/2018/07/30/2551220/stara-zagora-19-godishno-momiche-e-namushkalo-s-kuhnenski-nozh-priyatelya-si-sled-skandal.html", "text": "19-годишно момиче е намушкало с кухненски нож приятеля си след скандал, съобщиха от пресцентъра на  ОДМВР - Стара Загора . На 28 юли, около 21.13 часа, полицаи от старозагорското Първо РУ се отзовали на сигнал от 19-годишно момиче от Раднево - при възникнал скандал е пробола с кухненски нож 28-годишния си приятел в областта на гръдния кош. Потърпевшият е транспортиран в болница, където е настанен за лечение, с опасност за живота. Момичето е задържано за срок до 24 часа. По случая е образувано досъдебно производство за престъпление по чл. 129 от НК.", "date": "2018.07.30", "title": "Стара Загора: 19-годишно момиче е намушкало с кухненски нож приятеля си след скандал"}
{"url": "http://www.focus-news.net/news/2018/07/30/2551221/rakovodstvoto-na-pp-abv-shte-dade-preskonferentsiya-v-tsentralata-na-partiyata-na-31-yuli.html", "text": "На 31 юли 2018 г. ръководството на ПП АБВ ще даде пресконференция. Събитието ще се проведе от 12.00 часа в централата на партията на ул. “Врабча“ 23. Това съобщиха от пресцентъра на  ПП АБВ . На събитието ще бъдат обсъдени позицията на ПП АБВ за влизането на България в механизма ERM II (чакалнята на еврозоната), оценката на ефективността на местната власт в община Пловдив и становището на ПП АБВ по предприетoто от държавната за справяне с природните бедствия.", "date": "2018.07.30", "title": "Ръководството на ПП АБВ ще даде пресконференция в централата на партията на 31 юли"}
{"url": "http://www.focus-news.net/news/2018/07/30/2551222/lovech-ogranicheno-e-dvizhenieto-na-vsichki-patni-prevozni-sredstva-po-pat--3701-cherni-vit-teteven-poradi-vazniknalo-svlachishte-pri-km-35.html", "text": "Ограничено е движението на всички пътни превозни средства по път ІІІ-3701 Черни Вит - Тетевен поради възникнало свлачище при км 35. Това съобщиха от пресцентъра на  Агенция „Пътна инфраструктура“ .", "date": "2018.07.30", "title": "Ловеч: Ограничено е движението на всички пътни превозни средства по път ІІІ-3701 Черни Вит - Тетевен поради възникнало свлачище при км 35"}
{"url": "http://www.focus-news.net/news/2018/07/30/2551223/predsedatelyat-na-srabskiya-forum-za-etnicheski-otnosheniya-dushan-yanich-podyalba-na-kosovo-shte-oznachava-voyna-sarbite-tam-veche-sa-si-opakovali-kufarite.html", "text": "Политиците в Белград не разбират косовските сърби, те не проумяват, че разделянето на Косово ще доведе до война. Това предупреди председателят на сръбския Форум за етнически отношения Душан Янич, съобщава електронното издание на първия македонски вестник -  „Нова Македония“ . \r\nСъгласно думите на Янич, подобен сценарий увеличава шансовете за въоръжен конфликт. „Това не е проста работа. Сърбите от Северно Косово вече са опаковали куфарите. Те знаят много добре, че конфликтите възникват, когато териториите се разделят или когато се обменят“, подчерта Янич пред белградски ежедневник.  \r\nЕкспертът алармира, че стремежите на сръбските власти да разделят територията на най-младата държава на Балканите или да разменят такава с нея изобщо не са реалистични. „Размяната или подялбата на територии води до възможност за война, независимо от предполагаемите споразумения. И затова нито САЩ, нито ЕС ще се съгласят с това предложение. Това нямаше да се случи, ако Сърбия, Косово и всички страни от Западните Балкани са в НАТО. Тъй като това не е така, историите за разделение и обмен на териториите са напълно нереалистични“, констатира Янич.  \r\nТой предупреди, че властите в Белград и президентът на Сърбия Александър Вучич действат безотговорно, когато говорят за граници до Враня, окупация на северната част на Косово от страна на Прищина и подобни изявления, които, според Янич, провокират единствено опасности и не носят нищо добро на сърбите в Косово.   \r\n„Прищина също не подкрепя идеята. Може би имаше разговори преди, но сега те вече не съществуват. САЩ не подкрепят подялбата. От друга страна, Русия и Турция я подкрепят. Турция приветства подялбата, за да може да повдигне въпроса за Санджак, към който предявява претенции“, припомни Янич.   Тереза Герова", "date": "2018.07.30", "title": "Председателят на сръбския Форум за етнически отношения Душан Янич: Подялба на Косово ще означава война, сърбите там вече са си опаковали куфарите"}
{"url": "http://www.focus-news.net/news/2018/07/30/2551217/rumen-hristov-sds-bsp-ne-iska-balgariya-da-vliza-v-evrozonata-ako-sotsialistite-imat-druga-ideya-za-edna-badeshta-rublova-zona-da-si-kazhat.html", "text": "БСП не иска България да влиза в еврозоната – ако социалистите имат друга идея за една бъдеща рублова зона, да си кажат. Това каза председателят на СДС Румен Христов по време на пресконференция на тема „Десният прочит на „Визията за България“ на БСП“, предаде репортер на  Агенция „Фокус“ .  \r\nХристов посочи, че в документа БСП констатира, че механизмите на държавното управление са неефективни и не отговарят на нуждите на гражданите. „Да, съгласни сме, че механизмите не отговарят на съвременните реалности, но те са вследствие на онази конституция, която беше приета с мнозинството на БСП, чиято основна цел беше да превърне политическата власт на БКП/БСП в икономическа. Според БСП през държавата преминават и ще преминават 40% от БВП. Ние винаги сме имали категорична позиция и продължаваме да смятаме, че трябва да гоним стандарта на старите страни членки на ЕС – той е 35% изземване от всички субекти, които се облагат, за нуждите на бюджета. Ние от години настояваме тези близо 40% да бъдат намалени“, каза още председателят на СДС и посочи, че само 1% надолу означава 1 млрд. лв. при 100 млрд. лв. БВП на страната през последните години да останат при гражданите и при фирмите. \r\n„БСП иска пътна карта за приемането на страната ни в еврозоната. СДС е категорично против. Ние смятаме, че сега е моментът, ние сме покрили всички критерии и ако сега изпуснем шанса си, после много трудно ще влезем в „Клуба на богатите“. Или ако БСП имат друга идея, свързана примерно с укрепването на рублата и желанието да участваме в една бъдеща рублова зона, да си кажат. За нас важната цел след ЕС и НАТО е влизането на България в еврозоната. Опасенията, че това участие ще повиши цените не в изгода на гражданите е пълна заблуда и това може да бъде опровергано, ако е необходимо в дебат със социалистите“, каза още Христов. \r\nТой коментира още и искането на БСП за икономически растеж, базиран на потребление и износ, както и инвестиции с нови и с висока добавена стойност производства. „Не съм съгласен с това. Образно, България се нуждае от икономически растеж, базиран първо на износа и чак след това за потреблението. През следващите десет години трябва да работим за удвояване на БВП и тогава ще имаме не 35 млрд. лв. за всички нужди – образователни ,здравеопазване, отбрана и т.н., а 75 млрд. лв.“, обясни той. \r\nРумен Христов посочи, че БСП иска да се изградят енергийни мощности, но по думите му България има достатъчно такива и в момента има нужда от енергийна ефективност. „БСП иска намаляване на ставките на ДДС на основните храни и лекарства. Нашият десет отговор е, че това няма да доведе до намаляване на цените“, каза Христов. \r\nЦветилена СИМЕОНОВА", "date": "2018.07.30", "title": "Румен Христов, СДС: БСП не иска България да влиза в еврозоната – ако социалистите имат друга идея за една бъдеща рублова зона, да си кажат"}
{"url": "http://www.focus-news.net/news/2018/07/30/2551224/veliko-tarnovo-politsiyata-v-pavlikeni-razsledvat-sluchay-sas-zastrelyano-kuche.html", "text": "Служители на полицейското управление в Павликени работят по сигнал за умъртвено куче, съобщиха от пресцентъра на  ОДМВР - Велико Търново . Вчера по обяд в управлението съдействие потърсила 48-годишна жена от с. Недан. Тя обяснила, че домашното й куче е било застреляно. От проведените до момента действия по разследването е установено, че деянието е извършено на поляна край селото, където кучето се е разхождало свободно. Направена му е аутопсия. Започнато е досъдебно производство. Работата по изясняване на случая продължава.", "date": "2018.07.30", "title": "Велико Търново: Полицията в Павликени разследват случай със застреляно куче"}
{"url": "http://www.focus-news.net/news/2018/07/30/2551214/premierat-boyko-borisov-se-e-angazhiral-da-ima-reforma-za-horata-s-uvrezhdaniya.html", "text": "Премиерът Бойко Борисов лично се е ангажирал да има реформа за хората с увреждания, съобщиха пред журналисти Емил Мавродиев и 18-годишният му синът Петър Мавродиев, съобщава  бТВ . \r\nПо-рано днес те се срещнаха с премиера, като преди това Мавродиев остави сина си в приемната на сградата на Министерски съвет като протестна акция.  \r\nИдеята на протеста им беше „детето занапред да бъде обгрижвано от премиера”, тъй като по думите на Емил Мавродиев семейството няма достатъчно средства за това, а държавата няма ресурс като специалисти да предостави необходимото за интеграцията му. \r\nСемейството беше удовлетворено от срещата с Борисов. По думите им разговорът е преминал много човешки. \r\nСлед срещата стана ясно също, че Борисов утре ще се срещне с протестиращите майки на деца с увреждания. \r\nПо-късно днес ще се състои протест под наслов „Системата убива – всички”.", "date": "2018.07.30", "title": "Премиерът Бойко Борисов се е ангажирал да има реформа за хората с увреждания"}
{"url": "http://www.focus-news.net/news/2018/07/30/2551225/d-r-emil-kabaivanov-sds-ne-rabotim-po-obsht-proekt-s-koalitsiya-demokratichna-balgariya-vav-vrazka-s-ideyata-za-evropeyski-dohodi-za-balgarskite-grazhdani.html", "text": "Не работим по общ проект с коалиция „Демократична България“ във връзка с идеята за европейски доходи за българските граждани. Това каза зам.-председателят на СДС д-р Емил Кабаиванов по време на пресконференцията след провеждане на националния съвет на партията в отговор на въпрос на  Агенция „Фокус“  за това, дали ще работят заедно с коалиция „Демократична България“, която също като СДС обяви за своя основна политическа цел достойния живот на българите като европейски граждани с европейски доходи. \r\n„Тезата за европейски доходи на българските граждани не е нова за СДС. Ние я обявихме в публичното пространство още в годината на присъединяването ни към ЕС. Това, че колегите приемат тази теза добре. По общ проект в момента не работим, но вероятно ще водим разговори с други десни и десноцентристки субекти. Тази теза за европейските доходи на българските граждани е теза на СДС и продължава да бъде наша“, обясни Кабаиванов. \r\nПредседателят на СДС Румен Христов посочи, че скоро ще бъде организиран семинар за десния път за повишаване на доходите на българските граждани. „Но не го разбираме раздаване на заплати, пенсии и т.н. Икономиката трябва да заработи, БВП да се увеличи, да спрем да изземваме от юридическите и физическите субекти, за да могат тези хора да разполагат със средства за инвестиции и за повишаване на своя жизнен стандарт“, обясни той. \r\nОт своя страна, главният секретар Илия Лазаров коментира: „Нормално е ДСБ да се учи от нас, тъй като излезе от нас“.  \r\nЦветилена СИМЕОНОВА", "date": "2018.07.30", "title": "Д-р Емил Кабаиванов, СДС: Не работим по общ проект с коалиция „Демократична България“ във връзка с идеята за европейски доходи за българските граждани"}
{"url": "http://www.focus-news.net/news/2018/07/30/2551200/nezavisen-makedoniya-parlamentarnoto-zasedanie-za-referenduma-shte-se-provede-sledobed-vmro-dpmne-shte-glasuva-protiv.html", "text": "В следобедните часове на деня, най-вероятно след 15 часа местно време (16 часа българско време), ще се проведе заседанието в македонския парламент, на което ще бъде обсъдено провеждането на референдума за името, съобщава скопското електронно издание  „Независен“ . \r\nОт редакцията поясняват, че координационните срещи на председателя на парламента Талат Джафери с фракционните лидери на партиите вече са приключили и се очаква управляващото мнозинство да внесе проектопредложението за референдума.  \r\nВ Събранието на Република Македония вече е подготвено решението за насрочването на референдума за договора за името. От документа става ясно, че референдумът ще се проведе на 30 септември, ще бъде консултативен, а въпросът ще бъде „Съгласни ли сте за членство в ЕС и НАТО и приемане на Договора между Република Македония и Република Гърция?“ \r\nНа срещите с Джафери не присъстваха представителите на опозиционната ВМРО-ДПМНЕ, а по данни на редакцията партията ще участва в заседанието, но ще гласува „против“.   Тереза Герова", "date": "2018.07.30", "title": "„Независен“ (Македония): Парламентарното заседание за референдума ще се проведе следобед, ВМРО-ДПМНЕ ще гласува \"против\""}
{"url": "http://www.focus-news.net/news/2018/07/30/2551226/veliko-tarnovo-populyaren-turisticheski-gid-ot-maroko-stana-poslanik-na-kulturniya-turizam-v-grada.html", "text": "Един от най-популярните туристически гидове от Мароко и директор на голяма международна агенция стана посланик на културния туризъм във Велико Търново и събитията от календара в града, съобщиха от пресцентъра на  Общината . В социалните мрежи Халим Елмасури популяризира знаковите исторически забележителности и природните дадености на града. През изминалата седмица той посети всички концерти в рамките на Международния фолклорен фестивал, както и постановки от програмата на големия летен оперен фестивал „Сцена на вековете“ – 2018. \r\nДокато е във Велико Търново със своето семейство, Халим Елмасури се запознава подробно с историята на града и на България. Помага му неговата съпруга, която е българка. Двамата имат три деца, които посещават българското училище към българското посолство в Мароко. Там, освен родния език, те изучават също родните традиции и обичаи. В същото училище е и внукът на Симеон Сакскобургготски – Симеон Хасан. \r\nХалим Елмасури има намерения да организира туристически посещения на групи от Мароко, за да запознае чуждестранните посетители с богата история на България и Велико Търново, както и с богатия културен календар в града.", "date": "2018.07.30", "title": "Велико Търново: Популярен туристически гид от Мароко стана посланик на културния туризъм в града"}
{"url": "http://www.focus-news.net/news/2018/07/30/2551188/faz-blizo-chetiri-mesetsa-sled-atakata-v-myunster-pochina-oshte-edin-ot-postradalite.html", "text": "Близо четири месеца след атаката в Мюнстер, при която малогабаритен камион бе врязан в група посетители в историческата част на града, почина още един от пострадалите – 56-годишен мъж, съобщава националният ежедневник Die Frankfurter Allgemeine Zeitung . \r\nСъответната информация бе потвърдена от полицията, която поясни, че мъжът е издъхнал в болница от раните си. С него общият брой на жертвите достигна до пет души. Няколко медии вече съобщиха, че починалият е гражданин на Нидерландия, който след нападението е изпаднал в кома. \r\nПри атаката пострадаха 20 души. Извършителят бе ликвидиран от правоохранителните органи. Той бе известен на полицията с предишни дребни провинения. Главният прокурор на Мюнстер Елке Адомейт поясни тогава, че предполагаемият извършител на нападението е бил замесен в четири престъпления от 2015-2016 г. Едно от тях е извършено в Арнсберг, а останалите – в Мюнстер. Съдебното производство по тях обаче е прекратено.  Съгласно представената от Адомейт информация, лицето е било замесено в нанасяне на имуществени щети, отправяне на заплахи, бягство от пътнотранспортно произшествие и измами.   Тереза Герова", "date": "2018.07.30", "title": "FAZ: Близо четири месеца след атаката в Мюнстер – почина още един от пострадалите"}
{"url": "http://www.focus-news.net/news/2018/07/30/2551227/premierat-boyko-borisov-promenite-v-zakonodatelstvoto-po-koito-rabotim-shte-garantirat-po-golyama-finansova-podkrepa-za-horata-s-uvrezhdaniya-i-po-dobri-uslugi-za-tyah.html", "text": "Промените в законодателството, по които работим, ще гарантират по-голяма финансова подкрепа за хората с увреждания и по-добри услуги за тях. Това заяви министър-председателят Бойко Борисов по време на срещата си в приемната на Министерския съвет със семейството на Петър Мавродиев от Пловдив във връзка с проблемите на хората с увреждания, съобщиха от  правителствената информационна служба. \r\nПремиерът покани Емил Мавродиев, бащата на 18-годишното момче, да участва в предстоящата среща по проблемите на хората с увреждания. На нея бащата ще може да даде своите конкретни предложения за по-ефективното разходване на средствата в тази сфера.  \r\nБащата благодари на премиера за срещата и отбеляза, че след разговора с него е с по-голям оптимизъм. По думите му проблемът на хората с увреждания е свързан не само с отпусканите средства, но и с рехабилитацията у нас. „Не съм с нагласата, че вие сте човекът който може да даде пари. Искаме тези рехабилитационни центрове да работят нормално“, допълни синът Петър, като се обърна към министър-председателя. Семейството поиска още да се работи бързо по промените в законодателството, които касаят хората с увреждания.  \r\n„Зарадвах се, че премиерът реално се поинтересува за моите потребности и какво може да се промени, за да се чувствам добре не само аз, но и хората с увреждания. Проведохме нормален, човешки разговор“, отбеляза след срещата Петър Мавродиев. По думите му има напредък и се вижда, че министър-председателят Борисов не неглижира проблема, а се интересува какво може да се направи за хората, които имат проблем, така че да се чувстват максимално добре.", "date": "2018.07.30", "title": "Премиерът Бойко Борисов: Промените в законодателството, по които работим, ще гарантират по-голяма финансова подкрепа за хората с увреждания и по-добри услуги за тях"}
{"url": "http://www.focus-news.net/news/2018/07/30/2551228/blagoevgrad-lek-avtomobil-se-e-preobarnal-v-rayona-na-karavanite-v-mestnostta-predel.html", "text": "Лек автомобил се е преобърнал в района на караваните в местността Предел, съобщи  слушател на Радио „Фокус“ – Пирин . Колата се намира край пътя, обърната по таван. На място има екипи на полицията и спешен център. Водачът на автомобила е пострадал.", "date": "2018.07.30", "title": "Благоевград: Лек автомобил се е преобърнал в района на караваните в местността Предел"}
{"url": "http://www.focus-news.net/news/2018/07/30/2551231/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще се спрем на всичко актуално и интересно, което се случва в община Петрич. В първата част от предаването ще Ви разкажем какво се случи с опитът за рекорд на Гинес, който миналата седмица направи Човекът-амфибия Яне Петков. Веднага след това предстои рубриката ни „Петрич в историята на България“, в която ще говорим за така известната битка при село Ключ, в хода на която са пленени 15 000 от българските войници на цар Самуил, които по заповед на император Василий ІІ са ослепени. Наш гост ще бъде заместник-кметът на Община Петрич Илияна Попова. Темата за епохата на Самуил продължаваме и във втората част, като по нея ще чуем директорът на Исторически музей – Петрич Сотир Иванов.  \r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2018.07.30", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/07/30/2551229/pazardzhik-vremenno-e-preustanoveno-dvizhenieto-na-troleybusite-po-linii-1-1e-i-5-kakto-i-na-avtobusi-13-poradi-paten-intsident.html", "text": "Временно е преустановено движението на тролейбусите по линии №1, 1Е и №5, както и на автобуси №13 в Пазарджик поради пътен инцидент. Това съобщи за  Радио „Фокус“ – Пазарджик  Снежана Гумнерова от Транспортното дружество в областния град. Причината е пътнотранспортно произшествие, възникнало на кръстовището между бул. „Георги Бенковски“ и ул. “Петър Бонев“ в града. По непотвърдена информация ударена е жена. На мястото са изпратени екип на Пътна полиция и криминалисти, а кръстовището е отцепено и временно движението по въпросните отсечки на колите на обществения транспорт – преустановено. \r\nАлбена ЖИЛЕКОВА", "date": "2018.07.30", "title": "Пазарджик: Временно е преустановено движението на тролейбусите по линии №1, 1Е и №5, както и на автобуси №13 поради пътен инцидент"}
{"url": "http://www.focus-news.net/news/2018/07/30/2551233/pazardzhik-vazrastna-zhena-e-postradala-pri-katastrofa-na-krastovishteto-mezhdu-bul-georgi-benkovski-i-ul-petar-bonev.html", "text": "Възрастна жена е пострадала при катастрофа на кръстовището между бул. „Георги Бенковски“ и ул. „Петър Бонев“ в Пазарджик, съобщи за  Радио „Фокус“ – Пазарджик  Мирослав Стоянов, говорител на ОД МВР-Пазарджик. Пострадалата жена е около 80-годишна, с установена самоличност, като вече е откарана от екип на Спешна помощ в Областната болница в града. Към момента се извършва оглед на мястото на пътния инцидент от екип на „Пътна полиция“, за да се изяснят причините за него. \r\nАлбена ЖИЛЕКОВА", "date": "2018.07.30", "title": "Пазарджик: Възрастна жена е пострадала при катастрофа на кръстовището между бул. „Георги Бенковски“ и ул. „Петър Бонев“"}
{"url": "http://www.focus-news.net/news/2018/07/30/2551230/gd-granichna-politsiya-intenziven-e-trafikat-po-granitsite-s-rumaniya-sarbiya-gartsiya-i-turtsiya.html", "text": "На българо-сръбската граница на ГКПП \"Калотина\" трафикът е интензивен на вход и на изход за леки автомобили. Това съобщиха от пресцентъра на  ГД \"Гранична полиция\" . На българо-гръцката граница трафикът е интензивен на вход и изход за леки и товарни автомобили на ГКПП \"Кулата\", на ГКПП \"Маказа\" трафикът е интензивен на вход за леки автомобили. На българо-турската граница на ГКПП \"Капитан Андреево\" трафикът е интензивен на изход за товарни автомобили. На българо-румънската граница трафикът е интензивен на изход за товарни автомобили на ГКПП \"Дунав мост - Русе\" и ГКПП \"Дунав мост - Видин\". \r\nНа българо-македонската граница трафикът е нормален на всички гранични контролно-пропускателни пунктове. \r\nПо информация на дружеството “Дунав мост Видин – Калафат” АД, от 25 юли до 25 август 2018 г. ще бъде извършван ремонт на участък от пътя преди ГКПП \"Видин\". За този период временно движението ще се осъществява двупосочно в едно платно.", "date": "2018.07.30", "title": "ГД \"Гранична полиция\": Интензивен е трафикът по границите с Румъния, Сърбия, Гърция и Турция"}
{"url": "http://www.focus-news.net/news/2018/07/30/2551236/plovdiv-18-godishen-mladezh-e-s-opasnost-za-zhivota-sled-katastrofa-na-patya-bolyartsi-asenovgrad.html", "text": "18-годишен младеж е с опасност за живота след катастрофа на пътя Болярци - Асеновград. Това съобщиха от  ОДМВР - Пловдив . Катастрофата е станала в събота на пътя между Болярци и Асеновград. Сигналът е подаден на тел. 112 към 5.00 часа. По първоначални данни произшествието настъпило между лек автомобил „Ауди“, товарен автомобил „ДАФ“ и лек автомобил „Опел“. Първата кола управлявал 18-годишен неправоспособен жител на село Конуш, който е настанен в болница с опасност за живота. Взета му е кръвна проба за алкохол. Шофьорите на камиона – 56-годишен асеновградчанин, и на другата кола – 45-годишен димитровградчанин, са тествани с дрегер, резултатите са отрицателни. Причините и обстоятелствата около пътния инцидент се разследват от служители на РУ – Асеновград. Образувано е досъдебно производство.", "date": "2018.07.30", "title": "Пловдив: 18-годишен младеж е с опасност за живота след катастрофа на пътя Болярци - Асеновград"}
{"url": "http://www.focus-news.net/news/2018/07/30/2551237/lovech-vremenno-e-ogranicheno-dvizhenieto-po-pat-358-glozhene-ribaritsa-poradi-navodneni-uchastatsi-svlecheni-zemni-masi-i-padnali-darveta.html", "text": "Временно е ограничено движението по път III-358 Гложене - Рибарица поради наводнени участъци, свлечени земни маси и паднали дървета. Това съобщиха от пресцентъра на  Агенция „Пътна инфраструктура“ .", "date": "2018.07.30", "title": "Ловеч: Временно е ограничено движението по път III-358 Гложене - Рибарица поради наводнени участъци, свлечени земни маси и паднали дървета"}
{"url": "http://www.focus-news.net/news/2018/07/30/2551235/ministar-boil-banov-shte-aktivizirame-maksimalno-barzo-protsedurata-po-davane-predvaritelen-statut-na-kulturna-tsennost-za-tsarskite-konyushni.html", "text": "Ще активизираме максимално бързо процедурата по даване предварителен статут на културна ценност за „Царските конюшни“. Това каза министърът на културата Боил Банов по време на пресконференция по повод казуса с бившите Царски конюшни в столицата, предаде репортер на  Агенция „Фокус“ . „Направили сме анализи с нашите експерти в Министерството. Имахме и оперативна среща при министър-председателя Бойко Борисов\", обясни министърът и открои две важни задачи, които предстоят - едната е да се разследва дали става дума за инцидент, или нещо друго, а другата е дали сградата е собственост на МВР“. „Първо, на това оперативно заседание стана ясно, че \"Царските конюшни\" и към момента се пазят по начин, по който се пази цялото културно наследство, през устройствения план от 2015 година с изисквания: никакво надстрояване, никакво разрушаване, никаква промяна на автентичния вид“, каза още той. „Второ – с оглед на това, че по нашия закон дали някой ще запали къща умишлено, или не, ако тя е свързана с културното наследство се възстановява така, както е била. Ще активизираме максимално бързо процедурата по даване статут предварителен на културна ценност. Дали нещо е горяло напълно или частично, закона си е един и същ. Можем да му дадем статут и да го възстановим напълно – това и правим. Министърът на вътрешните работи пое ангажимент да възстанови сградата по начин, по който съществува от години“, заяви още министър Банов. \r\nЦветелин ДИМИТРОВ", "date": "2018.07.30", "title": "Министър Боил Банов: Ще активизираме максимално бързо процедурата по даване предварителен статут на културна ценност за „Царските конюшни“"}
{"url": "http://www.focus-news.net/news/2018/07/30/2551234/rumen-hristov-sds-zasega-nyama-da-pravim-koalitsiya-s-politicheski-formatsii-starite-chlenove-na-sds-sa-dobre-doshli-da-se-varnat-kato-individualni-lichnosti.html", "text": "Засега няма да правим коалиция с политически формации, старите членове на СДС са добре дошли да се върнат като индивидуални личности. Това каза председателят на СДС Румен Христов по време на пресконференция след националния съвет на партията, предаде репортер на  Агенция „Фокус“ .  \r\n„Продължаваме да работим за консолидирането на СДС. За мен е важно да работя с всички седесари. Няма значение кой как е гласувал на изборите за председател, търся единение“, обясни Христов. \r\nНа въпрос говори ли се за коалиции, Христов коментира: „Спирам вече да говоря за коалиции, защото най-важното за нас е да стегнем редиците на СДС. Имаме много работа в тази посока. Разбра се, ще излъчим една група за консултации на есен и ще започнем преговори“, обясни той. \r\nНа въпрос дали смята да върне стари лица в СДС, Христов отговори: „СДС не е гонил никого през годините. Всеки бивш седесар е добре дошъл, стига да реши, че пътят за развитие пред него е в СДС. Не сме решили до този момент да правим коалиция с политически формации. Нека да спрем със спекулациите - не сме водили разговори на ниво ръководство с някакво обединение в дясно. Имаме няколко души, които се завръщат на регионално ниво.“ \r\nТой посочи, че фокусът на СДС е следващите местни избори. \"Защото наистина там, където имаме общински съветници и кметове, получаваме по-добри резултати на другите избори. Ще гоним двойно по-добър резултат на следващите избори.\" \r\nНа въпрос какви резултати очаква за СДС при едно евентуално явяване на предсрочни избори, Христов отговори: „Добри. Лично на мен не ми се привиждат толкова скоро предсрочни избори, както на някои други им се иска. Мисля, че въпреки конфликтите, които се получават в малката и голямата коалиция, нещата ще бъдат туширани. И следващите избори, които ще се проведат, ще бъдат тези за европарламент. Да, имаме конструктивни критики към управляващите, но не мисля, че в близките месеци ще има предсрочни избори.\" \r\nРумен Христов уточни, че по време на днешния национален съвет на СДС е имало няколко точки, свързани със структурирането на партията главно за избор на представители на отделните органи, за да може партията да заработи пълноценно. „Бяха избрани Илия Лазаров за главен секретар на СДС, за помощник главен секретар избрахме Георги Пилев, за началник на изборния щаб – Георги Ненков, и за председател на контролния съвет – адв. Василев. Обсъдихме и актуалната политическа обстановка и това, което предстои пред СДС“, обясни той. \r\nЦветилена СИМЕОНОВА", "date": "2018.07.30", "title": "Румен Христов, СДС: Засега няма да правим коалиция с политически формации, старите членове на СДС са добре дошли да се върнат като индивидуални личности"}
{"url": "http://www.focus-news.net/news/2018/07/30/2551239/miroslav-yanchev-kmet-na-zlatograd-parkiraneto-e-problem-ne-samo-v-golemite-no-i-v-malkite-gradove-na-balgariya.html", "text": "Паркирането е проблем не само в големите, но и малките градове на България. Това каза за  Радио „Фокус“ – Смолян  кметът на Златоград Мирослав Янчев. По думите му това е и причината от 10 години Общината да има стратегия и да прави проекти за изграждане на нови паркинги. „Вече изградихме такива и имаме над 150 нови паркоместа. Работим и за това да има място за паркиране и в междублоковите пространства. Сега проектираме паркинг върху речното корито, който е за около 70 - 80 паркоместа. Това е важно, защото е факт, че всяка година се увеличават автомобилите в нашите градове. Във всяко едно семейство има поне по два автомобила“, добави Янчев. \r\nКметът на Златоград уточни, че повече паркоместа са нужни в общината и заради туризма, който трябва да обслужват. Летният период в Златоград е силен по отношение на посещението на туристи. Янчев изрази радостта се, че всяка година Златоград се доказва като туристическа дестинация. „Хубавото е, че туристите, които вече веднъж са посетили Златоград, се връщат за втори и трети път. Съчетанието на културен, исторически, селски и морския туризъм на Егейско море е достатъчно мотивиращо за туристите да посетят Златоград“, каза още Мирослав Янчев. \r\nНели ГЕРГЬОВСКА", "date": "2018.07.30", "title": "Мирослав Янчев, кмет на Златоград: Паркирането е проблем не само в големите, но и в малките градове на България"}
{"url": "http://www.focus-news.net/news/2018/07/30/2551241/prokuror-emiliya-rusinova-532-litsa-sa-zadarzhani-v-stolitsata-v-perioda-13-23-yuli-pri-spetsializirana-politseyska-operatsiya-po-liniya-narkotitsi.html", "text": "Специализирана полицейска операция е проведена в периода 13-23 юли от СДВР под ръководството на Софийска градска и Софийска районна прокуратура по линия наркотици. Задържани са 532 лица, проверени са  14 301 лица и 5679 различни по вид МПС. Това каза по време на брифинг градският прокурор на София Емилия Русинова, предаде репортер на  Агенция „Фокус“ . \r\nЗадържани са 6 лица, които са управлявали леки автомобили след употреба на наркотични вещества. Профилирани са общо 2100 лица, от които по-голяма част са с повече от едно незавършени наказателни производства. Извършени са проверки в 293 питейни заведения на територията на София и са проведени 230 постови наблюдения над училища, паркове, обособени игрални площадки. Образувани са 17 досъдебни производства и 124 бързи производства, съобщи прокурор Русинова. \r\nТя обясни, че при тази операция са задържани около 4589 грама марихуана, амфетамин с общо тегло 65,9 грама, хероин с тегло 14,2 грама, хашиш с тегло 35 грама, кокаин с тегло 7,1 грама и шест насаждения марихуана, 0,4 MDMA, 21 бр. ривотрил, 53,2 грама синтетични канабиноиди, екстази общо около 1009,51 грама.  \r\nПо думите ѝ има и иззети наркотични вещества, които са предадени на изследвания и към момента не е установено тяхното количество.  \r\n„Доколкото ми е известно са проверявани са и таксиметрови шофьори. Може да се каже, че операцията беше по-мащабна – резултатите показват това. Разбира се, работата по линия наркотици не приключва с тази операция\", каза още прокурор Русинова.", "date": "2018.07.30", "title": "Прокурор Емилия Русинова: 532 лица са задържани в столицата в периода 13-23 юли при специализирана полицейска операция по линия наркотици"}
{"url": "http://www.focus-news.net/news/2018/07/30/2551243/nimh-prez-avgust-otnovo-shte-bade-dazhdovno-srednite-temperaturi-shte-sa-normalni-za-sezona.html", "text": "През август отново ще бъде дъждовно, средните температури ще са нормални за сезона. Такава е прогнозата за времето за месец август, съобщиха за  Агенция „Фокус”  от Националния институт по метеорология и хидрология (НИМХ). Средната месечна температура през август за равнините е между 21° и 24°, за високите полета – между 18° и 20°, а за планините – между 13° и 17°. Тази година се очаква средните температури да бъдат около нормата. Най-ниските температури през месеца ще бъдат между 9° и 14°, а най-високите – между 32° и 37°. \r\nМесечната сума на валежите през август за равнините и високите полета е между 30 и 50 л/кв.м, за Черноморието – между 20 и 35 л/кв.м, а за планинските райони – от 50 до 80 л/кв.м. Тази година се очаква валежите да са над нормата. \r\nВ началото на август преваляванията и гръмотевичните бури ще намалеят в сравнение с тези от последната седмица на юли, и през повечето дни от първото десетдневие ще са на малко места, главно в западната половина от страната. Ще има повече слънчеви часове. С малки колебания, в повечето райони температурите ще бъдат близки до обичайните за периода. \r\nПрез второто десетдневие има тенденция за относително стабилизиране на времето и по-високи температури. Вероятност за превалявания има в началото, около 14-и и към края на десетдневието. \r\nПрез третото десетдневие отново ще се увеличи неустойчивостта и вероятността за превалявания на повече места. Температурите постепенно ще се понижават.", "date": "2018.07.30", "title": "НИМХ: През август отново ще бъде дъждовно, средните температури ще са нормални за сезона"}
{"url": "http://www.focus-news.net/news/2018/07/30/2551242/gabrovo-shofyorite-da-se-dvizhat-s-povisheno-vnimanie-i-saobrazena-skorost-po-pat--6072-gorna-rositsa-kravenik-poradi-padnali-kloni-i-nanosi.html", "text": "Шофьорите да се движат с повишено внимание и съобразена скорост по път III-6072 Горна Росица - Кръвеник поради паднали клони и наноси по пътното платно, вследствие на обилните дъждове. Това съобщиха от пресцентъра на  Агенция „Пътна инфраструктура“ .", "date": "2018.07.30", "title": "Габрово: Шофьорите да се движат с повишено внимание и съобразена скорост по път III-6072 Горна Росица - Кръвеник поради паднали клони и наноси"}
{"url": "http://www.focus-news.net/news/2018/07/30/2551238/sitel-makedoniya-initsiativata-za-nasrochvane-na-referenduma-e-podpisana-ot-sdms-dsi-i-besa-chaka-se-reshenieto-na-vmro-dpmne.html", "text": "Инициативата за насрочване на референдума за името е подписана от депутати на Социалдемократическия съюз (СДМС),  на „Демократичен съюз за интеграция“ (ДСИ) и от БЕСА, предава скопският телевизионен канал  „Сител“ , като допълва, че се очаква решението на фракцията на опозиционната ВМРО-ДМПНЕ.  \r\nСлед края на координационната среща на партията на Християн Мицковски се очаква ВМРО-ДПМНЕ да обяви официално позицията си за референдума и въпроса, на който гражданите ще отговарят на него.  \r\nЧасове преди парламентарното заседание, насрочено за следобедните часове на деня, министър-председателят на Македония Зоран Заев настоя опозицията в страната да се включи в кампанията за провеждането на референдума за името и да призове гражданите да гласуват на него.  Тереза Герова", "date": "2018.07.30", "title": "„Сител“ (Македония): Инициативата за насрочване на референдума е подписана от СДМС, ДСИ и БЕСА, чака се решението на ВМРО-ДПМНЕ"}
{"url": "http://www.focus-news.net/news/2018/07/30/2551245/stara-zagora-arestant-e-izbyagal-ot-rayonnoto-upravlenie-v-galabovo-chasove-po-kasno-e-otkrit-i-zadarzhan.html", "text": "Арестант е избягал от районното управление в Гълъбово, часове по-късно е открит и задържан, съобщиха от пресцентъра на  МВР . Тази сутрин, от сградата на районното управление в Гълъбово е избягал 38-годишен мъж, спрямо когото е била взета 24-часова мярка за задържане по чл. 325 за хулигански действия. Предприети са действия за издирването му и часове по-късно той е открит и задържан в село в Старозагорска област. Образувано е досъдебно производство, процесуално-следствените действия се провеждат под ръководството на прокуратурата.", "date": "2018.07.30", "title": "Стара Загора: Арестант е избягал от районното управление в Гълъбово, часове по-късно е открит и задържан"}
{"url": "http://www.focus-news.net/news/2018/07/30/2551246/d-r-todor-chobanov-zam-kmet-na-sofiya-pozharat-v-tsarskite-konyushni-edva-li-e-sluchaen-intsident.html", "text": "Пожарът в „Царските конюшни“ едва ли е случаен инцидент. Това каза зам.-кметът на София д-р Тодор Чобанов по време на пресконференция по повод казуса с бившите \"Царски конюшни\" в столицата, предаде репортер на  Агенция „Фокус“ . „Опитът показва, че такива обекти имат този вид проблеми. Въпрос на колегите от МВР е да проучат и докажат характера на събитието. Всички имаме тревогата, че тук става дума за умишлено действие. Тази тревога се засилва от факта, че това е второ подобно събитие на този знаков обект. Държавата беше лишена вече веднъж от собствеността на сградите. Много по-силни щяха да бъдат институциите в общата им воля да съхранят старината, ако държавата си беше останала собственик на тези терени. Всички знаем, че прокуратурата вече повдигна обвинения на бившия областен управител за това, че е ощетил държавата с около 10 млн. лева и за безстопанственост. Надявам се прокуратурата да завърши с добър за обществото резултат, което ще позволи и разтрогване на тази сделка“, допълни той. „Междувременно при министър-председателя ние успяхме да постигнем една добра координация със всички институции, които имат акт за собственост на една част от комплекса в това число и МВР. Държа да подчертая, че изгорялата част е най-старата част от обекта и една от най-ценните. Общината не случайно през годините е работила системно за това да се защити този обект с активното участие на експерти на Министерство на културата с един устройствен план от 2015 година, който запазва старината без тя да е получила окончателно статут на културна ценност от национално значение. Политика на кмета и цялата администрация е старините да се пазят в оригиналния им вид. Това е ценност, която е важна за туризма, за идентичността на софиянци и паметта на българската държавност“, допълни той. „През 2017 г. вече отказахме едно намерение за многоетажно застрояване и ще продължим да отказваме подобни всякакви такива намерения. Тази зима предложихме с мотивирано предложение да бъде вписан със статут „Национална културна ценност“ този обект, защото това ще доведе обекта до най-висока степен на юридическа защита. Това е труден път. Първата стъпка е предварителното обявяване – то действа дисциплиниращо на потенциалните инвеститори. Междувременно ще дадем нашите готови предложения за промени в Закона за културното наследство“, заяви още Чобанов.", "date": "2018.07.30", "title": "Д-р Тодор Чобанов, зам.-кмет на София: Пожарът в „Царските конюшни“ едва ли е случаен инцидент"}
{"url": "http://www.focus-news.net/news/2018/07/30/2551244/kathimerini-nova-demokratsiya-opredeli-kato-reklamna-kampaniya-poseshtenieto-na-aleksis-tsipras-v-opustoshenite-ot-pozhara-rayoni.html", "text": "Опозиционната „Нова демокрация“ определи посещението на гръцкия премиер Алексис Ципрас в засегнатите от горските пожари край Атина района като „рекламна кампания“, насочена към отклоняване на общественото внимание от неуспехите на правителството при справяне с катастрофата, съобщава електронното издание на вестник  Kathimerini .  \r\nВ изявление на партията на Кириакос Мицотакис се казва, че „измина цяла седмица от националната трагедия, преди Ципрас да посети Мати като - крадец и в напълно защитена среда\". \r\n„Хората обаче вече не може да бъдат убедени с рекламни кампании. Те искат да разберат цялата истина как толкова много животи бяха изгубени без причина. Г-н Ципрас трябва да разбере, че [хората] трябва да бъдат държани отговорни за грешките и пропуските, направени на 23 юли\", се подчертава в разпространения текст.  \r\nРано сутринта в понеделник, Ципрас посети Мати, където разговаря с „граждани, инженери, войници, пожарникари и доброволци\". Пресслужбата му разпространи снимки. Медиите обаче не бяха предупредени за посещението на премиера.  \r\nВ неделя пожарните служители потвърдиха, че броят на жертвите, загинали в огнения ад, е достигнал до 91. Изчезналите са 25.   Тереза Герова", "date": "2018.07.30", "title": "Kathimerini: „Нова демокрация“ определи като „рекламна кампания“ посещението на Алексис Ципрас в опустошените от пожара райони"}
{"url": "http://www.focus-news.net/news/2018/07/30/2551232/zoran-zaev-opozitsiyata-da-se-vklyuchi-i-da-prizove-grazhdanite-da-glasuvat-na-referenduma.html", "text": "Министър-председателят на Македония Зоран Заев настоя опозицията в страната да се включи в кампанията за провеждането на референдума за името и да призове гражданите да гласуват на него, предава скопската електронна медия  „Плюс Инфо“ . \r\nОт кумановското село Черкези премиерът на Македония повтори, че определената дата за провеждане на референдума е 30 септември. Той сподели очакванията си, че депутатите от управляващото мнозинство ще подкрепят инициативата в парламента.  \r\n„Процедурите в парламента са започнали. Това, за което съм информиран е за консултация с парламентарната група на СДСМ, ДСИ и всички други депутатски групи от мнозинството, голям е броят на онези народни представители, които със своя подпис стоят зад започване на инициативата за свикване на референдум“, заяви лидерът на кабинета в Скопие в отговор на журналистически въпрос. \r\nТой призова опозицията да се присъедини и да призове гражданите да отидат на референдума. „Знам, че въпросът е този, който обявихме... Ззнам, че референдумът ще бъде консултативен и още веднъж просто използвам възможността да призова опозицията наистина да се включи и да призове гражданите да гласуват“, заяви Заев, като отново подчерта, че става въпрос за историческо решение, което определя бъдещето на държавата. \r\nПремиерът на Македония подчерта, че всички заинтересовани страни в обществото са длъжни да създадат условия за това гражданите да бъдар достатъчно мотивирани, за да излязат и да гласуват. „Убеден съм, че сме на прав път и знам, че референдумът ще бъде успешен“, подчертава премиерът.  Тереза Герова", "date": "2018.07.30", "title": "Зоран Заев: Опозицията да се включи и да призове гражданите да гласуват на референдума"}
{"url": "http://www.focus-news.net/news/2018/07/30/2551247/burgas-zhena-e-postradala-pri-katastrofa-na-vhoda-na-grada-ot-avtomagistrala-trakiya.html", "text": "Жена е пострадала при катастрофа на входа на града от автомагистрала „Тракия“, съобщи за  Радио „Фокус“ – Бургас  Цветелина Рандева, говорител на ОДМВР – Бургас. Инцидентът е възникнал между два автомобила, единият от които е излязъл извън пътното платно. В резултат  на произшествието една жена е пострадала и е откарана в бургаска болница. Все още няма данни за състоянието на пострадалата, но към момента на качването й в линейката е била контактна. \r\nДвижението в района на катастрофата е затруднено. \r\nВеселина НИКОЛОВА", "date": "2018.07.30", "title": "Бургас: Жена е пострадала при катастрофа на входа на града от автомагистрала „Тракия“"}
{"url": "http://www.focus-news.net/news/2018/07/30/2551248/ministar-boil-banov-do-momenta-sme-otkrili-7-sobstvenika-na-tsarskite-konyushni.html", "text": "До момента сме открили 7 собственика на „Царските конюшни“. Това каза министърът на културата Боил Банов по време на пресконференция по повод казуса с бившите \"Царски конюшни\" в столицата, предаде репортер на  Агенция „Фокус“ .  „Ще обединим сили да търсим нередности в процедурата за продажбата на имота. Комуникацията между Министерството на културата и Столична Община никога не е спирала. Ние сме готови с фиш 1 от април месец – това е стъпка от даване на предварителен статут и включва пълно заснемане отвън, анализ на сградата, структурата и историческото и състояние. Тези имотни далавери там, които водят до поредица от съдебни дела, цялата тази хумористична история възпрепятства определени процедури“, допълни той. „Знакът, който ще дадем е, че няма никакво значение кой ще влезе в сградата, ще запали и т.н. Тя се възстановява в границите, в които е. За това сега ще демонстрираме силата на закона. Това го говоря, за да спрат по този инфантилен начин да рушат културното наследство на тази държава. Въпреки това, продължават някакви такива опити. Ние не можем на всеки обект да сложим кордон от полицаи. Обществото трябва да е дорасло до там, че да разбира значимостта на културните ценности. Наистина съм бесен. Наистина сега ще демонстрираме налагане на статут на нещо, което е изгоряло“, каза още министър Банов. „Изгорял е само дървения покрив. Доброто в тази ситуация е, че покривът ще бъде подновен, а сградата ще бъде укрепена във вид, в който да носи удоволствие за софиянци и поколенията“, допълни Банов.", "date": "2018.07.30", "title": "Министър Боил Банов: До момента сме открили 7 собственика на „Царските конюшни“"}
{"url": "http://www.focus-news.net/news/2018/07/30/2551240/inerkom-balgariya-obzhalva-reshenieto-na-komisiyata-za-zashtita-na-konkurentsiyata-za-spirane-na-sdelkata-za-chez.html", "text": "Днес, 30 юли 2018 г., в законоустановения срок, \"Инерком България\" депозира жалба във Върховния Административен Съд срещу решението на Комисията за защита на конкуренцията от 19 юли 2018 г, с което на компанията бе забранено да придобие българския бизнес на ЧЕЗ, съобщиха от  компанията.   \r\n„Запознахме се внимателно с документа и детайлно анализирахме мотивите за негативното решение на антимонополния орган. Очакваме бързо и справедливо решение от страна на ВАС“, каза Милена Стоева, председател на Съвета на директорите на \"Инерком България\".", "date": "2018.07.30", "title": "\"Инерком България\" обжалва решението на Комисията за защита на конкуренцията за спиране на сделката за ЧЕЗ"}
{"url": "http://www.focus-news.net/news/2018/07/30/2551250/pazardzhik-proliven-dazhd-vali-v-grada.html", "text": "Проливен дъжд вали в Пазарджик, предаде репортер на  Радио „Фокус“ – Пазарджик . Дъждът е придружен с гръмотевици. По улици и булеварди се образуват сериозни завирявания, които затрудняват трафика. Много от автомобилите и пешеходците изчакват докато спре дъждът, за продължат движението си. \r\nВаня НИКОЛОВА", "date": "2018.07.30", "title": "Пазарджик: Проливен дъжд вали в града"}
{"url": "http://www.focus-news.net/news/2018/07/30/2551251/dobrich-detska-gradina-radost-v-grada-e-s-obnovena-fasada.html", "text": "Изцяло ремонтирана е фасадата на детска градина „Радост“ в Добрич, съобщиха от пресцентъра на  Община град Добрич . Малчуганите, които посещават забавачницата ще се възпитават и обучават в по-добра среда. Средствата се осигуряват от общинския бюджет, а дейностите са изпълнени от Общинското предприятие „Комуналстрой“. В момента се ремонтира и интериорът на забавачницата. Измазват се занималните, коридорът и се извършва цялостно освежаване на вътрешните помещения. Ремонтите се извършват от екипа на детската градина на стопански принцип като материалите се осигуряват от Община Добрич. Детското заведение е построено през 1974 г. и предстои през 2019 г. да отбележи 45-годишнина от своето създаване. В него се възпитават 160 деца в 6 групи, за които се грижи екип от доказани специалисти. След приключване на ремонтните дейности забавачницата ще приема деца в сборна група. Официално възпитаниците на детска градина „Радост“ ще бъдат посрещнати в обновена и освежена сграда на 17 септември.", "date": "2018.07.30", "title": "Добрич: Детска градина „Радост“ в града е с обновена фасада"}
{"url": "http://www.focus-news.net/news/2018/07/30/2551252/sliven-mokri-sa-patnite-nastilki-v-grada.html", "text": "Мокри заради дъжда са улиците в Сливен. Трафикът е интензивен, съобщиха от  Областно пътно управление . Затворени за тежки автомобили над 10 т са проходите Твърдишки и Вратник. Котленският  проход е отворен за всички превозни средства.Опасност от падащи камъни има по пътя Сливен – Ичера – Градец. \r\nДвижението в участъка от с.Мокрен до кръстовище Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.07.30", "title": "Сливен: Мокри са пътните настилки в града"}
{"url": "http://www.focus-news.net/news/2018/07/30/2551254/sport-grigor-dimitrov-padna-s-tri-pozitsii-v-godishnata-ranglista.html", "text": "Григор Димитров запази шестата си позиция в световната ранглиста, но се срина с нови три места в годишната класация Race Тo London, която определя кои осем тенисисти ще играят на заключителната надпревара на АТП през ноември. \r\nВ годишната ранглиста най-добрият български тенисист е 18-ти. На върха остава Рафаел Надал, следван от Роджър Федерер и Александър Зверев.  \r\nИ тази седмица Григор Димитров ще почива. Следващият турнир в програмата му е „Мастърс 1000“ в Торонто, който започва на 6 август.", "date": "2018.07.30", "title": "Спорт: Григор Димитров падна с три позиции в годишната ранглиста"}
{"url": "http://www.focus-news.net/news/2018/07/30/2551255/liderat-na-bsp-korneliya-ninova-kam-ministar-valentin-radev-koy-promeni-plana-za-patno-dvizhenie-chasove-predi-sabora-na-buzludzha.html", "text": "Лидерът на БСП Корнелия Нинова изпрати писмо до министъра на вътрешните работи Валентин Радев, в което го пита - кой е променил план – разстановката за контрол на пътното движение по време на събора на Бузлуджа, часове преди неговото начало, съобщиха от пресцентъра на  БСП . Заради тази промяна, десетки хиляди хора са били оставени в продължение на 5 часа да чакат автобусите под проливен дъжд без никаква организация на движението. „Вие не изпълнихте сключения между нас договор и очакваме да ни посочите виновните за това лица и те да понесат отговорността си”, пише още Корнелия Нинова.  \r\nЕто и целият текст на писмото:    \r\nДО \r\nМИНИСТЪРА НА \r\nВЪТРЕШНИТЕ РАБОТИ \r\nГ-Н ВАЛЕНТИН РАДЕВ \r\nУважаеми господин Радев, \r\nНа 27, 28 и 29 юли 2018 г. на връх \"Бузлуджа\", местността  \"Историческа поляна\", се проведе традиционният митинг-събор, посветен на 127-та годишнина от началото на социалистическото движение в България. \r\nВ тази връзка с писмо №0130-9 от 28.05.2018 г. се обърнахме към Вас да предприемете необходимите мерки за безопастността, охраната и нормалното протичане на мероприятието. Писма изпратихме и на Началника на Областна дирекция на полицията град Габрово, Началника на Областна дирекция на полицията Стара Загора, Началника на районно полицейско управление Казанлък, Началниците на сектор \"Пътна полиция\" в Стара Загора и Габрово. \r\nВ резултат на разменената кореспонденция, подписахме договори с ОД на МВР Стара Загора и ОД на МВР Габрово \"срещу заплащане да се осъществи охраната на обществения ред и контрол на пътното движение по време на събора по отделен план-разстановка\". \r\nВ тази връзка Ви питам, кой промени план-разстановката, часове преди събора? \r\nС това решение десетки хиляди хора бяха оставени в продължение на 5 \r\n часа да чакат автобусите под проливен дъжд без никаква организация на движението. Вие не изпълнихте сключения между нас договор и очакваме да ни посочите виновните за това лица и те да понесат отговорността си. \r\n                                   \t КОРНЕЛИЯ НИНОВА \r\n                                    \t председател на  Националния съвет на  \r\n                                     \t Българската социалистическа партия \r\n                                    \t  председател на ПГ БСП ЗА БЪЛГАРИЯ", "date": "2018.07.30", "title": "Лидерът на БСП Корнелия Нинова към министър Валентин Радев: Кой промени плана за пътно движение, часове преди събора на Бузлуджа"}
{"url": "http://www.focus-news.net/news/2018/07/30/2551249/mkd-makedoniya-ot-vmro-dpmne-potvardiha-che-shte-uchastvat-v-zasedanieto-za-referenduma.html", "text": "ВМРО-ДПМНЕ ще участва в заседанието за насрочване на референдума за името, но депутатите на опозиционната партия ще изискат от парламентарното мнозинство да се откаже от позициите си по въпроса, съобщава електронното издание на скопското електронно издание  МКД . \r\nГенералният секретар на ВМРО-ДПМНЕ Игор Янушве обвини парламентарното мнозинство, че продължава – съгласно думите му, произвола и по най-важния за страната въпрос, референдума за договора за името. \r\n„Осъзнавайки, че сделката (с Гърция) е в ущърб на Македония, те се опитват да наложат многостранен въпрос, без да вземат предвид аргументите на опозицията. ВМРО-ДПМНЕ не приема да бъде алиби на властта и само декор. Въпросът трябва да бъде точен и недвусмислен, така че гражданите да могат да отговорят „за“ или „против\", подчерта Янушев. \r\nВ случай на евентуален бойкот на референдума, обществеността ще бъде своевременно информирана, допълни генералният секретар на опозиционната партия. „СДМС иска да подпише споразумение за капитулация. Искаме парламентарното мнозинство да се откаже от такова поведение. Заев и СДСМ носят отговорност за антидържавното споразумение\", заяви Янушев.  Тереза Герова", "date": "2018.07.30", "title": "МКД (Македония): От ВМРО-ДПМНЕ потвърдиха, че ще участват в заседанието за референдума"}
{"url": "http://www.focus-news.net/news/2018/07/30/2551261/yambol-patuvashto-lyatno-kino-i-detska-biblioteka-idvat-v-grada-na-31-yuli.html", "text": "Пътуващото лятно кино с БНТ 1 пристига в Ямбол утре - 31 юли, с прожекция на един от най-новите български игрални филми – „Врагове“ на сценариста и режисьор Светослав Овчаров. Началото на прожекцията е от 21:00 часа на площад „Освобождение“ (Безистен-Юг). По традиция, кампанията е съпътствана от инициативата Пътуващата детска библиотека на БНТ. Емблематичният гигантски стол на четенето ще бъде разположен от 18.30 часа в близост до киносалона на открито, като децата могат да разменят свои книжки с избрани от тях заглавия от пътуващата библиотека. Това съобщиха от пресцентъра на  Община Ямбол . \r\nБезплатната прожекция ще бъде предхождана от представяне на две късометражни продукции: „За какво служи хлябът“, за участието в който актрисата Мартина Вачкова получава приза за най-добра женска роля на фестивала в Москва (2016 г.) и филмът „Самотникът“ на режисьора Томаш Конецки. \r\nОсновната лента - „Врагове“ е създадена по действителен случай от 1913 г. и е посветена на 105-тата годишнина от Балканската война. Оператор е един от най-добрите майстори на кинообрази в България - Рали Ралчев, а в ролите са: Асен Блатечки, Иван Бърнев, Валентин Ганев, Христо Ушев, Стефан Мавродиев, Леарт Докле, Димитър Овчаров и други. \r\nФилмът прави международната си премиера на елитния филмов фестивал в Кайро. Следват представяния в официалните селекции на други големи кинофоруми в Япония, Полша и България. Черно-бялата лента на Светослав Овчаров, чийто ко-продуцент е БНТ, е носител на редица отличия: „Златна роза“ (2017 г.) - специалната награда на община Варна; „Сребриста чайка“ (2017 г.) – голямата награда на София филм фест на брега – Бургас; голямата награда за игрално кино на Международния филмов фестивал на червенокръстките и здравни филми във Варна (2017 г.); „Златна сабя“ – голямата награда на 8-ия международен филмов фестивал на исторически и военни филми във Варшава, Полша (2017 г.).  \r\nПрожекцията се реализира със съдействието на Община Ямбол. \r\nПри неблагоприятни метеорологични условия филмът ще бъде представен в Културно-информационен център „Безистен“. Входът е свободен.", "date": "2018.07.30", "title": "Ямбол: Пътуващо лятно кино и детска библиотека идват в града на 31 юли"}
{"url": "http://www.focus-news.net/news/2018/07/30/2551257/prokuror-emiliya-rusinova-sgp-za-strelbata-v-podleza-na-bul-balgariya-imalo-e-zasechka-na-pistoleta-sled-tova-e-proizveden-izstrelat-sreshtu-50-godishniya-mazh.html", "text": "Имало е засечка на пистолета, след това е произведен изстрелът срещу 50-годишния мъж. Това каза по време на брифинг Емилия Русинова - административен ръководители на СГП, предаде репортер на  Агенция „Фокус“  във връзка с 59-годишния мъж, обвинен в опит за убийство, след като на 24 юли 2018 г. простреля 50-годишен пред магазин в подлеза на бул. „България” и „Гоце Делчев” в София. „След словесни пререкания между собственик на помещения с лице, собственик на куче, се е стигнало до удари и произвеждане на изстрел. Лицето, което е произвело изстрела е привлечено в качеството на обвиняем. Определена му е най-тежката мярка за неотклонение – „задържане под стража““, коментира Русинова. Тя уточни, че са извършени голям обем от процесуално-следствени действия, като има назначени експертизи, по които все още не са изготвени заключенията. „Разпитани са свидетели. Имаме очевидец, който е бил на място при размяна на репликите и ударите, чул е и изстрела. Събраните доказателства са затова, че първоначално е имало засечка на пистолета и след това е произведен изстрелът, с който са причинени нараняванията на пострадалото лице“, допълни тя.", "date": "2018.07.30", "title": "Прокурор Емилия Русинова, СГП за стрелбата в подлеза на бул. „България“: Имало е засечка на пистолета, след това е произведен изстрелът срещу 50-годишния мъж"}
{"url": "http://www.focus-news.net/news/2018/07/30/2551259/gl-inspektor-iliyan-nikolov-po-malko-patni-proizshestviya-i-poveche-zaloveni-narushiteli-na-patya-sa-rezultat-ot-merkite-za-povishavane-bezopasnostta-na-dvizhenieto-v-sliven.html", "text": "По-малко пътни произшествия и повече заловени нарушители на пътя са резултат от мерките за повишаване безопасността на движението, предприети от сектор „Пътна полиция”-Сливен. Това съобщи пред  Радио „Фокус“ – Сливен  началникът на сектора главен инспектор Илиян Николов. Той посочи, че се наблюдава сериозен спад при регистрираните катастрофи за месец юли спрямо тези за същия месец на 2017 година – 66 за 2018 година, при 98  през 2017. Тежките ПТП са с 14 по-малко. За юли 2018 те са 7, докато за 2017 те са били 24 с 3 убити и 25 ранени. Този месец има един загинал и 8 ранени. Този спад, според гл.инспектор Николов, се дължи на ефективната работа на пътния контрол, мобилните камери за видеонаблюдение и съвместната работа с охранителна и териториална полиция на районите управления.  От началото на юли установените нарушения са 3526, са същия период на 2017 те са били с 1241 по-малко. Двойно увеличение се наблюдава и при издадените електронни фишове за нарушаване на скоростта. През този месец те са 1824, а през  юли 2017 те са били 963.", "date": "2018.07.30", "title": "Гл. инспектор Илиян Николов: По-малко пътни произшествия и повече заловени нарушители на пътя са резултат от мерките за повишаване безопасността на движението в Сливен"}
{"url": "http://www.focus-news.net/news/2018/07/30/2551263/varna-ekipi-na-pozharnata-rabotyat-po-signali-svarzani-s-neobhodimost-ot-otvodnyavane-po-ulitsite-ana-feliksova-i-dunavski-lebed.html", "text": "Екипи на пожарната във Варна работят по сигнали, свързани с необходимост от отводняване по улиците „Ана Феликсова“ и „Дунавски лебед“ след валежите в града по-рано днес. Това съобщиха за  Радио „Фокус“ – Варна  от пресцентъра на Областната дирекция на МВР – Варна. Постъпилите сигнали са няколко, като една част от тях не могат да бъдат отработени поради това, че нивото на водата е ниско и нямам как помпите на пожарната да се включат в отводняването, уточниха от полицията. Основно проблемите след поредните валежи са в района на кв. „Възраждане“ и при ул. „Дунавски лебед“. „На този етап няма постъпили сигнали, които да са свързани с по-сериозни ситуации или обстановка, която да е усложнена“, допълниха от полицията. \r\nМарияна ВАЛЕНТИНОВА", "date": "2018.07.30", "title": "Варна: Екипи на пожарната работят по сигнали, свързани с необходимост от отводняване по улиците „Ана Феликсова“ и „Дунавски лебед“"}
{"url": "http://www.focus-news.net/news/2018/07/30/2551253/prokuror-emiliya-rusinova-nepalnoletniyat-naragal-svoy-vrastnik-v-nadezhda-se-e-varnal-na-mestoprestaplenieto-da-si-vzeme-ochilata.html", "text": "Непълнолетният, наръгал свой връстник в „Надежда“, се е върнал на местопрестъплението да си вземе очилата. Това каза по време на брифинг Емилия Русинова - административен ръководители на СГП относно досъдебното производство срещу 15-годишно момче, което наръга с нож свой връстник, предаде репортер на  Агенция „Фокус“ . \r\n„Вчера СГС определи най-тежката мярка за неотклонение „задържане под стража“ по отношение на обвиняеми извършител на деянието. Такава мярка за неотклонение по отношение на непълнолетно лице се взима в изключителни случаи. В конкретния случай е преценено, че са на лице тези изключително случаи, тъй като от една страна самото деяние, а именно опита за убийство и убийството винаги са деяния със завишена степен на обществена опасност. Събраните по делото доказателства говорят и за завишена опасност на непълнолетно лице, извършител на деянието“, обясни Русинова. Тя уточни, че деянието е извършено с дълъг около 30 см ловджийски нож, острието е 18-сантиметрово. „Обвиняемият е потърсил оръжието специално в дома си, взел го на 27. 07. 2018 г. с ясното съзнание къде отива и какво цели да извърши. Затова и квалификацията на деянието е предумишлено. Между пострадалото момче и обвиняемия е имало конфликт, предхождащ случилото се, но с давност около 26-27 дена поне, защото е било в рамките на учебната година. На въпросния ден обвиняемият се обадил на пострадалия с искане за среща, за да си организират бой. Тази среща не се осъществява, тъй като се разминават. Впоследствие обвиняемият разбира къде се намира пострадалото лице, отива на адреса, там живее друг техен съученик и неговия брат. Посредством братя са извикания пострадалото лице и техния съученик и се е разиграла случката, която е тежко криминално престъпление“, разказа Емилия Русинова. Тя уточни, че първоначално е имало заплахи от страна на обвиняемия, а пострадалият и другите двама свидетелите са се опитвали да го успокоят. „Да му обяснят, че не е в състояние да извърши това, но обвиняемият се е нахвърлил, намушкал е пострадалият в коремната кухина, установено е, че има и други наранявания на ръката и в областта на шията, което конкретно говори за целения резултат – умишлено умъртвяване. Интересното в случая е, че няма никаква критичност от страна на непълнолетния обвиняем, тъй като след като си е тръгнал от местопроизшествието с окървавения нож е срещнал други техни познати, показал е как е нанесъл удара. На всичко отгоре се е върнал на мястото на местопрестъплението, за да си вземе очилата, които е забравил. Имало е събрали се хора, той не се е поинтересувал за състоянието на своя съученик. Демонстративно е напуснал местопроизшествието“, допълни тя. Русинова поясни, че първоначално поводът е бил качени в интернет, снимки, клип, които обвиняемият е приел за осмиващ. „Но е имало доста дълъг период от качването на снимките и последните комуникации между пострадалия и обвиняемия“, коментира тя.  \r\nРусинова поясни, че в момента няма как да бъде проведен разпит на пострадалия. „В момента, в който е в състояние и ни се позволи ще извършим необходимите процесуално-следствения действия“, заяви тя.", "date": "2018.07.30", "title": "Прокурор Емилия Русинова: Непълнолетният, наръгал свой връстник в „Надежда“, се е върнал на местопрестъплението да си вземе очилата"}
{"url": "http://www.focus-news.net/news/2018/07/30/2551258/prokuror-emiliya-rusinova-spored-parvonachalnata-ekspertiza-otkritiyat-v-shahta-na-narodnoto-sabranie-ohranitel-e-pochinal-pri-padane-ot-visoko-nyama-dokazatelstva-za-konkretno-vinovno-litse.html", "text": "Според първоначалната експертиза откритият в шахта на Народното събрание охранител е починал при падане от високо, няма доказателства за конкретно виновно лице. Това каза по време на брифинг градският прокурор на София прокурор Емилия Русинова, предаде репортер на  Агенция „Фокус“ . Прокурор Русинова обясни, че по случая със смъртта на служител на охранителна фирма на строителен обект в сградата на Народното събрание  на пл. „Княз Александър Батенберг“ е образувано досъдебното производство за престъпление по чл. 123 от НК  - за причинена смърт поради незнание или немарливо изпълнение на занятие. \r\nТя обясни, че охранителната фирма, в която е работил, починалият, е била наета от фирмата-изпълнител на строежа, за да пази инструментите, като охраната е била извършвана през тъмната част на денонощието. \r\n„Установени са собствениците на охранителната фирма, установен е техническият ръководител, иззети са видео камери,  назначени са експертизи, извършени са първоначален и повторен оглед на мястото“, обясни Емилия Русинова. \r\nПо думите ѝ при втория оглед са намерени знаци, които показват, че има отворена дупка. „В хода на разследването е установено, че починалото лице вероятно около тази строителна площадка се е намирало в тъмната част на денонощието – там е намерена чаша с кафе, а долу до самото тяло е намерена бъркалката от кафето. Същата вечер, когато лицето е било на смяна, служители на НСО, които също са били на смяна, са забелязали лицето да отива към кафе машината, след което повече движение на лицето не е забелязано“, обясни прокурорът.  \r\nРусинова заяви, че първоначалната съдебно-медицинска експертиза установява, че причината за смъртта е съчетана черепно-мозъчна и гръдна травма, която е характерна за падане от високо.  \r\nКъм настоящия момент доказателствата по делото сочат само и единствено престъпление по чл. 123 от НК. Към настоящия момент не сме събрали доказателства за конкретно виновно лице, поради което няма и привлечен в качеството на обвиняем. Цялостен анализ ще се извърши след изготвянето на всички експертизи по делото, каза още градският прокурор.", "date": "2018.07.30", "title": "Прокурор Емилия Русинова: Според първоначалната експертиза откритият в шахта на Народното събрание охранител е починал при падане от високо, няма доказателства за конкретно виновно лице"}
{"url": "http://www.focus-news.net/news/2018/07/30/2551262/prokuror-emiliya-rusinova-prokuraturata-pravi-dopalnitelna-proverka-za-da-ustanovi-dali-dlazhnostnite-litsa-sa-si-svarshili-nemarlivo-rabotata-s-neprovereniya-polet-ot-13-yuli.html", "text": "Прокуратурата прави допълнителна проверка, за да установи дали длъжностните лица са си свършили немарливо работата с непроверения полет от 13 юли. Това каза по време на брифинг градският прокурор на София Емилия Русинова във връзка със самолета, който излетя от Летище „София“, без да бъдат проверени пътниците и вторият пилот, предаде репортер на  Агенция „Фокус“ . \r\nПрокурор Русинова уточни, че в момента, в който е установено, че такава проверка не е била направена, съответните служби са се опитали да върнат самолета, но той вече е бил на територията на Република Гърция. „Към настоящия момент Софийска градска прокуратура е постановила извършването на допълнителна проверка, която цели да установи не само действията на пътуващите в самолета, но и действията на длъжностните лица и това кои са били те. Целим да узнаем какви са били техните задължения и изпълнили ли са ги или не и защо – дали се касае за небрежност, дали се касае за много работа, както са се опитали някои от тях да кажат. И при установяване на достатъчно данни за едно такова виновно поведение от длъжностните лица, не само от пасажерите, ще бъде разпоредено образуването на досъдебно производство. Тъй като може да се окаже, че в този случай нещата са били съвсем елементарни и незастрашаващи никого, но в някой друг случай едно такова немарливо извършване на служебните задължения може да доведе до по-сериозни последствия“, обясни още тя.", "date": "2018.07.30", "title": "Прокурор Емилия Русинова: Прокуратурата прави допълнителна проверка, за да установи дали длъжностните лица са си свършили немарливо работата с непроверения полет от 13 юли"}
{"url": "http://www.focus-news.net/news/2018/07/30/2551267/makfaks-makedoniya-skandal-po-balkanski-kavga-mezhdu-sarbi-i-turichin-v-kushadasa-zavarshi-s-kokteyl-molotov.html", "text": "Скандал между турчин и група сръбска туристи, почиващи в популярния курорт Кушадасъ, завърши с коктел „Молотов“, предава македонската информационна агенция  „Макфакс“ , като се позовава на местни медии. \r\nСпорът бързо е ескалирал и е прераснал в бой. Уточнява се, че и двете страни в кавгата са били под въздействието на алкохол.  \r\nПерсоналът на хотела, на чиято територия се е развил екшънът, се е намесил. Но вместо ситуацията да се успокои, турчинът е напълнил две шишета с бензин и ги е хвърлил по автобуса, в който са пътували сръбските туристи. \r\nПолицията също е реагирала – турският гражданин  е бил арестуван. По данни на местни медии при инцидента няма пострадали, а на автобуса са нанесени минимални щети.  Тереза Герова", "date": "2018.07.30", "title": "„Макфакс“ (Македония): Скандал по балкански – кавга между сърби и туричин в Кушадасъ завърши с коктейл „Молотов“"}
{"url": "http://www.focus-news.net/news/2018/07/30/2551256/st-komisar-ivaylo-ivanov-sdvr-osmivashtite-klipove-sa-vid-zakachka-za-detsata-i-nie-kato-obshtestvo-tryabva-da-im-obyasnim-che-tova-e-tormoz-koyto-mozhe-da-ima-seriozni-posledstviya.html", "text": "Осмиващите клипове са вид закачка за децата и ние като общество трябва да им обясним, че това е тормоз, който може да има сериозни последствия. Това каза по време на брифинг директорът на СДВР - ст. комисар Ивайло Иванов, във връзка със случая на 16-годишното момче от ж.к. „Надежда“, което беше наръгано с нож от свой съученик, предаде репортер на  Агенция „Фокус“ . \r\nСт. Комисар Иванов уточни, че такъв вид тормоз не е бил насочен само срещу извършителя на престъплението. „По данни на свидетели, тези осмиващи клипове са били насочени и към други съученици от класа на двамата. Свидетелите казват, че децата така са си създавали един вид забавление, ученическа работа. Извършителят не единственият човек, срещу когото има такива клипове или в случая – колаж. Това не, че не е проблем, напротив. Но и да е имало проблем, това не е начинът за решаването му. Това трябва да бъде обяснено на всички деца, които използват такива закачки – това е ролята на родителите, това е ролята на учителите, това е ролята на всички нас като общество“, посочи той. \r\nДиректорът на СДВР уточни, че самите деца не могат да предвидят сериозността на ситуацията и последствията. „Защото те в самия ден, когато разпрата е станала, са се опитали да го успокоят, да кажат, че е шега. Не са целели по някакъв начин да го осмиват само него или да са искали да наранят самочувствието му. Те самите не са осъзнавали какво може да бъде въздействието върху него, когато са направили този клип“, обясни ст. комисар Иванов.", "date": "2018.07.30", "title": "Ст. комисар Ивайло Иванов, СДВР: Осмиващите клипове са вид закачка за децата и ние като общество трябва да им обясним, че това е тормоз, който може да има сериозни последствия"}
{"url": "http://www.focus-news.net/news/2018/07/30/2551260/ministar-boil-banov-mnogo-sa-pametnitsite-na-kulturata-s-neyasna-sobstvenost.html", "text": "Много са паметниците на културата с неясна собственост. Това каза министърът на културата Боил Банов по време на пресконференция, предаде репортер на  Агенция „Фокус“ . „Те са давани и препродавани през годините. Всички проблемни паметници на културата са с размита собственост. По закон, за да спазиш процедурата трябва да откриеш всички собственици. Това създава много трудности. Някои го правят нарочно – това е част от бизнес стратегията. Много от тези неща са дадени и на наематели“, допълни той. „Неуредени проблемни сгради има. Tе са със свалени статути от предишни години. Работим по тези случаи. Това са казуси, в които, когато държавата е казала преди 2,3,5 години „това няма необходимата стойност“ и когато направи обратен акт, тя трябва сериозно да обоснове промяната на решението си\", коментира той. \"Тези процеси и на мен ми се иска да са много бързи. Тази работа е сериозна и трябва да се свърши по начин, който е необратим за обществото и закона. Големият ни проблем е с тези обявени безкрайно много паметници по социализма. Огромна част от тях не трябва да са с такъв статут. Имаме 30 000 от общо около 40 000, които са само декларирани. Липсва им конструктивен анализ. Всеки месец работи на страшна пара института, за да изработваме статути на общо-устройствени планове на общини, на църкви, на манастири, за да дадем възможност през европейските пари и те да се реализират\", допълни министър Банов. \"В настоящия закон има някакви недомислия. Поставил съм задача по дни в най-кратки срокове какво е необходимо да стане, за да е работещ законът. Аз искам този закон да работи. Въвеждам мерки за подобряване на работата. Чакам избор на изпълнител, за да стартира прословутата дигитализация. Това трябва да стане тази седмица“, каза още министър Банов.  \r\nЦветелин ДИМИТРОВ", "date": "2018.07.30", "title": "Министър Боил Банов: Много са паметниците на културата с неясна собственост"}
{"url": "http://www.focus-news.net/news/2018/07/30/2551264/alsat-m-makedoniya-i-sled-koordinatsionnata-sreshta-vmro-dpmne-ne-priema-vaprosa-na-referenduma.html", "text": "След координационната среща ВМРО-ДПМНЕ обяви, че не приема въпроса за референдума, предложен от управляващото мнозинство, предава излъчващият на албански език скопски телевизионен канал  „Алсат-М“ . \r\nДепутатите на опозиционната партия все пак ще присъстват на заседанието в парламента, на което ще бъде гласувано решението за насрочване на референдума. Генералният секретар на Игор Янушев по-рано подчерта, че решението дали ВМРО-ДПМНЕ ще бойкотира референдума, ще бъде взето от партийните органи.  Тереза Герова", "date": "2018.07.30", "title": "„Алсат-М“ (Македония): И след координационната среща: ВМРО-ДПМНЕ не приема въпроса на референдума"}
{"url": "http://www.focus-news.net/news/2018/07/30/2551266/prokuror-emiliya-rusinova-obrazuvano-e-dosadebno-proizvodstvo-za-palezh-na-tsarskite-konyushni-vse-oshte-ne-mozhem-da-izklyuchim-nito-edna-versiya-za-nego.html", "text": "Образувано е досъдебно производство за палеж на „Царските конюшни“, все още не можем да изключим нито една версия за него. Това каза по време на брифинг градският прокурор на София Емилия Русинова, предаде репортер на  Агенция „Фокус“ . „В рамките само на няколко часа от избухването на пожара до настоящия момент не можем да очакваме, че са извършени огромен по обем процесуално-следствени действия, защото и самото място след палежа не е позволявало. Извършен е един оглед на местопроизшествието, като в този момент се извършва и втори. Не изключваме нито една причина за възникване на пожара. Не можем нито да потвърдим, нито да изключим, че става въпрос за умишлен палеж, тъй като доказателствата по досъдебното производство не ни позволяват да направим такъв извод“, обясни прокурор Русинова. \r\nТя припомни, че Софийска градска прокуратура внесе обвинителен акт срещу бившия областен управител на София Веселин Пенев за престъпление по чл. 219 и чл. 220, касаещ този имот. „Производството в досъдебната му фаза се разви за периода от септември 2016 г. до януари 2017 г., като обвинителният акт беше внесен на 24 януари 2017 г., но съдът го върна поради процесуални нарушения. Тези констатации на Софийския градски съд бяха потвърдени от Апелативния съд. Отново през юни 2017 г. Софийска градска прокуратура изпълни указанията на съда и внесе обвинителен акт, но той отново беше върнат и беше разпоредено да се гледа делото. Много интересно се разви след това самото производство – беше насочено разпоредително заседание, съобразно новите разпоредби на НПК. На това заседание съдът се произнесе не по всички точки, които законът задължава да се разпореди в едно такова разпоредително заседание. И беше насрочено второ разпоредително заседание, на което трябваше да се обсъдят само пропуснатите точки от предходното. Тогава един от съдебните заседатели си направи самоотвод и се наложи да се сформира нов състав с нов съдебен заседател и съдът прецени, че отново са допуснати съществени процесуални нарушения. А те бяха същите, за които съдът по-рано постанови, че не представляват такива съществени процесуални нарушения. Към настоящия Софийска градска прокуратура е протестирала този акт на Софийски градски съд и очакваме произнасяне от Софийски апелативен съд“, обясни прокурор Русинова.", "date": "2018.07.30", "title": "Прокурор Емилия Русинова: Образувано е досъдебно производство за палеж на „Царските конюшни“, все още не можем да изключим нито една версия за него"}
{"url": "http://www.focus-news.net/news/2018/07/30/2551268/inzh-nevena-stefanova-inspektsiya-po-truda-nyamame-sluchai-za-nezakonosaobrazno-naemane-na-nepalnoletni-rabotnitsi-v-oblastta.html", "text": "Няма констатирани случаи за незаконосъобразно наемане на непълнолетни работници в областта от началото на годината. Това заяви в ефира на  Радио „Фокус“ – Велико Търново  инж. Невена Стефанов, директор Дирекция „Инспекция по труда“ в старата столица. За подобни нарушения се следи целогодишно, но проверките са по-активни в топлите месеци. „За периода май-юни в Дирекция „Инспекция по труда“ град Велико Търново постъпиха 25 броя искания за издаване на разрешение за работа на непълнолетни работници, а през първата половина на 2018 техният брой е 39“, коментира инж. Стефанова. Тя уточни и,че за всички констатирани нарушения на трудовото законодателство спрямо работодателите, които са ги извършили, са предприети всички законови мерки. \r\nЛуиза ТРАНЧЕВА", "date": "2018.07.30", "title": "Инж. Невена Стефанова, Инспекция по труда: Нямаме случаи за незаконосъобразно наемане на непълнолетни работници в областта"}
{"url": "http://www.focus-news.net/news/2018/07/30/2551269/zapochna-mnogonatsionalnata-savmestna-podgotovka-platinum-lion-18.html", "text": "Многонационалната съвместна подготовка „Platinum Lion 18“ започна днес, 30 юли, и ще се провежда до 10 август на учебен полигон „Ново село“, съобщиха от пресцентъра на  Министерството на отбраната . \r\nВ съвместната подготовка участват до 700 военнослужещи и до 100 единици бойна, транспортна и специална техника от въоръжените сили на Република България, САЩ, Албания, Грузия, Молдова, Румъния, Сърбия и Черна гора. \r\nПланиращ учението е заместник-командирът на Сухопътните войски бригаден генерал Валери Цолов, провеждащ учението е полковник Стоян Шопов, началник на щаба на 2-ра механизирана бригада – Стара Загора,а директор на учението е подполковник Атанас Георгиев, заместник-началник на щаба на 2-ра механизирана бригада. Командир на Многонационалния батальон е подполковник Николай Александров, командир на 31-ри механизиран батальон.  \r\nТемата на съвместната подготовка е „Многонационален механизиран батальон при подпомагане на местните органи на властта чрез провеждане на стабилизиращи действия в назначената му зона за отговорност”. В хода на учението ще се проведат ротни тактически учения, тактически занятия с бойни стрелби на отбранителна, настъпателна тематика и операции по поддържане на мира.", "date": "2018.07.30", "title": "Започна многонационалната съвместна подготовка „Platinum Lion 18“"}
{"url": "http://www.focus-news.net/news/2018/07/30/2551265/yambol-zapochna-vzemaneto-na-probi-ot-stadata-v-20-kilometrovata-zona-na-zabolyavaneto-chuma-po-drebnite-prezhivni-zhivotni.html", "text": "Започна вземането на проби и извършването на клинични изследвания на дребните преживни животни във всички стопанства от 20-километровата зона на идентифицираното огнище на заболяването чума по дребните преживни животни, на територията на област Ямбол, съобщиха от пресцентъра на  Областна администрация - Ямбол . 20-километровата зона, в която се извършват клиничните изследвания обхваща 36 населени места в засегнатата община Болярово, включва и населени места от съседните общини Елхово и Стралджа. Вземането на проби от дребните преживни животни във всички стопанства се извършва от няколко екипа оторизирани ветеринарни лекари. Към този момент приключи безпроблемно вземането на проби в четири животновъдни обекта в с. Голям Дервент, община Елхово, при пълно съдействие от страна на стопаните. \r\nКметовете на населени места от 20-километровата зона, в които се извършват клиничните прегледи информират своевременно стопаните за предстоящите действия на ветеринарните служби. В деня на проверките животните трябва да не бъдат извеждани, а да са в стопанствата.", "date": "2018.07.30", "title": "Ямбол: Започна вземането на проби от стадата в 20-километровата зона на заболяването чума по дребните преживни животни"}
{"url": "http://www.focus-news.net/news/2018/07/30/2551273/ministar-kiril-ananiev-shte-prisastva-na-otkrivaneto-na-parvata-laboratoriya-za-neinvazivna-skrining-diagnostika-za-genetichni-zabolyavaniya-na-ploda-i-na-obnoveniya-meditsinski-tsentar-kam-sbalag-maychin-dom.html", "text": "Утре, 31 юли от 11.30 ч. в Университетска акушеро-гинекологична болница „Майчин дом“ министърът на здравеопазването Кирил Ананиев ще участва в официалното откриване на първата за България лаборатория за неинвазивна скрининг диагностика за вродени хромозомни болести на плода, както и на реновирания самостоятелен Медицински център към лечебното заведение. Това съобщиха от пресцентъра на  Министерството на здравеопазванто .  \r\nНа събитието ще присъстват изпълнителният директор на СБАЛАГ „Майчин дом“ - доц. д-р Иван Костов, началникът на Националната Генетична лаборатория - проф. Алексей Савов, управителят на Медицински Център „Майчин дом“ - д-р Иван Диков и водещи лекари и специалисти в областта на неонатологията.", "date": "2018.07.30", "title": "Министър Кирил Ананиев ще присъства на откриването на първата лаборатория за неинвазивна скрининг диагностика за генетични заболявания на плода и на обновения Медицински център към СБАЛАГ „Майчин дом“"}
{"url": "http://www.focus-news.net/news/2018/07/30/2551271/foreign-policy-ruska-ataka-po-cherna-gora-mozhe-da-oznachava-kraya-na-nato.html", "text": "Русия на няколко пъти е надхитряла Запада в последните години, успявайки да изиграе по-слаба ръка с невероятно умение. Москва най-накрая изгради уменията си в информационната и в хибридната война, разчитайки на методи, включващи дипломация на натиска, фалшивите новини и намесата в чуждите избори. Пътем тя отне части от Грузия и Украйна насила и успя да бутне няколко от геополитическите кегли на САЩ и Великобритания, коментира списание    Foreign Policy. \r\nРусия не е толкова мощна, колкото в съветски времена, но благодарение на стратегическата мисъл на президента си Владимир Путин тя на няколко пъти е успявала да удари над категорията си.  Русия е значително по-ефективна от Китай, карайки Запада да отстъпи и постоянно търси и открива начини да го подкопае. \r\nНай-притесняващо за Запада е, че убийственият удар може да се случи на Балканите, дълго време сцена за руска надпревара със Запада. Никой не знае какво Путин и президентът на САЩ Доналд Тръмп да се споразумели по време на двучасовата си частна среща в Хелзинки по-рано този месец. Тръмп може да е предал на Путин списък с ключовите надпревари в Конгреса, в които има нужда от руска намеса. Вероятно е те да са говорили за НАТО, Крим и Украйна и явно Путин е получил това, което иска от Тръмп. \r\nИ наистина, изглежда, че Тръмп играе по плана на Русия и може да разклати НАТО, насочвайки се срещу най-новия му член. „Черна гора е малка страна с много силен народ“, заяви той по телевизията ден след срещата си с Путин. „Те имат агресивни хора. Могат да станат агресивни и поздравления, имаме Трета световна война“, допълни той. Въоръжена руска намеса в Черна Гора, включваща хибридна и традиционна война може да даде на Тръмп възможността да се възползва от думите си в ефир и да каже на съюзниците в НАТО, че Вашингтон няма да уважи чл. 5 от Договора за НАТО и да се присъедини към съюзниците си в защитата на Черна гора. \r\nБез намесата на САЩ в операцията на НАТО Европа най-вероятно ще отстъпи и няма да реагира на изненадваща атака. Руска атака може да се проведе чрез наземни сили, които  ще трябва да минат през няколко страни, които клонят към Запада. Вместо това атаката може да се случи по въздух и море.  \r\nПодобен сценарий може да нанесе смъртоносни щети на НАТО, разделяйки го. Русия вече се е опитвала да проведе преврат в Черна гора, за да предотврати влизането ѝ в НАТО, а наскоро развитието на положението в Македония доведе до това руски разузнавачи от ФСБ да се опитат да предизвикат хаос в нея, както и в Гърция, където двама дипломати бяха наскоро изгонени за противопоставяне на гръцкото споразумение с Македония за името. \r\nВъпреки че Русия никога няма да атакува директно американските или западните сили - няколкостотинте руски наемници, убити от американските сили в Сирия наскоро доказват това – всъщност това не е необходимо. Русия може да удари смъртоносно НАТО, без да се ангажира с войниците си. Не само, че руското разузнаване все повече се насочва към Балканите, но Русия също така е разположила най боеспособните си войници на своята западна граница. \r\nЧерна гора е най-новият и в много отношения най-слабият член на НАТО. След като през 2006 г. стана независима от Сърбия, малкото ѝ население от около 630 000 души разполага с въоръжени сили, които наброяват едва около 2000 души. Това е малка и спокойна страна, единствената от бившите югославски републики, която не е обхваната от насилствените последствия от разпадането на Югославия. \r\nВъпреки това, още преди да стане независима и много преди да стане член на НАТО, Черна гора е и продължава да бъде сътрудник на силите на НАТО в Афганистан, като има значителен принос. Всъщност, по искане на Вашингтон, Черна гора всъщност увеличи разгръщането си в Афганистан през 2017 г. Но Русия натиска Черна гора през последното десетилетие. \r\nСлед като черногорският парламент гласува в полза на присъединяването си към НАТО, руското външно министерство заяви, че правителството „е пренебрегнало гласа на разума и съвестта“ и че Русия е запазила „правото да предприеме стъпки за защита на своите интереси и национална сигурност“. Русия бързо забрани вноса на черногорско вино. \r\nЧерна гора държи Русия отговорна за опита за  преврат срещу настоящия президент Мило Джуканович (когато той все още е министър-председател) в деня на изборите през октомври 2016 г., обвинявайки 14 лица - руски и сръбски националисти, включително двама членове на ГРУ, че са планирали да атакува държавните институции и да убият Джуканович. Интересно е , че настоящият министър-председател на Черна Гора, Душко Маркович, бе изблъскан буквално от Тръмп по време на първото му посещение в централата на НАТО в Брюксел. \r\nЧерна гора вече се присъедини към Съвета на Европа, както и към Организацията за сигурност и сътрудничество в Европа. Европейският съюз сериозно обмисля поканата ѝ да се присъедини като пълноправен член, който, заедно със своето новопостигнато членство в НАТО, е причината, поради която Русия е толкова загрижена. Москва не иска друга прозападна страна в географската зона, която определя като „близката си чужбина“. \r\nИзглежда, че Руските апетити в региона могат да се проследят до края на войната в Косово през 1999 г., когато имаше изненадваща надпревара между руските и НАТО-вските сили за окупирането на летището край Прищина. Русия първа достигна до там и прекият сблъсък бе избегнат на косъм, след намесата на високопоставени служители от Великобритания и САЩ. \r\nС Русия, възмутена от разширяването на НАТО, следващата важна точка на търкане настъпи, когато тя нахлу страната кандидат-член на НАТО Грузия през 2008 г. Високопоставените американски представители, включително бившият съветник по националната сигурност Стивън Хадли, публично признаха, че е грешка да не де реагира на това нахлуване. Русия все още окупира част от Грузия до този ден. \r\nТова беше повратна точка, позволила на Кремъл да заключи, че може да оспорва западните интереси с минимален очакван отговор, стига да не отнема земи директно Запада. Анексирането на  Крим от Русия и окупацията на Източна Украйна се случи в отговор на украинската революция през 2014 г. и поканата на ЕС за присъединяването ѝ към Украйна. Оттогава Русия участва в стотици дръзки провокации срещу  силите на НАТО във въздуха и в морето. \r\nИзглежда също така, че Москва успешно се намеси в гласуването за Брекзит и в изборите в САЩ през 2016 г. и отрови бивш руски шпионин на британска територия. Сега е възможно Русия да започне да преценява погрешно толерантността на съюзниците в НАТО и да се надцени. \r\nПричината, поради която срещата на върха в Хелзинки е пълна криза за националната сигурност, е, че руснаците са обявили, че напредват по споразуменията, направени по време на срещата, докато високопоставените американски служители и военни командири остават напълно на тъмно. Намеците от руска страна показват, че се обсъждат нов референдум в Източна Украйна, посещение на Путин във Вашингтон и завръщане на сирийците бежанци. \r\nИстинският въпрос е дали Тръмп просто действа според капризите си, за да навреди на интересите на националната  сигурност на САЩ или всъщност конците са му дърпани от Москва.  Още през кампанията за 2016 г. Тръмп многократно е говорил за това как НАТО се възползва от американския народ, като споменава по-специално имената на балтийските държави и по-нататък поставя под съмнение дали ще изпълни член 5 като президент. Сега той се е насочил Черна гора. \r\nНай-малкото коментарите на Тръмп за Черна гора водят до отслабване на Алианса, което дава на Русия по-голяма свобода да дестабилизира най-новия член на НАТО и да увеличи рисковете от възобновяване на конфликта на Балканите. В най-лошия случай тези думи отразяват собствените възгледи на Путин, пораждайки сериозни опасения, че двамата президенти са стигнали до някаква форма на разбиране на затворени врати за Черна гора. Ако НАТО не е напълно подготвено да се противопостави на заплахата, непосредствената последица от руската атака срещу Черна гора ще бъде ефективният край на най-мощния военен съюз в световната история.  Виктор Турмаков", "date": "2018.07.30", "title": "Foreign Policy: Руска атака по Черна гора може да означава края на НАТО"}
{"url": "http://www.focus-news.net/news/2018/07/30/2551270/st-komisar-ivaylo-ivanov-sdvr-pozharat-v-tsarskite-konyushni-e-zapochnal-v-gornata-chast-na-sgradata-i-e-tragnal-nadolu.html", "text": "Пожарът в „Царските конюшни“ е започнал в горната част на сградата и е тръгнал надолу, не е изключена нито една версия. Това каза по време на брифинг директорът на СДВР ст. комисар Ивайло Иванов, предаде репортер на Агенция „Фокус“. Единственото, което знаем категорично до момента е, че огънят е започнал в горната част и е тръгнал отгоре надолу. Таванът- покривът и вторият етаж са пострадали. Все още обаче не е локализирано мястото, откъдето е тръгнал пожарът. Надяваме се това да стане, след като приключи вторият оглед, който тече в момента, заяви ст. комисар Иванов. \r\n„Това е много стара сграда, това е стар вид строителство – т.нар. каратаван. Покривът е дървен, а вторият етаж е бил необитаем. Има много стаи, които са използвани като складови помещения с много струпани в тях мебели. Коридорът е бил доста пропаднал. Единствено на първия етаж е имало наематели - различни фирми и един паркинг, който основно се е използвал от наемателите от фирмите. Има един пострадал автомобил, чийто таван е пробит от горящи части, но за щастие няма пострадали хора“, каза още директорът на СДВР. \r\nПри първоначалния оглед, който е направен от вишката, защото е невъзможно човек да отиде там на място, не са забелязани електрически инсталации на покрива и на тавана, от които може да тръгне евентуално пожарът. Но това, че не са видени при първия оглед, не значи, че няма, обясни той. От своя страна градският прокурор на София Емилия Русинова уточни, че на втория етаж има електрическа инсталация.  \r\n„Не изключваме нито една версия. Изводите ще ги правим, след като приключат огледите. Към този етап не може да наложим нито една версия – за да потвърдим или отхвърлим всяка една трябва да имаме конкретни доказателства“, каза още ст. комисар Иванов. \r\nПо думите му все още не е изяснено точно в коя собственост на сградата е бил пожарът. \r\nПредстои доста работа на колегите, които се занимават с извършването на оперативно-издирвателните и процесуално-следствените действия. Изземват се камери, набелязват се неща, които трябва да бъдат свършени, каза още директорът на СДВР.", "date": "2018.07.30", "title": "Ст. комисар Ивайло Иванов, СДВР: Пожарът в „Царските конюшни“ е започнал в горната част на сградата и е тръгнал надолу"}
{"url": "http://www.focus-news.net/news/2018/07/30/2551275/sport-milan-e-gotov-da-predlozhi-na-antonio-konte-dogovor-sas-zaplata-ot-shest-miliona-evro.html", "text": "Ръководството на Милан разглежда възможността да уволни старшия си треньор Дженаро Гатузо и да покани на негово място бившия наставник на Ювентус и на Челси Антонио Конте. 48-годишният специалист може да получи заплата от шест милиона евро годишно. \r\n Поканата може да се усложни от това, че в момента Конте се съди с Челси в опит той да постигне от английския клуб изплащане на девет милиона лири за последната година на предсрочно отмененото им споразумение.   Виктор Турмаков", "date": "2018.07.30", "title": "Спорт: Милан е готов да предложи на Антонио Конте договор със заплата от шест милиона евро"}
{"url": "http://www.focus-news.net/news/2018/07/30/2551272/veliko-tarnovo-s-aktsiya-sinyo-sartse-v-grada-be-otbelyazan-mezhdunarodniyat-den-za-borba-s-trafika-na-hora-30-yuli.html", "text": "С акция „Синьо сърце“ във Велико Търново бе отбелязан Международният ден за борба с трафика на хора – 30 юли, предаде репортер на  Радио „Фокус“ – Велико Търново . Около 10 младежи доброволци към Местната комисия за борба с трафик на хора оформиха информационен кът пред сградата на Община Велико Търново. Те раздаваха информационни брошури и балони с послания на минувачите. Младите хора бяха изработили и голямо синьо сърце, с което всеки желаещ имаше възможност да се снима. Секретарят на Местната комисия Ваня Ананиева обясни, че символиката на синьото сърце е съпричастността към жертвите на трафик. Кампанията „Синьо сърце“ е обявена още преди няколко години от ООН и  се провежда в цял свят. Тази година във Велико Търново тя стартира още през юни месец, като днешната акция е неин своеобразен финал. По време на кампанията по проект на младежите доброволци и със съдействието на Националната комисия за трафик на хора са изработени и отпечатани информационни брошури, свързани с проблематиката. „Тези брошури са пречупени през техните погледи и виждания. Те са на принципа „връстници съветват връстници“. Съдържат информация какво е трафик на хора на разбираем език, насочен към ученици, младежи и подрастващи.Тази брошура я издадохме по повод 30 юли, но тя ще е от голяма полза и през септември месец, когато тръгнем по училищата с цел да информираме младите хора какво е трафик на хора, къде се крие опасността, как е възможно това престъпление да бъде избягнато, тъй като то е трудно разпознаваемо и много динамично. То се променя постоянно, а всъщност трафикът на хора е престъплението, което в най-голяма степен погазва всички основни права, свободи и достойнства на човека. Затова е важно  да се знае, важно е хората да бъдат информирани, особено децата и подрастващите“, допълни Ваня Ананиева. Тя посочи, че в рамките на кампанията през месец юни са се провели обучителни сесии в учебните заведение на територията на Велико Търново, а през месец юли – в някой от Центровете за работа с деца и младежи в населените места, където в момента се провеждат и занимания от Лятната детска полицейска академия. \r\nНадежда КРЪСТЕВА", "date": "2018.07.30", "title": "Велико Търново: С акция „Синьо сърце“ в града бе отбелязан Международният ден за борба с трафика на хора – 30 юли"}
{"url": "http://www.focus-news.net/news/2018/07/30/2551279/gencho-genchev-kmet-na-na-obshtina-svishtov-vsichki-investitsii-zalozheni-v-kapitalovata-programa-na-obshtinata-shte-priklyuchat-v-srok.html", "text": "Всички инвестиции, заложени в Капиталовата програма на Община Свищов, ще приключат в срок. Това заяви пред  Радио „Фокус“ – Велико Търново  кметът на общината Генчо Генчев. Той припомни, че в региона текат много ремонти, които са в различни направления. Те обхващат пътната инфраструктура, учебни заведения, културни институции и църковни храмове. „Ние, обаче, няма да спрем до тук, защото търсим нови форми и източници за други  обекти и мисля, че ще ги осигурим и ще продължим да изпълняваме капиталовата програма по строителство в цялата община“, добави кметът.  Той припомни, че до броени дни ще започне реализацията на още един голям проект – обновяване на местността „Паметниците“. Средствата по него бяха отпуснати от Министерство на културата. „Дейността ни е многообхватна, но няма да спрем, а ще продължим да създаваме благоприятни условия за живот на жителите на нашата община“, каза още Генчев. Скоро започва и санирането на нови 17 блока в града. Фирмите-изпълнители вече са избрани, договорите са подписани, предстои одобряването на проектите и стартирането на дейностите. Средствата са по Оперативна програма „Региони в растеж“. \r\nЛуиза ТРАНЧЕВА", "date": "2018.07.30", "title": "Генчо Генчев, кмет на на Община Свищов: Всички инвестиции, заложени в Капиталовата програма на Общината, ще приключат в срок"}
{"url": "http://www.focus-news.net/news/2018/07/30/2551278/ministar-temenuzhka-petkova-shte-otkrie-moderniziraniya-tranziten-gazoprovod-za-turtsiya.html", "text": "Министър Теменужка Петкова ще открие модернизирания транзитен газопровод за Турция, съобщиха от пресцентъра на  Министерството на енергетиката . „Булгартрансгаз“ ЕАД ще въведе в експлоатация разширението на транзитния газопровод за Турция (лупинг). Изграждането на двадесеткилометровата газопроводна отсечка от компресорна станция Лозенец до Недялско се реализира с цел повишаване на сигурността и капацитетните възможности на съществуващата транзитна газопреносна мрежа на \"Булгартрансгаз\". Дейностите са част от проекта за рехабилитация, модернизация и разширение на съществуващата газопреносна система, определен за проект от общ интерес от Европейската комисия.  \r\nОбектът ще бъде открит на 3 август, петък, 12:00 часа. На събитието ще присъстват министърът на енергетиката Теменужка Петкова, изпълнителният директор на „Булгартрансгаз“ ЕАД Владимир Малинов, представители на изпълнителя „Главболгарстрой“ ЕАД и други. За участие в събитието са поканени и министър-председателят на Република България Бойко Борисов, както и министърът на енергетиката и природните ресурси на Република Турция Фатих Дьонмез.", "date": "2018.07.30", "title": "Министър Теменужка Петкова ще открие модернизирания транзитен газопровод за Турция"}
{"url": "http://www.focus-news.net/news/2018/07/30/2551277/gd-granichna-politsiya-intenziven-e-trafikat-po-granitsite-s-rumaniya-sarbiya-gartsiya-i-turtsiya.html", "text": "Интензивен е трафикът по границите с Румъния, Сърбия, Гърция и Турция, съобщиха от пресцентъра на  ГД \"Гранична полиция\" . На българо-сръбската граница на ГКПП \"Калотина\" трафикът е интензивен на вход и на изход за леки автомобили. На българо-гръцката граница трафикът интензивен на вход и изход за леки и товарни автомобили на ГКПП \"Кулата\", на ГКПП \"Маказа\" трафикът е интензивен на вход за леки автомобили. На българо-турската граница на ГКПП \"Капитан Андреево\" трафикът е интензивен на изход за товарни автомобили. На българо-румънската граница трафикът е интензивен също на изход за товарни автомобили на ГКПП \"Дунав мост - Русе\" и ГКПП \"Дунав мост - Видин\". \r\nНа българо-македонската граница трафикът е нормален на всички гранични контролно-пропускателни пунктове. \r\nПо информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП \"Видин\". За този период временно движението ще се осъществява двупосочно в едно платно.", "date": "2018.07.30", "title": "ГД \"Гранична полиция\": Интензивен е трафикът по границите с Румъния, Сърбия, Гърция и Турция"}
{"url": "http://www.focus-news.net/news/2018/07/30/2551281/nimh-vodnite-kolichestva-na-reka-struma-pri-pernik-na-reka-dzherman-pri-dupnitsa-i-na-reka-mesta-pri-momina-kula-sa-nad-praga-za-visoki-vodi.html", "text": "През последното денонощие водните нива на реките в Западнобеломорския басейн са се понижили или са останали без съществени изменения, сочи справка на сайта на  Националният институт по метеорология и хидрология към БАН . Регистрираните водни нива през изминалото денонощие са с изменения от -15 см до +9 см. Водните количества на реките в басейна са около и над праговете за средни води, само тези на река Струма при Перник, на река Джерман при Дупница и на река Места при Момина Кула са над прага за високи води. Днес и през следващите три дни в следобедните и вечерни часове, в резултат на валежи ще има краткотрайни повишения на речните нива в целия басейн. По-значителни ще са повишенията на водните нива днес във водосборите на Рилските и Пиринските притоци на реките Струма и Места, както и утре във водосборите на реките Цапаревска, Лебница и Струмешница - притоци на река Струма и във водосбора на река Доспат. В резултат на интензивни валежи са възможни поройни наводнения днес в следобедните и вечерни часове във водосборите на Рилските и Пиринските притоци на реките Места и Струма и във водосборите на реките Бистрица и Неврокопска – притоци на река Места, както и в следобедните часове утре във водосборите на Рилските притоци на река Места.", "date": "2018.07.30", "title": "НИМХ: Водните количества на река Струма при Перник, на река Джерман при Дупница и на река Места при Момина Кула са над прага за високи води"}
{"url": "http://www.focus-news.net/news/2018/07/30/2551274/alsat-m-makedoniya-zasedanieto-na-makedonskiya-parlament-za-referenduma-e-nasrochen-za-1630-chasa-balgarsko-vreme.html", "text": "Парламентарната сесия, за да гласува решението за обявяване на референдума в Македония, ще започне в 15:30 часа местно време (16:30 българско), предава скопският телевизионен канал   „Алсат-М“. \r\nСпоред наличната от мнозинството информацията ще има две решения на дневен ред: обявяването на референдума и решението за отпускане на средства за тази цел. По-рано опозиционната партия ВМРО-ДПМНЕ обяви, че ще присъства на заседанието, но няма да се съгласи с въпроса за допитването.  Виктор Турмаков", "date": "2018.07.30", "title": "„Алсат-М“ (Македония): Заседанието на македонския парламент за референдума е насрочен за 16:30 часа българско време"}
{"url": "http://www.focus-news.net/news/2018/07/30/2551283/ministrite-boil-banov-i-krasimir-valchev-shte-podpishat-sporazumenie-za-razshiryavane-prisastvieto-na-kulturata-izkustvata-i-kulturnoto-nasledstvo-v-obrazovanieto.html", "text": "Министерството на културата и Министерството на образованието и науката ще сключат Споразумение за сътрудничество за осъществяване на мерки и дейности между институциите в системата на предучилищното и училищното образование и държавните, регионалните и общинските музеи и художествени галерии в страната. Това съобщиха от пресцентъра на  Министерството на културата . \r\nДокументът ще бъде подписан от министрите Боил Банов и Красимир Вълчев в 10.00 часа на 31 юли (вторник) в експозиционната зала на Национален политехнически музей – София.", "date": "2018.07.30", "title": "Министрите Боил Банов и Красимир Вълчев ще подпишат споразумение за разширяване присъствието на културата, изкуствата и културното наследство в образованието"}
{"url": "http://www.focus-news.net/news/2018/07/30/2551276/kyustendil-za-poredna-godina-obshtinata-organizira-lyatno-uchilishte-za-badeshti-parvoklasnitsi-ot-uyazvimi-grupi.html", "text": "За поредна година Община Кюстендил организира лятно училище за бъдещи първокласници от уязвими групи. Това каза пред  Радио „Фокус” – Кюстендил  Яна Панайотова, управител на Центъра за услуги за ранно детско развитие. По думите й става въпрос за допълнителна подготовка за равен старт в училище, която се провежда през месеците юли и август. Самата услуга представлява място, където могат да се доразвият и да се съхранят придобитите умения в предучилищното образование. Има образователни елементи, игри и дейности, които обогатяват познанията на бъдещите първокласници. Лятното училище е за деца от уязвими етнически и социални групи в предучилищна възраст. Те не трябва да посещават детска градина, но да им предстои записване в първи клас. „Организираме часове по български език и литература, по математика и околен свят. Провеждаме и излизане извън центъра”, каза Яна Панайотова. По думите й за децата са осигурени транспорт и подкрепителна закуска. Лятното училище за бъдещи първокласници е само една от услугите, предоставяни в изградения Център за ранно детско развитие, като всички предлагани дейности са безплатни за децата и техните родители. \r\nВенцеслав ИЛЧЕВ", "date": "2018.07.30", "title": "Кюстендил: За поредна година Общината организира лятно училище за бъдещи първокласници от уязвими групи"}
{"url": "http://www.focus-news.net/news/2018/07/30/2551285/ivitsa-dachich-formatat-na-dialoga-mezhdu-belgrad-i-prishtina-ustroyva-i-sasht-i-rusiya.html", "text": "Министърът на външните работи на Сърбия Ивица Дачич не смята, че форматът на диалога между Белград и Прищина трябва да претърпи изменения. Според него в момента и САЩ, и Русия подкрепят обсъжданията за бъдещето на Косово под егидата на ЕС и са готови да приемат решението, което ще бъде взето в резултат на преговорите, предава  Eurasia Daily. \r\n„Идеята за изменение на формата се предлага от Прищина, защото е недоволна от това, че се търси компромисно решение. Тя не е готова за компромис, все още говори за някаква война и мисли, че привличането на други участници в преговорния процес ще укрепи позициите ѝ“, заяви Дачич Според него всички основни субекти на международната политика разбират, че проблемът в търсенето на решение по Косово се заключва в това, че албанското ръководство не приема компромиси. Той напомни, че Сърбия е за открит диалог с Прищина, но темата за признанието на независимостта на Косово или предоставянето на място в ООН за него не е на дневен ред. \r\nМинистърът отбеляза, че САЩ са готови да изслушат сръбските аргументи в полза на компромисно решение, „което е очевиден сигнал за Прищина“  Виктор Турмаков", "date": "2018.07.30", "title": "Ивица Дачич: Форматът на диалога между Белград и Прищина устройва и САЩ, и Русия"}
{"url": "http://www.focus-news.net/news/2018/07/30/2551284/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte.html", "text": "В участък от пътя Бобов дол – Жедна се изгражда нов път заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.30", "title": "Кюстендил: В участък от пътя Бобов дол – Жедна се изгражда нов път заради свлачище"}
{"url": "http://www.focus-news.net/news/2018/07/30/2551282/lovech-vazstanoveno-e-dvizhenieto-po-pat--3701-cherni-vit-teteven.html", "text": "Възстановено е движението по път ІІІ-3701 Черни Вит - Тетевен. Това съобщиха от пресцентъра на  Агенция \"Пътна инфраструктура\" .", "date": "2018.07.30", "title": "Ловеч: Възстановено е движението по път ІІІ-3701 Черни Вит - Тетевен"}
{"url": "http://www.focus-news.net/news/2018/07/30/2551286/veliko-tarnovo-pochistvat-nanosi-pod-mosta-na-reka-belitsa-v-selo-natsovtsi.html", "text": "Започна почистване от наноси, заклещени под моста на река Белица във великотърновското село Нацовци. Премахването на заклещените клони и стволове на дървета ще приключи до края на деня, а възложената от Община Велико Търново дейност се извършва със специализиран автокран. Това съобщиха от пресцентъра на  Общината . \r\nЗаради нерегламентирана сеч край коритото на притока на р. Белица в землището на с. Войнежа, останки от дървета са създали тапа пред моста в селото и за кратко в съботния ден съоръжението е било залято от рекичката. Веднага след отдръпването на водата наносите са премахнати. Същата ситуация се е повторила и в неделния ден, когато отново е била привлечена строителна техника за почистване на клоните и стволовете.  \r\nКомисия следи състоянието на всички мостове над реките и притоците им, преминаващи през територията на община Велико Търново. Обходите ще продължат през целия ден.  \r\nОколо 2 метра е нивото на р. Янтра в кв. „Чолаковци“, където критичната стойност е 6,50 метра. 0,9 метра е нивото на р. Белица в Килифарево при критична стойност 3,80 м. Телеметрична система със съвременни сензорни устройства следи движението на водите на двете реки в реално време.", "date": "2018.07.30", "title": "Велико Търново: Почистват наноси под моста на река Белица в село Нацовци"}
{"url": "http://www.focus-news.net/news/2018/07/30/2551287/ministerstvoto-na-turizma-shte-provede-v-gabrovo-kragla-masa-po-proekta-za-12-vineno-kulinarni-destinatsii.html", "text": "Заместник-министърът на туризма Ирена Георгиева ще участва в кръгла маса за обсъждане на проекта за 12 винено-кулинарни дестинации в гр. Габрово. Това съобщиха от пресцентъра на  министерството . \r\n Фокус на събитието ще бъдат дестинациите „Стари столици“ и „Източна Тракия“. Кръглата маса е част втори етап от реализацията на съвместната инициатива, по която работят Министерството на туризма и Министерството на земеделието храните и горите.  \r\nВ дискусията ще участват инж. Красимир Коев, изпълнителен директор на Изпълнителна агенция по лозата и виното, Невена Петкова, областен управител на област Габрово, Таня Христова, кмет на община Габрово, както и представители на туристическия и земеделския бранш.   \r\nСъбитието ще се проведе на 31 юли (вторник) от 11:30 часа в Ритуалната зала на Община Габрово.", "date": "2018.07.30", "title": "Министерството на туризма ще проведе в Габрово кръгла маса по проекта за 12 винено-кулинарни дестинации"}
{"url": "http://www.focus-news.net/news/2018/07/30/2551288/mvnr-zhena-i-11-mesechno-bebe-sa-nastaneni-v-bolnitsa-v-germaniya-sled-katastrofa.html", "text": "Двама български граждани - жена и 11-месечно бебе, са в болница в Германия след пътнотранспортно произшествие. Състоянието им е стабилно. Това съобщиха от пресцентъра на  Министерство на външните работи  (МВнР). Други трима българи, пострадали при инцидента, бяха изписани след медицински преглед. Това съобщи консулът ни в Берлин Даниел Данов след информация, получена от местните власти.  \r\nНа 28 юли т.г. автомобил, превозващ петима българи, се е врязвал челно в насрещно движещ се автомобил в град Щаде, Германия. Според местната полиция водачът е изгубил контрол над управлението на автомобила в резултат на мократа пътна настилка.  \r\nПосолството в Берлин е в постоянен контакт с местните власти и в готовност за оказване на съдействие на сънародниците ни при необходимост.  \r\nТелефон на Консулската служба към българското посолство в Берлин: +49 30 206 48 935 / 936", "date": "2018.07.30", "title": "МВнР: Жена и 11-месечно бебе са настанени в болница в Германия след катастрофа"}
{"url": "http://www.focus-news.net/news/2018/07/30/2551293/burgas-prodalzhavat-da-sa-v-sila-ogranicheniyata-po-patnite-otsechki-varovnik-valchanovo-hanche-i-chernitsa-sungurlare-chubra-za-mps-nad-10-t.html", "text": "Продължават да са в сила ограниченията за движение на моторни превозни средства по някои от пътищата в областта. Това каза за  Радио „Фокус“ – Бургас  дежурният от Областно пътно управление. Едното е по пътя Варовник – Вълчаново ханче от км 20+000 до 39+200  за МПС над 10 т поради стесняване на пътното платно. Другото ограничение в областната пътна мрежа е по пътя от разклона за с. Варовник до кръстовището с път II-79 от км 22+400 до км 39+300, където е ограничено движението за тежкотоварни автомобили над 10 т поради намален габарит на пътното тяло. Същото ограничение важи и за пътя Черница – Сунгурларе – Чубра. Срокът за всички изброени ограничения е до 31 декември 2018г. \r\nИнтензивно се осъществява движението в областната пътна мрежа. Интензивно е движението по пътя Бургас – Созопол.  Натоварен е трафикът и на север от Бургас – по пътя Поморие – Равда – Слънчев бряг. На входно-изходните пътни артерии на града трафикът също е натоварен. \r\nИнтензивно се осъществява движението на моторни превозни средства и по основните бургаски улици и булеварди. По-натоварен е трафикът по булевардите „Демокрация“,  „Сан Стефано“, „Стефан Стамболов“ и „Тодор Александров“, както и по бул. „Захари Стоянов“ в вилищен комплекс „Меден Рудник“. По-интензивен е трафикът и по централните улици на града – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nВеселина НИКОЛОВА", "date": "2018.07.30", "title": "Бургас: Продължават да са в сила ограниченията по пътните отсечки Варовник – Вълчаново ханче и Черница – Сунгурларе – Чубра за МПС над 10 т"}
{"url": "http://www.focus-news.net/news/2018/07/30/2551289/rumen-petkov-abv-aets-kozloduy-e-izpravena-pred-zaplaha-ot-yadrena-avariya-zaradi-natisk-ot-evropa-za-zakupuvane-na-alternativno-yadreno-gorivo.html", "text": "Румен Петков сигнализира за редица смущаващи процеси и процедури в българската енергетика. Един от тях според него е свързан с обществена поръчка и откриване на процедура с пряко възлагане за АЕЦ „Козлодуй”, с което се посяга грубо върху интереса на българската държава, сигурността на централата и се обслужват чужди интереси. Това съобщиха от пресцентъра на  ПП АБВ . „Общо казано, ние ще дадем 3 млн. лв. на „Уестингхаус-Швеция“, за да ни напишат анализ колко е хубаво тяхното гориво. За това ние от АБВ се  обърнахме към редица анализатори и те считат, че това е един експеримент, който представлява посегателство върху сигурността на двата блока, допълни той.  Писмо от страна на тогавашния шеф на ЕВРАТОМ - Агенция по доставките Стаматиос Цалас от 2016 г. е изключително цинично и е ярък пример на политически рекет и демонстрация на зависимост на висш държавен чиновник“, посочи Петков. „При положение, че всяка ядрена централа има възможност да избира между френско, канадско, руско, американско ядрено гориво, този висш държавен чиновник да пише писмо, в което императивно разпорежда да се вземе ядрено гориво от  „Уестингхаус-Швеция“, е цинизъм. Това е една от причините в Европа да се насажда евроскептицизъм, избиващ в евроомраза. Тук има или рушветчийство на много високо равнище, или форма на зависимост. За нас от АБВ е непонятно защо парламентарната комисия по енергетика не се противопоставя на това решение и то не е подложено на парламентарен контрол”, допълни той.  Според него всички централи в Европа, които са работели с това гориво, имат проблеми от инженерно-техническо естество, което означава, че буквално държавата ни се използва като опитно зайче за тестване на ядрено гориво, което се е провалило веднъж в Чехия и в Украйна. “Ако българската държава не каже: „Не!”, то българските институции ще станат съучастници в създаване на предпоставки за сериозен ядрен инцидент в Козлодуй“, заяви председателят на АБВ. \r\nТой сигнализира и за нередности в обществени поръчки, свързани с газопреносната мрежа. „На 2 март 2016 г. е открита процедура по обществена поръчка за изграждането на транзитен газопровод за Турция в участъка КС „Лозенец” до ОС „Недялско”. Този участък е с дължина 20 км. и е остойностен на 47 128 000 лв. без ДДС - по 2,5 млн. лв. на километър. Когато се изгражда 180-километровия колектор България – Гърция, той е определен на 290 млн. лв., което е 1,6 млн. лв. на километър. Значи някой краде 1 милион на километър или „Булгартрансгаз“ не знаят какво поръчват. Този някой в случая е „Главболгарстрой”, поясни Румен Петков. „Поръчката е от март месец 2016 г., когато е подписан договор, срокът на изпълнение е 18 месеца, а в публичното пространство се обяви, че отсечката ще бъде открита и въведена в експлоатация на 2 август от министър-председателя. Забавяне с 11 месеца на най-скъпото газопреносно съоръжение в страната. Министър-председателят трябва да знае, че отива да открива обект, който е оскъпен с 25 милиона лева и някой ще си бърше ръкавите с него. Ако отива, трябва да знае откъде започва разпределението на тия 25 милиона. И тук големият въпрос е – защо в НС това не направи впечатление на никого?”, коментира лидерът на АБВ. По думите му  обществената поръчка също се прави със специфични изисквания, на които да отговаря единствено „Главболгарстрой“, като същевременно има основание да счита, че са били предложени немски тръби и в последствие са били заменени с по-евтини. „Изключително смущаващо е предвидения ремонт и реконструкция на 4 газ станции, като три от тях вече са били модернизирани и открити през 2016 г.“, обяви още Петков.  \r\n„Това са компресорните станции в Странджа, Лозенец, Ихтиман и Петрич, които преди две години са били модернизирани на обща стойност над 200 млн. лв. Сега е обявена процедура за реконструкция на 3 от тях, на обща стойност 150 млн. лв. – Лозенец, Ихтиман и Петрич. Още повече, че две от тях вероятно ще бъдат изведени от газопреносния поток“, каза Петков. \r\nНе на последно място той коментира приемането на една тежка лобистка поправка в Закона за енергетиката, която засяга стратегически интереси на България за реализиране на газов хъб. Те са свързани с концесията, която е единствено и само за добив на природен газ от икономическата ни зона в Черно море. „Концесионерът ни към този момент е „Петрокелтик“ ООД -Люксембург. Концесионерът през последната година системно не изпълнява концесионния си договор. Ние от АБВ ще настояваме в МОСВ да бъде направен сериозен анализ на извършеното и неизвършеното от него. Самият той преди няколко месеца е поискал прекратяване на концесията с аргумент, че не може да я изпълнява. Имаме основание да считаме, че в резултат на неустойки дължи на държавата десетки милиони”, подчерта председателят на АБВ. „Вместо да се вземат мерки, се прави промяна в закона, в която изрично се разрешава такъв тип съоръжения да могат да действат в перспектива. С тази промяна се обслужва стриктно интереса на концесионера, който вече е внесъл молба в КЕВР с искане за издаване на такъв тип лиценз“.  \r\nПетков е категоричен, че ще сезира МОСВ за тези нарушения, както и че има основание да се счита, че концесионерът не изпълнява екологичните норми и изискванията за изхвърляне на отпадните води със съдържание на цианид, олово и арсен и те до момента са били изхвърляни в Черно море.  \r\n„Даваме тези примери с цялото смущение, че са източник на корупционни практики. Обезпокоени сме от факта, че това също не смущава никой в Народното събрание. Това са парите на България и някой ги краде. Една част от тях с участието на 240 народни представители. БСП на първо място, подкрепени от ГЕРБ. Това, което коментирам, не е обект на парламентарен контрол. Значи в парламента няма опозиция”, категоричен бе Румен Петков.", "date": "2018.07.30", "title": "Румен Петков, АБВ: АЕЦ „Козлодуй“ е изправена пред заплаха от ядрена авария, заради натиск от Европа за закупуване на алтернативно ядрено гориво"}
{"url": "http://www.focus-news.net/news/2018/07/30/2551291/kmetat-na-sofiya-yordanka-fandakova-shte-proveri-remontnite-deynosti-na-bul-hristofor-kolumb-pri-noviya-most-mezhdu-ul-prodan-tarakchiev-i-iztochnata-tangenta.html", "text": "Кметът на София Йорданка Фандъкова ще провери ремонтните дейности на бул. „Христофор Колумб“ при новия мост между ул. „Продан Таракчиев“ и Източната тангента.  Това съобщиха от пресцентъра на  Столична община . Проверката ще се състои на 31 юли в 11.00 часа.", "date": "2018.07.30", "title": "Кметът на София Йорданка Фандъкова ще провери ремонтните дейности на бул. „Христофор Колумб“ при новия мост между ул. „Продан Таракчиев“ и Източната тангента"}
{"url": "http://www.focus-news.net/news/2018/07/30/2551295/blagoevgrad-remontni-raboti-se-izvarshvat-po-glaven-pat-e-79-v-uchastaka-ot-simitli-do-razklona-za-brezhani.html", "text": "Ремонтни работи се извършват по главен път Е-79, в участъка от Симитли до разклона за Брежани, от км 375+000 до км 380+000. Това съобщиха за  Радио „Фокус“ – Пирин  от Областно пътно управление – Благоевград. Преминаването се осъществява в едната лента за движение до 31 юли. По автомагистрала „Струма“, в участъка Ново Делчево – Кулата движението се извършва с повишено внимание, поради косене в средната разделителна ивица. Предупреждението е в сила до 3 август. Интензивен към този час е трафикът по автомагистрала „Струма“ и главен път Е-79. Натоварено е и движението по второкласен път – 19 Симитли – Гоце Делчев. През деня е регистриран един пътен инцидент в района на караваните в местността Предел. Пътните настилки са предимно сухи и нормално проходими. Повишена опасност от падащи камъни има в Кресненското дефиле и прохода Предел. \r\nЛивия НИНОВА", "date": "2018.07.30", "title": "Благоевград: Ремонтни работи се извършват по главен път Е-79, в участъка от Симитли до разклона за Брежани"}
{"url": "http://www.focus-news.net/news/2018/07/30/2551292/sofiya-zapochna-protestat-na-roditelite-na-litsa-s-uvrezhdaniya-pod-nadslov-sistemata-ubiva-vsichki.html", "text": "Започна протестът на родителите на лица с увреждания под надслов „Системата убива - всички“, предаде репортер на  Агенция \"Фокус\" . Пред сградата на Народното събрание са се събрали около 100 души от цялата страна, облечени с черни тениски с надпис \"Системата ни убива\".  \r\nОчаква се участниците в протеста да разпънат 750 метрово българско знаме, което ще бъде в протежение от сградата на Народното събрание към сградата на Министерски съвет. Исканията на протестиращите са за по-добро здравеопазване, по-адекватни помощи за хората с увреждания и техните родители, както и индивидуални оценки на потребностите им. Протестът започна със скандирания \"Системата няма да ни убие\" и призиви за оставка. \r\nЦветелин ДИМИТРОВ", "date": "2018.07.30", "title": "София: Започна протестът на родителите на лица с увреждания под надслов „Системата убива - всички“"}
{"url": "http://www.focus-news.net/news/2018/07/30/2551294/hurriyet-sbivane-mezhdu-turski-turist-i-srabski-letovnitsi-zavarshi-s-kokteyli-molotov.html", "text": "Сбиване между турски турист и група сърби в югозападния турски курорт Кушадасъ приключи с коктейли „Молотов“ и с арест, пише   Hurriyet. \r\nТурски гражданин на почивка в Кушадасъ е влязъл в пререкание с група сръбски туристи вечерта на 29 юли. Караницата е прераснала в сбиване между двете страни, които са били под влияние на алкохол. Хотелският персонал се е намесил да ги разтърве, то турският гражданин, както съобщават свидетелите, е отишъл до близката бензиностанция и е направил коктейли „Молотов“ от две празни бирени бутилки. \r\nМъжът ги е хвърлил по автобус, паркиран пред хотела. Огънят е бил потушен бързо, а нападателят е задържан от полицията при опит да напусне местопрестъплението.  \r\nНяма пострадали при инцидента. Автобусът е понесъл леки щети.   Виктор Турмаков", "date": "2018.07.30", "title": "Hurriyet: Сбиване между турски турист и сръбски летовници завърши с коктейли „Молотов“"}
{"url": "http://www.focus-news.net/news/2018/07/30/2551280/ekathimerini-panos-kamenos-zashtiti-reaktsiyata-na-gratskoto-pravitelstvo-pri-pozharite.html", "text": "Министърът на отбраната на Гърция Панос Каменос защити реакцията на правителството при справянето с избухналите край Атина пожари, които по последни данни са отнели живота на 91 души, предава   Ekathimerini. \r\n„Не мога да се сетя за друга криза, при която министър-председател да е поемал политическата отговорност“, заяви Каменос по време на пресконференция в Атина, часове след като премиерът Алексис Ципрас посети морския град Мати, който пострада най-силно от бедствието. \r\n„Най-лесното нещо щеше да бъде Ципрас да се скрие и да не се покаже. Министър-председателят бе там и неговата позиция бе последователна“, допълни министърът на отбраната. „Всички ние, всеки на своята позиция и лично участие в тази огромна трагедия се опитва да разбере какво е можело да се стори по-добре. Няма съмнение, че всички ние можехме да се представим по-добре“, допусна той и посочи, че, ако има грешки и пропуски, ще има и отговорни за тях. \r\nПо време на посещението си в Мати Ципрас се срещна с местни жители, с пожарникари и полицейски служители. Според основната опозиционна партия „Нова демокрация“ тази визита е била „публична каскада“. „Хората обаче не могат да бъдат повече убедени в такива, те искат да знаят цялата истина и как толкова животи са загубени без причина“, пише в официално заявление на партията.  Виктор Турмаков", "date": "2018.07.30", "title": "Ekathimerini: Панос Каменос защити реакцията на гръцкото правителство при пожарите"}
{"url": "http://www.focus-news.net/news/2018/07/30/2551296/manol-todorov-sdruzhenie-strandzhanski-manov-med-tarseneto-na-strandzhanski-manov-med-v-pati-nadhvarlya-proizvedenata-produktsiya.html", "text": "Търсенето на странджански манов мед към момента в пъти надхвърля произведената продукция. Това каза за  Радио „Фокус“ – Бургас  Манол Тодоров, председател на пчеларско сдружение „Странджански манов мед“. „През зимата семействата иззимуваха добре, след което имахме много добра реколта, висококачествен манов мед през месец юни\", посочи той. По думите му обаче почти всекидневните валежи в страната, както и тяхната интензивност не се отразяват добре на маната. \r\nДеница ДИМИТРОВА", "date": "2018.07.30", "title": "Манол Тодоров, Сдружение „Странджански манов мед“: Търсенето на странджански манов мед в пъти надхвърля произведената продукция"}
{"url": "http://www.focus-news.net/news/2018/07/30/2551298/kontsert-na-dzhon-loutan-i-grupa-btr-e-podarakat-ot-asarel-medetad-za-denya-na-minyora-za-vsichki-zhiteli-i-gosti-na-obshtina-panagyurishte.html", "text": "Концерт на легендарния вокал на „Юрая Хийп“ Джон Лоутън и група Б.Т.Р. ще бъде подаръкът от „Асарел-Медет“АД и партньорите на компанията за Деня на миньора, за всички жители и гости на община Панагюрище. Това съобщиха от отдел „Комуникации“ на  „Асарел-Медет“АД . Тази година бивши и настоящи работници и служители в медодобивното предприятие ще отбележат своя професионален и фирмен празник с традиционния си концерт на 25 август в курорта Панагюрски колонии. Програмата започва в 10:30 часа с водосвет и празничен молебен за здраве и благополучие в църквата „Св. Иван Рилски“ в село Панагюрски колонии, която е дарение от „Асарел-Медет“АД. Малко преди обяд Ути Бъчваров ще забърка вкусен курбан в казан, изработен от асарелска мед. Празничният концерт ще стартира в 11:30 часа с изпълненията на духов оркестър „Делчо Радивчев“. След това на сцената ще излязат мажоретният състав към Обединен детски комплекс-Панагюрище и самодейни танцови състави от региона. Почитателите на българската музика ще бъдат зарадвани с вечните хитове на Орлин Горанов, а тези на традиционния български фолклор с изпълненията на Северняшкия танцов ансамбъл. За най-младите ще пеят Поли Генова и дуетът Дони и Нети. Кулминацията на концерта ще бъде роклегендата от „Юрая Хийп“ – Джон Лоутън, който се очаква да излезе на сцената около 16.00 часа заедно с една от най-добрите български рок-групи Б.Т.Р.  Звездата на Джон Лоутън изгрява в началото на 70-те години на миналия век, когато е вокалист на култовата германска рок-група „Lucifer`s Friend”,  с която записва девет албума и привлича вниманието на големите имена в музиката. Логично, през 1977 година Лоутън е сред певците, които са поканени на прослушване за мястото на Дейвид Байрън зад микрофона на „Юрая Хийп“. Лоутън впечатлява останалите от групата и преборва конкуренцията не на кого да е, а на самия Дейвид Ковърдейл. Следват три успешни албума и вечни хитове като „Free Me”, “Wise Man”, “Sympathy”, “Come Back To Me”  и други. Водещи на празничния концерт ще бъдат Васил Драганов и Петьо Петков-Шайбата oт „Комиците“, които са подготвили и хумористични скечове. За улеснение на гостите са осигурени автобуси, които ще тръгват в 9.00 часа от Автогарата в Панагюрище, селата от общината и градовете Стрелча, Златица и Пирдоп. В обратна посока автобусите тръгват от село Панагюрски колонии в 17.00 часа.", "date": "2018.07.30", "title": "Концерт на Джон Лоутън и група Б.Т.Р. e подаръкът от „Асарел-Медет“АД за Деня на миньора за всички жители и гости на община Панагюрище"}
{"url": "http://www.focus-news.net/news/2018/07/30/2551300/sport-pszh-pobedi-atletiko-madrid-na-mezhdunarodnata-kupa-na-shampionite.html", "text": "Пари Сен Жармен победи с 3:2 Атлетико Мадрид в приятелска среща от Международната купа на шампионите, изиграна на националния стадион в Сингапур.    \r\nПарижкият отбор завоюва победата в 92-та минута, когато при равен резултат от 2:2 решаващият гол бе забит от нападателя Вирджилиу Постолаки  Виктор Турмаков", "date": "2018.07.30", "title": "Спорт: ПСЖ победи Атлетико Мадрид  на Международната купа на шампионите"}
{"url": "http://www.focus-news.net/news/2018/07/30/2551301/mezhduvedomstvenata-komisiya-za-vazstanovyavane-i-podpomagane-predlaga-otpuskaneto-na-blizo-32-mln-lv-za-vazstanovyavane-na-zasegnatite-ot-prolivnite-dazhdove-obshtini.html", "text": "Междуведомствената комисия за възстановяване и подпомагане към Министерския съвет проведе извънредно заседание под председателството на министъра на вътрешните работи Валентин Радев, съобщиха от пресцентъра на  МВР . На заседанието бе прието решение, с което ще бъде предложено на Министерския съвет да одобри 3 148 000 лева от резерва на държавния бюджет за овладяване и преодоляване на последиците от бедствия. Средствата са предназначени за неотложни възстановителни работи след проливните дъждове в общините Мизия и Дупница, както и за укрепване и възстановяване на 4-километрова отсечка от пътя Черни Вит – Тетевен.", "date": "2018.07.30", "title": "Междуведомствената комисия за възстановяване и подпомагане предлага отпускането на близо 3,2 млн. лв. за възстановяване на засегнатите от проливните дъждове общини"}
{"url": "http://www.focus-news.net/news/2018/07/30/2551304/razyasnitelna-konferentsiya-po-proekta-za-nov-boen-samolet-se-provede-v-sofiya.html", "text": "Конференция за разясняване на изискванията на Министерството на отбраната към новия тип боен самолет бе проведена днес, 30 юли, в София. Тя бе ръководена от генерал-майор Цанко Стойков, командир на ВВС и председател на борда за управление на актуализирания проект за инвестиционен разход за придобиване на нов тип боен самолет. Това съобщиха от пресцентъра на  министерството . \r\nНа конференцията присъстваха представители на четири от седемте държави, до които Министерство на отбраната е изпратило запитване за предоставяне на предложение (Request For Proposal).  По време на срещата представителите на Министерството на отбраната са дали отговори на предварително зададени въпроси от страна на 3 държави. На въпросите, зададени на днешната конференция, ще бъде отговорено писмено до края на седмицата.  \r\nОтговорите на всички въпроси, без да се уточнява коя държава ги е задала, ще бъдат изпратени до всички държави, включително и до тези, които не са пратили свои представители на разяснителната конференция.", "date": "2018.07.30", "title": "Разяснителна конференция по проекта за нов боен самолет се проведе в София"}
{"url": "http://www.focus-news.net/news/2018/07/30/2551303/smolyan-dva-patni-banketa-predi-i-sled-selo-davidkovo-sa-propadnali-vsledstvie-na-dazhdovete.html", "text": "Дъжд вали в Смолян и областта, пътните настилки са мокри и хлъзгави, съобщи за  Радио „Фокус“ – Смолян  дежурният в Областно пътно управление – Смолян. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. Вследствие на дъждовете, пътни банкети и насипите на пътя са пропаднали в два участъка преди и след село Давидково. Местата са сигнализирани, а насипа трябва да се възстанови до края на седмицата. Екип на Пътната служба е отстранявал и паднало дърво по пътя Смолян – Пампорово. \r\nПропаднали пътни банкети и пътни платна затрудняват движението и по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян вали дъжд, пътните настилки са мокри, на места по улиците има големи локви. Автомобилният трафик в края на работния ден е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.07.30", "title": "Смолян: Два пътни банкета, преди и след село Давидково, са пропаднали вследствие на дъждовете"}
{"url": "http://www.focus-news.net/news/2018/07/30/2551305/stoyo-karagenski-zam-kmet-na-karlovo-zavetite-na-boris-drangov-za-balgarskata-armiya-sa-prodalzhenie-na-zavetite-na-hristo-botev-kam-balgarskiya-narod.html", "text": "Заветите на Борис Дрангов за Българската армия са продължение на заветите на Христо Ботев към българския народ, каза за  Радио „Фокус“  зам.-кметът на Карлово Стойо Карагенски по повод получаването на офицерски и сержантски звания на тържествена церемония на випуск, наречен „Ботевски“, на Военното училище във Велико Търново. \"Трябват ни хора, като Дрангов с такова възпитание, морал и ценностна система. Да могат да търпят критика и с личния си пример да заразяват всички около себе си, да могат да взимат трудните решения в трудно време, за да може България да излезе от застоя, в който е в момента“, каза той. Зам.-кметът на Карлово каза, че неминуемо учители на Борис Дрангов са били Левски и Ботев и е хубаво да си задаваме въпроса какво ни завещаха тези титани и какво от тези неща сме изпълнили.", "date": "2018.07.30", "title": "Стойо Карагенски, зам.-кмет на Карлово: Заветите на Борис Дрангов за Българската армия са продължение на заветите на Христо Ботев към българския народ"}
{"url": "http://www.focus-news.net/news/2018/07/30/2551290/telma-makedoniya-darzhavnata-izbiratelna-komisiya-na-makedoniya-smyata-che-shte-organizira-uspeshno-referenduma.html", "text": "Членовете на македонската Държавна избирателна комисия заявиха, че ще изпълнят отговорно функцията си на предстоящия в страната референдум, като спазват конституцията и законите. Председателят на Комисията Оливер Дерковски е убеден, че ще успее да отговори на всички предизвикателства, свързани с организирането на допитването, предава   скопският телевизионен канал „Телма“. \r\nДИК трябва чрез вторично законодателство да регулира провеждането на кампанията, както и начина по който партиите ще водят кампания, вземайки под внимание изявленията на международните представители и на религиозните общности. \r\nДИК трябва да определи правата и задълженията на непартийните изборни наблюдатели и броя на партийните членове.   Виктор Турмаков", "date": "2018.07.30", "title": "„Телма“ (Македония): Държавната избирателна комисия на Македония смята, че ще организира успешно референдума"}
{"url": "http://www.focus-news.net/news/2018/07/30/2551307/api-shofyorite-da-se-dvizhat-s-povisheno-vnimanie-po-pat--358-teteven-glozhene-poradi-navodneni-uchastatsi-ot-patnoto-platno-i-svlecheni-zemni-i-skalni-masi-v-otdelni-otsechki.html", "text": "Шофьорите да се движат с повишено внимание и съобразена скорост, спазвайки указанията на служителите на \"Пътна полиция\" по път ІІІ-358 Тетевен - Гложене поради наводнени участъци от пътното платно и свлечени земни и скални маси в отделни отсечки. Това съобщиха от пресцентъра на  Агенция \"Пътна инфраструктура\" .", "date": "2018.07.30", "title": "АПИ: Шофьорите да се движат с повишено внимание по път ІІІ-358 Тетевен - Гложене поради наводнени участъци от пътното платно и свлечени земни и скални маси в отделни отсечки"}
{"url": "http://www.focus-news.net/news/2018/07/30/2551308/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.07.30", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/07/30/2551309/pregled-na-mezhdunarodnite-novini-do-18-chasa-agentsiya-fokus.html", "text": "ВМРО-ДПМНЕ ще участва в заседанието за насрочване на референдума за името, но депутатите на опозиционната партия ще изискат от парламентарното мнозинство да се откаже от позициите си по въпроса.>. \r\nГенералният секретар на ВМРО-ДПМНЕ Игор Янушев обвини парламентарното мнозинство, че продължава – съгласно думите му, произвола и по най-важния за страната въпрос, референдума за договора за името. \r\n„Осъзнавайки, че сделката (с Гърция) е в ущърб на Македония, те се опитват да наложат многостранен въпрос, без да вземат предвид аргументите на опозицията. ВМРО-ДПМНЕ не приема да бъде алиби на властта и само декор. Въпросът трябва да бъде точен и недвусмислен, така че гражданите да могат да отговорят „за“ или „против\", подчерта Янушев. \r\nВ случай на евентуален бойкот на референдума, обществеността ще бъде своевременно информирана, допълни генералният секретар на опозиционната партия. „СДМС иска да подпише споразумение за капитулация. Искаме парламентарното мнозинство да се откаже от такова поведение. Заев и СДСМ носят отговорност за антидържавното споразумение\", заяви Янушев. \r\n***   Парламентът на Македония започна заседание за обявяване на решението за референдума за името. Предложението е внесено от депутати от СДСМ, ДСИ и „Беса“, докато народните представителите от ВМРО-ДПМНЕ и „Алианса на албанците“ не са го подписали, предава скопското електронно издание   Press 24. \r\nПроекторешението предлага референдумът да се проведе на 30 септември, той трябва да бъде консултативен, а въпросът му е: „Съгласни ли сте за членство в ЕС и НАТО и приемане на Договора между Република Македония и Република Гърция?“ \r\nДепутатите от ВМРО-ДПМНЕ ще присъстват на пленарната сесия, на която ще обяснят защо са против такъв въпрос за референдума. Проектът за обявяването на референдума е представен от 69 депутати. \r\nВ дневния ред присъства и решението за разпределяне на средствата за референдума. \r\n***  Русия има намерение да съгласува със западните си колеги принципите на съвместна работа по отношение на бежанците от Сирия. Това заяви руският министър на външните работи Сергей Лавров в рамките на образователен форум. \r\n„По време на визита в Париж с началника на Генералния щаб на Въоръжените сили на Руската федерация Валерий Герасимов обсъдихме с колеги темата за сирийските бежанци. Искаме да съгласуваме някакви принципи на съвместна работа по този проблем“, подчерта първият дипломат на Москва.  Министър-председателят на Гърция Алексис Ципрас посети крайбрежните градове източно от столицата Атина, които бяха опустошени от бушуващите горски пожари- \r\nПосещението на Ципрас не бе предварително обявено.  \r\nВ съобщение в социалната мрежа „Туитър“, Ципрас изрази своята „неописуема мъка\" и „огромно уважение\" към онези, които са се борили със стихията, а сега участва във възстановяването на засегнатите райони. Други подробности не се привеждат.  \r\nВ рамките на извънредно заседание на кабинета, проведено в петък, Ципрас призна, че не е в състояние да отговори на въпроса дали воденото от СИРИЗА правителство е могло да направи повече, за да предотврати смъртните случаи . Премиерът обаче пое „политическата отговорност“ за трагедията.  Политиците в Белград не разбират косовските сърби, те не проумяват, че разделянето на Косово ще доведе до война. Това предупреди председателят на сръбския Форум за етнически отношения Душан Янич. \r\nСъгласно думите на Янич, подобен сценарий увеличава шансовете за въоръжен конфликт. „Това не е проста работа. Сърбите от Северно Косово вече са опаковали куфарите. Те знаят много добре, че конфликтите възникват, когато териториите се разделят или когато се обменят“, подчерта Янич пред белградски ежедневник.  \r\nЕкспертът алармира, че стремежите на сръбските власти да разделят територията на най-младата държава на Балканите или да разменят такава с нея изобщо не са реалистични. „Размяната или подялбата на територии води до възможност за война, независимо от предполагаемите споразумения. И затова нито САЩ, нито ЕС ще се съгласят с това предложение. Това нямаше да се случи, ако Сърбия, Косово и всички страни от Западните Балкани са в НАТО. Тъй като това не е така, историите за разделение и обмен на териториите са напълно нереалистични“, констатира Янич.  \r\nТой предупреди, че властите в Белград и президентът на Сърбия Александър Вучич действат безотговорно, когато говорят за граници до Враня, окупация на северната част на Косово от страна на Прищина и подобни изявления, които, според Янич, провокират единствено опасности и не носят нищо добро на сърбите в Косово.   \r\n„Прищина също не подкрепя идеята. Може би имаше разговори преди, но сега те вече не съществуват. САЩ не подкрепят подялбата. От друга страна, Русия и Турция я подкрепят. Турция приветства подялбата, за да може да повдигне въпроса за Санджак, към който предявява претенции“, припомни Янич.", "date": "2018.07.30", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/07/30/2551302/sofiya-protestat-na-roditelite-na-litsa-s-uvrezhdaniya-tragna-kam-ministerski-savet.html", "text": "Протестът на родителите на лица с увреждания тръгна към Министерски съвет, предаде репортер на  Агенция \"Фокус\" . Булевард \"Цар Освободител\" е затворен за движение в участъка от Народното събрание до Министерски съвет. Протестът е съпроводен от изпълнение на народна песен от гайди.  Броят на протестиращите е над 300 души. \r\nЦветелин ДИМИТРОВ", "date": "2018.07.30", "title": "София: Протестът на родителите на лица с увреждания тръгна към Министерски съвет"}
{"url": "http://www.focus-news.net/news/2018/07/30/2551310/velikotarnovskite-alpinisti-preustanoviha-izkachvaneto-na-vrah-han-tengri-poradi-loshite-meteorologichni-usloviya.html", "text": "Великотърновските алпинисти преустановиха изкачването на седемхилядника Хан Тенгри в планината Тяншан поради лошите метеорологични условия, съобщиха от  ТД „Трапезица 1902“ . Днес групата се е изкачила до лагер 1 на 4300 метра, за да събере оборудването, което бе оставила. В момента алпинистите се намират в Базовия лагер. Утре или в други ден, когато има хеликоптер, те ще слязат с него в Каракара. Там те ще вземат решение какво да правят. Вероятно ще отидат до езерото Исак кул или Бишкек. Всички в групата са в добро здраве.", "date": "2018.07.30", "title": "Великотърновските алпинисти преустановиха изкачването на връх  Хан Тенгри поради лошите метеорологични условия"}
{"url": "http://www.focus-news.net/news/2018/07/30/2551311/shumen-mokri-i-hlazgavi-sa-patnite-nastilki-v-grada.html", "text": "Мокри и хлъзгави са пътните настилки в Шумен след падналия дъжд, предаде репортер на  Радио „Фокус“- Шумен . Натоварен е трафикът в централната градска зона и по основните булеварди в града. Светофарните уредби функционират нормално. Времето остава облачно. \r\nИвелина ИВАНОВА", "date": "2018.07.30", "title": "Шумен: Мокри и хлъзгави са пътните настилки в града"}
{"url": "http://www.focus-news.net/news/2018/07/30/2551312/veliko-tarnovo-dvizhenieto-po-pat-lozen-polski-trambesh-e-ogranicheno-za-mps-s-obshta-masa-nad-12-tona.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е 27 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 20 август. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 11 януари 2019. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nНадежда КРЪСТЕВА", "date": "2018.07.30", "title": "Велико Търново: Движението по път Лозен – Полски Тръмбеш е ограничено за МПС с обща маса над 12 тона"}
{"url": "http://www.focus-news.net/news/2018/07/30/2551313/pazardzhik-mokri-sa-patnite-nastilki-v-grada-trafikat-e-natovaren.html", "text": "След поройния дъжд в Пазарджик и региона, пътните настилки са мокри, предаде репортер на  Радио „Фокус“ – Пазарджик . Трафикът в областния град е натоварен. Струпване на автомобили има в района на кръговите кръстовища на моста на река Марица, по околовръстното шосе в посока Пловдив, по главните улици и булеварди, на изхода на Пазарджик в посока автомагистрала „Тракия“. \r\nВаня НИКОЛОВА", "date": "2018.07.30", "title": "Пазарджик: Мокри са пътните настилки в града, трафикът е натоварен"}
{"url": "http://www.focus-news.net/news/2018/07/30/2551297/nezavisen-makedoniya-referendumat-za-imeto-shte-struva-34-miliona-evro.html", "text": "Референдумът по въпроса за името на Македония ще струва на страната около 3,4 милиона евро.  Това са парите предвидени в предложението за разпределението на средствата, което трябва да бъде прието на същото парламентарно заседание, на което ще се гласува и  насрочването на допитването, предава  македонската електронна медия    „Независен“. \r\nТова решение ще изтегли средства от няколко държавни институции на обща сума в размер на 210 млн. 400 хил. денара за провеждане на референдума. Средствата ще се прехвърлят в бюджета на Държавната избирателна комисия, където се отваря нова подпрограма – „Референдум“ в раздел \"Различни трансфери\". \r\nПреразпределените средства трябва да се използват, наред с другото, за отпечатване на бюлетините и за заплащане на членовете на избирателните комисии и съветите. \r\nНовоизбраните  членове на ДИК поеха функциите днес и веднага започнаха подготовката за референдума, след като се заклеха в парламента тази сутрин.  Виктор Турмаков", "date": "2018.07.30", "title": "„Независен“ (Македония): Референдумът за името ще струва 3,4 милиона евро"}
{"url": "http://www.focus-news.net/news/2018/07/30/2551299/press-24-makedoniya-v-parlamenta-na-makedoniya-se-provezhda-zasedanie-po-referenduma-za-imeto.html", "text": "Парламентът на Македония започна заседание за обявяване на решението за референдума за името. Предложението е внесено от депутати от СДСМ, ДСИ и „Беса“, докато народните представителите от ВМРО-ДПМНЕ и „Алианса на албанците“ не са го подписали, предава скопското електронно издание   Press 24. \r\nПроекторешението предлага референдумът да се проведе на 30 септември, той трябва да бъде консултативен, а въпросът му е: „Съгласни ли сте за членство в ЕС и НАТО и приемане на Договора между Република Македония и Република Гърция?“ \r\nДепутатите от ВМРО-ДПМНЕ ще присъстват на пленарната сесия, на която ще обяснят защо са против такъв въпрос за референдума. Проектът за обявяването на референдума е представен от 69 депутати. \r\nВ дневния ред присъства и решението за разпределяне на средствата за референдума.  Виктор Турмаков", "date": "2018.07.30", "title": "Press 24 (Македония): В парламента на Македония се провежда заседание по референдума за името"}
{"url": "http://www.focus-news.net/news/2018/07/30/2551314/gabrovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е облачно. Температурата на въздуха е 27°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението в участък от път Севлиево – Драгановци се осъществява с повишено внимание поради извършване на строително-монтажни работи. \r\nДвижението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.07.30", "title": "Габрово: Мокри са пътните настилки на територията на областта"}
{"url": "http://www.focus-news.net/news/2018/07/30/2551316/gd-granichna-politsiya-intenziven-e-trafikat-na-gkpp-kalotina-gkpp-kapitan-andreevo-gkpp-dunav-most-ruse-i-gkpp-dunav-most-vidin.html", "text": "Интензивен е трафикът на ГКПП \"Калотина\", ГКПП \"Капитан Андреево\", ГКПП \"Дунав мост\" - Русе и ГКПП \"Дунав мост\" - Видин, съобщиха от пресцентъра на  ГД \"Гранична полиция\" . На българо-сръбската граница на ГКПП \"Калотина\" трафикът е интензивен на вход и на изход за леки автомобили. На българо-турската граница на ГКПП \"Капитан Андреево\" трафикът е интензивен на изход за товарни автомобили. На българо-румънската граница трафикът е интензивен на вход и изход за товарни автомобили на ГКПП \"Дунав мост\" - Русе и ГКПП \"Дунав мост\" - Видин. На българо-гръцката и българо-македонската граница трафикът е нормален на всички гранични контролно-пропускателни пунктове. \r\nПо информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП \"Видин\". За този период временно движението ще се осъществява двупосочно в едно платно.", "date": "2018.07.30", "title": "ГД \"Гранична полиция\": Интензивен е трафикът на ГКПП \"Калотина\", ГКПП \"Капитан Андреево\", ГКПП \"Дунав мост\" - Русе и ГКПП \"Дунав мост\" - Видин"}
{"url": "http://www.focus-news.net/news/2018/07/30/2551306/fokus-makedoniya-spored-zamestnik-predsedatelya-na-vmro-dpmne-faktat-che-referendumat-shte-bade-konsultativen-oznachava-che-vlastite-shte-talkuvat-rezultata-ot-nego-kakto-si-pozhelayat.html", "text": "Заместник-председателят на македонската опозиционна парти ВМРО-ДПМНЕ Никола Мицевски заяви, че партията е внесла две изменения в проекторешението за свикването на референдума за името. Той повтори позицията, че предложеният на допитването въпрос не е точен и подвежда гражданите. Също така според него фактът, че референдумът е консултативен, отваря възможност за правителството да тълкува резултат по свое желание, предава македонският   „Фокус“. \r\n„Това дава възможност резултатът да се тълкува, както желаете, въпреки че според закона това решение трябва да бъде задължително. Ако няма избирателен  и повечето граждани гласуват „за“, то може ли да се тълкува като одобрение и институциите ще продължат ли с прилагането на това споразумение? Моето мнение е, че именно това е целта“, заяви Мицевски. \r\nСпоред него въпросите на референдума трябва да се отпечатат на три отделни бюлетина и обвини властите, че нарушават „брутално“ демократичната практика.  Виктор Турмаков", "date": "2018.07.30", "title": "„Фокус“ (Македония): Според заместник-председателя на  ВМРО-ДПМНЕ фактът, че референдумът ще бъде консултативен означава, че властите ще тълкуват резултата от него, както си пожелаят"}
{"url": "http://www.focus-news.net/news/2018/07/30/2551319/aktsenti-v-sutreshniya-blok-dobro-utro-balgariya-na-31-yuli.html", "text": "Остава в сила частичното бедствено положение в Дългопол, въпреки че беше обявена отмяната му. Какво се усложни, за да се наложи това? За ситуацията в населеното място ще разговаряме в сутрешния блок „Добро утро, България“ на Радио „Фокус“ с кмета на Дългопол Георги Георгиев. Какво време ни очаква през месец август –  ще ни каже дежурният синоптик към Националния институт по метеорология и хидрология (НИМХ) Марияна Попова. \r\nПожар възникна в сградата на бившите царски конюшни, намираща се на столичните булеварди „Княз Александър Дондуков“ и „Васил Левски“. Защо до сега сградата на „Царските конюшни“ не е получила статут на културна ценност, а чак сега процедурата се забърза? Спекулациите, че опожаряването на сградата отваря врати към последващо застрояване на терена, отговаря ли на фактическата обстановка? Темата ще коментираме с Александър Трайков, директор на Главна дирекция „Инспекторат за опазване на културното наследство“. \r\nЗа идеята Добрич да бъде обявен за град на българската бойна слава ще разговаряме с председателя на Общинския съвет Иво Пенчев. \r\nПето издание на пленер за съвременно изкуство се провежда в Благоевград. Подробности ще ни разкаже Ливия Нинова от Радио „Фокус“ – Пирин \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.07.30", "title": "Акценти в сутрешния блок „Добро утро, България“ на 31 юли"}
{"url": "http://www.focus-news.net/news/2018/07/30/2551321/sport-andreas-grankvist-shte-prodalzhi-da-igrae-za-natsionalniya-otbor-na-shvetsiya-po-futbol.html", "text": "Капитанът на националния отбор на Швеция по футбол Андреас Гранквист обяви, че ще продължи да играе за тима и на Европейското първенство по футбол през 2020 г.   \r\n33-годишният защитник от Хелсинборг играе за националния отбор от 2006 г. изигравайки 77 мача и забивайки осем гола.  \r\nНа световното първенство в Русия националният отбор на Швеция достигна до четвъртфинал, където отстъпи пред англичаните.   Виктор Турмаков", "date": "2018.07.30", "title": "Спорт: Андреас Гранквист ще продължи да играе за националния отбор на Швеция по футбол"}
{"url": "http://www.focus-news.net/news/2018/07/30/2551324/chosun-ilbo-yuzhna-koreya-shte-namali-suhopatnite-si-sili.html", "text": "Министерството на отбраната на Южна Корея обяви реформи, според които числеността на сухопътните сили ще бъде намалена до 118 хил. войници, а военната служба ще бъде намалена с два или три месеца, пише  „Чосун Илбо“. \r\nПлановете предвиждат и намаляването на командната структура, като 18% от генералите ще бъдат пенсионирани. Броят на армейските дивизии ще се намалят от настоящите 39 до 33, докато фронтовите ще бъдат намалени от 11 на девет. Редовните войски ще бъдат намалени от 618 хил. души до половин милион до 2022 г. Министерството на отбраната обяснява решението си с намаляването на ролята на сухопътните сили в модерната война. Другите разклонения на въоръжените сили на Южна Корея няма да бъдат намалявани. \r\n„Ще се увеличи безпилотното разузнаване и ще се засили огневата мощ на сухопътните сили“, уточни офицер от армията.   Виктор Турмаков", "date": "2018.07.30", "title": "„Чосун Илбо“ : Южна Корея ще намали сухопътните си сили"}
{"url": "http://www.focus-news.net/news/2018/07/30/2551323/krasimira-zlateva-ot-stara-zagora-pecheli-golyamata-nagrada-v-igrata-na-radio-fokus-i-ek.html", "text": "Ръководителят на Представителството на Европейската комисия в България Огнян Златев изтегли чрез жребий днес името на победителя в томболата по повод завършилата образователна игра на Радио \"Фокус\" \"Европейски тест за отличници – шест\". Голямата награда се падна на Красимира Златева от гр. Стара Загора, която ще пътува до Брюксел за информационна визита в Европейската комисия. Това съобщиха от  Представителството на Европейската комисия в България . \r\nВ жребия участваха общо 8 от досегашните победители, отговорили правилно на въпросите в радиоиграта през последните два месеца, свързани с политиките на ЕС и неговите институции. Тегленето се извърши в централното студио на Радио \"Фокус\" – София в присъствието на президента на Информационна агенция и Радио \"Фокус\" Красимир Узунов.  \r\n\"Искам да изкажа благодарност на многобройните граждани, които следиха въпросите и взеха дейно участие в радио викторината. Огромният брой правилни отговори показа, че в края на Българското председателство на Съвета на ЕС широката аудитория е подобрила знанията си за ролята и политиките на Европейския съюз\", посочи Огнян Златев.  \r\nНие в Представителството на ЕК ще продължим с различни кампании да се опитваме да подобряваме информираността на българите защо е важна работата на европейските институции. В този исторически решаващ момент за бъдещето на Обединена Европа е от особено значение гражданското общество да знае какъв е залогът, когато говорим за теми като приемането на дългосрочния бюджет на ЕС след 2020г, гласуването на единна и организирана система за убежище, подсилване на общите отбранителни способности на държавите членки и много други, отбеляза още Златев.  \r\nПредставителството на Европейската комисия в България в партньорство с Радиоверига \"Фокус\" организира интерактивна радио игра по теми, свързани с Европейския съюз и неговите политики. Основната цел бе да се популяризират актуални теми, факти и приоритети на ЕС, правата и задълженията на страните членки и на гражданите и да се разбере подобриха ли българите знанията си за ролята на Съюза. В продължение на осем седмици слушателите отговаряха на въпроси относно компетенциите на различните институции, ресорите на членовете на Европейската комисия, законодателните предложения, единния цифров пазар, Многогодишната финансова рамка, бъдещето на Европа, Западните Балкани и др.", "date": "2018.07.30", "title": "Красимира Златева от Стара Загора печели голямата награда в играта на Радио \"Фокус\" и ЕК"}
{"url": "http://www.focus-news.net/news/2018/07/30/2551325/predstoyashti-sabitiya-v-stranata-za-31-yuli-agentsiya-fokus.html", "text": "*** \r\nОт 10.00 часа министърът на културата Боил Банов и министърът на образованието и науката Красимир Вълчев ще сключат Споразумение за сътрудничество за осъществяване на мерки и дейности между институциите в системата на предучилищното и училищното образование и държавните, регионалните и общинските музеи и художествени галерии в страната. Документът ще бъде подписан в експозиционната зала на Национален политехнически музей – София. \r\n*** \r\nОт 11.30 часа  в СБАЛАГ „Майчин дом“ министърът на здравеопазването Кирил Ананиев ще участва в официалното откриване на първата за България лаборатория за неинвазивна скрининг диагностика за вродени хромозомни болести на плода, както и на реновирания самостоятелен Медицински център към лечебното заведение. \r\n*** \r\nОт 13.00 часа министърът на вътрешните работи Валентин Радев ще даде редовния си месечен брифинг в сградата на МВР. \r\n*** \r\nОт 09.30 часа в заседателна зала в сградата на ВСС ще се проведе заседание на Съдийската колегия на Съвета.  \r\n*** \r\nОт 10.00 часа заместник-министърът на отбраната Анатолий Величков ще участва в тържествената церемония за връчване на дипломите на „Випуск 2018“ на Военна академия „Г. С. Раковски”. \r\n*** \r\nОт 11.00 часа кметът на Столична община Йорданка Фандъкова ще провери ремонтните дейности на бул. „Христофор Колумб“ при новия мост между ул. „Продан Таракчиев“ и Източната тангента.   \r\n*** \r\nОт 11.00 часа в Националния пресклуб на БТА ще се проведе втора открита дискусия за проблемите в адвокатурата. Модератор на дискусията е адв. Светлозар Николов. \r\n*** \r\nОт 11.00 часа пред Националния исторически музей ще се състои демонстрация на въздушни спасителни действия, извършени в синхрон между държавни институции, неправителствени организации и частния сектор, обединени от една кауза – опазването на човешкия живот. \r\n*** \r\nОт 12.00 часа ръководството на ПП АБВ ще даде пресконференция в централата на партията на ул. „Врабча“ 23. \r\n*** \r\nОт 09.00 часа  в заседателната зала в „Културен дом на нефтохимика“ ще се проведе редовното заседание на Общински съвет – Бургас.   \r\n*** \r\nОт 13.30 часа в заседателната зала на  Община Бургас кметът  Димитър Николов ще връчи сертификати, грамоти и  награди за ученици и студенти, обучавали се в лятна IT академия.  \r\n*** \r\nОт 17.00 часа в Морската градина ще се проведе информационна кампания „Вашите права“.  \r\n*** \r\nОт 15.00 часа в Регионална библиотека „Христо Ботев“ ще се проведе работилница за творческо писане за деца от 10 до 19 години. \r\n*** \r\nОт 11.30 часа заместник -министърът на туризма Ирена Георгиева ще участва в кръгла маса за обсъждане на проекта за 12 винено-кулинарни дестинации в Габрово.  Събитието ще се проведе в Ритуалната зала на Община Габрово. \r\n*** \r\nПред паметника на Стефан Караджа през целия ден ще бъдат полагани цветя по повод 150 години от неговата смърт.  \r\n*** \r\nОт 09.30 часа в Регионалния исторически музей  ще се проведе музейно възпоменателно събитие от Образователна програма „Род, родословие, родина“ по повод 150 години от смъртта на Стефан Караджа. \r\n*** \r\nОт 11.00 часа в Карнобат ще бъде направена първа копка за новата сграда на противопожарната служба в града.  \r\n*** \r\nОт 10.30 часа в пресцентъра на финалния комплекс на Гребната база ще се състои пресконференцията за Световното първенство по гребане за мъже и жени за резултатите от последната инспекция за готовността на Пловдив за Световното първенство по гребане през септември.   \r\n*** \r\nОт 16.00 до 18.00 часа общинският съветник от ГЕРБ– Пловдив Иван Вичков ще приема граждани в офиса на паюртията в район „Тракия” в блок 91.  \r\n*** \r\nОт 18.00 часа в СБАЛАГ „Селена“ ще се състои лекция на акушерки и консултанти по кърмене на тема „Кърменето е най-добрият старт за всяко дете“. \r\n*** \r\nОт 10.00 часа в Регионалния пресклуб на БТА в Плевен кметът на Община Червен бряг инж. Данаил Вълов ще даде пресконференция.  \r\n*** \r\nОт 10.00 до 12.00 часа в къща музей „Гео Милев“ ще се проведат литературни занимания за деца от 5 до 9 години. \r\n*** \r\nОт 10.00 до 12.00 часа  в Детски отдел на библиотека „Родина“ ще се състои програма „Чета и играя – знам и мога“.  \r\n*** \r\nОт 11.00 часа в зала 2 на Община Стара Загора ще се проведе заключителна пресконференция по проекта „Заедно за независим живот“. \r\n*** \r\nОт 10.30 часа на паметниците, посветени на Освобождението на Стара Загора, ще бъдат поднесени цветя и венци.  \r\n*** \r\nОт 21.00 часа в Мемориален комплекс „Бранителите на стара Загора“ ще се състои спектакъл в три части  - „Моление за Стара Загора“.  \r\n*** \r\nОт 18.30 часа на площада пред сградата на Община Царево еврокомисарят по цифровата икономика и общество Мария Габриел ще даде началото на „Световен симпозиум по мановия мед – 10 години по-късно”. \r\n*** \r\nОт 21.00 часа на площад „Освобождение“ ще бъде прожектиран българския игрален филм „Врагове“. Събитието е част от „Пътуващо лятно кино с БНТ1“.", "date": "2018.07.30", "title": "Предстоящи събития в страната за 31 юли (Агенция „Фокус“)"}
{"url": "http://www.focus-news.net/news/2018/07/30/2551326/43-godishen-mazh-e-pochinal-sled-kato-e-prostrelyan-pri-skandal-v-grad-slivnitsa.html", "text": "43-годишен мъж е починал, след като е прострелян при скандал в град Сливница. Това съобщиха от  МВР . Вчера вечерта в полицията постъпил сигнал за скандал с последвала стрелба с огнестрелно оръжие в Сливница. На мястото веднага били изпратени полицейски екипи и Бърза помощ. Установен бил 43-годишен мъж в безпомощно състояние, който бил транспортиран в болнично заведение,  където около 1.30 часа тази сутрин е починал. \r\nНа местопроизшествието е извършен оглед от оперативна група при ОДМВР – София и в присъствието на прокурор. Намерен е пистолет, законно притежаван от починалия, както и други веществени доказателства. \r\nПо случая е образувано досъдебно производство за престъпление по чл.115 от НК и е уведомена прокуратурата. \r\nВ резултат на проведените незабавни оперативно-издирвателни действия са установени и задържани извършителите на деянието – на 17 и 28 години, и двамата от Сливница и с криминални регистрации в полицията. Тази сутрин са им повдигнати обвинения за престъпление по чл. 115, вр. чл. 20, ал. 2 от НК и с прокурорско постановление са задържани за 72 часа. \r\nРаботата по случая продължава.", "date": "2018.07.30", "title": "43-годишен мъж е починал, след като е прострелян при скандал в град Сливница"}
{"url": "http://www.focus-news.net/news/2018/07/30/2551328/shumen-protekal-e-pokrivat-na-dkt-vasil-drumev-v-grada.html", "text": "Протекъл е покривът на ДКТ „Васил Друмев“ в Шумен, предаде репортер на  Радио „Фокус“- Шумен . Половината сцена е била наводнена при вчерашния дъжд, посочи директорът Димитър Димитров. Той заяви, че е заснел клипчета, които ще представи в Министерството на културата. По думите на директора на театъра, покривът е в плачевно състояние. „При предишния ремонт никой не се е качил на покрива, за да види какво е, а той е в плачевно състояние.  Този ремонт, за който всички говорят, на практика не се е състоял, сградата не е предадена и 1 500 000 лв. са отишли на вятъра, защото те са били осигурени по проект, но тъй като обектът не е издаден, парите не са усвоени и са върнати обратно във фонда, от който са дошли“, каза Димитров. Той посочи, че покривът трябва да се отремонтира, необходими са и допълнителни водооточни системи. \r\nИвелина ИВАНОВА", "date": "2018.07.30", "title": "Шумен: Протекъл е покривът на ДКТ „Васил Друмев“ в града"}
{"url": "http://www.focus-news.net/news/2018/07/30/2551320/diana-markova-initsiativen-komitet-na-maykite-na-detsa-i-vazrastni-s-uvrezhdaniya-varna-iskame-reforma-v-interes-na-horata-s-uvrezhdaniya.html", "text": "Искаме реформа в интерес на хората с увреждания, а не такава, която да обслужва администрацията като цяло. Това каза в интервю за  Радио „Фокус“ – Варна  Диана Маркова, която е част от инициативния комитет на майките на деца и възрастни с увреждания, започнал протести през юни. \r\n„Всички сме единодушни относно това, че системата не работи ефективно. Крайно време е след като години наред се натрупват проблеми без да се решават, не трябва отново проблемът на хората с увреждания да се обезличи“, добави Диана Маркова. Тя отбеляза, че от Инициативния комитет настояват да се преодолее ситуацията на конфликт на интереси около Националния съвет за интеграция към Министерството на труда и социалната политика, където национално представени неправителствени организации освен в Съвета, са и в мониторинговия орган към съвета. „Същевременно реализират и проекти с европейско финансиране за доста големи суми, както и към държавния бюджет. По отношение на структурата и работата на Националния съвет имаме конкретни предложения, които днес са внесени до всички институции“, каза още Диана Маркова. \r\nМарияна ВАЛЕНТИНОВА", "date": "2018.07.30", "title": "Диана Маркова, Инициативен комитет на майките на деца и възрастни с увреждания – Варна: Искаме реформа в интерес на хората с увреждания"}
{"url": "http://www.focus-news.net/news/2018/07/30/2551329/gabrovo-beton-pompa-se-e-preobarnala-v-rayona-na-spirka-racho-kovacha.html", "text": "При извършване на строителни работи в района на спирка „Рачо Ковача“ е поддала основата под един от стабилизаторите на бетон-помпа, което е причинило загуба на устойчивост и преобръщане на машината върху строителната площадка. Това съобщиха от пресцентъра на Община Габрово. При инцидента няма пострадали. В ход е организация по повдигане на бетон-помпата и изваждането ѝ от строителната площадка. \r\nВ тази връзка временно, от 14.30 часа днес, е ограничено движението по ул. „Юрий Венелин“, като в участъка от „Баев мост“ до мост „Игото“ ще бъде напълно спряно. \r\nПревозните средства на масовия градски транспорт ще преминават по ул. „Скобелевска“ и пл. „Възраждане“.", "date": "2018.07.30", "title": "Габрово: Бетон-помпа се е преобърнала в района на спирка „Рачо Ковача“"}
{"url": "http://www.focus-news.net/news/2018/07/30/2551315/fokus-makedoniya-vmro-dpmne-napusna-parlamentarnoto-zasedanie-za-referenduma.html", "text": "Депутатите от ВМРО-ДПМНЕ напуснаха заседанието, на което се гласува за насрочване на референдума за името, съобщава македонският  \"Фокус\". \r\nОт редакцията привеждат информация, съгласно която в началото на заседанието в пленарната зала са присъствали няколко народни представители от опозиционната партия, но в рамките на дискусиите са напуснали парламента. Поради тази причина партията на Християн Мицковски не е изложила предложенията си. \r\nФракцията на ВМРО-ДПМНЕ имаше за внасяне две предложения по отношение на решението за насрочване на референдума. Парламентарното мнозинство гласува \"против\" приемането им. Тереза Герова", "date": "2018.07.30", "title": "\"Фокус\" (Македония): ВМРО-ДПМНЕ напусна парламентарното заседание за референдума"}
{"url": "http://www.focus-news.net/news/2018/07/30/2551318/fokus-makedoniya-parlamentat-na-makedoniya-prie-predlozhenieto-za-provezhdane-na-referenduma-za-imeto.html", "text": "Със 67 гласа \"за\" и нито един \"против\" парламентът на Македония утвърди предложението за провеждане на референдума, на който гражданите на югозападната ни съседка ще се произнесат за договора за името, съобщава македонският  \"Фокус\". \r\nВъпросът остава същият, който бе предложен по-рано от управляващото в Скопие мнозинство - \"Подкрепяте ли членството в НАТО и ЕС чрез приемане на договора с Гърция?\". Няма и изненада при датата за провеждането му - 30 септември 2018 г.  \r\nПреди гласуването депутатите от ВМРО-ДПМНЕ напуснаха заседанието. От редакцията привеждат информация, съгласно която в началото на заседанието в пленарната зала са присъствали няколко народни представители от опозиционната партия, но в рамките на дискусиите са напуснали парламента. Поради тази причина партията на Християн Мицковски не е изложила предложенията си. \r\nФракцията на ВМРО-ДПМНЕ имаше за внасяне две предложения по отношение на решението за насрочване на референдума. Парламентарното мнозинство гласува \"против\" приемането им. Тереза Герова", "date": "2018.07.30", "title": "\"Фокус\" (Македония): Парламентът на Македония прие предложението за провеждане на референдума за името"}
{"url": "http://www.focus-news.net/news/2018/07/30/2551330/ventsi-paskov-zam-kmet-na-obshtina-vidin-140-dushi-s-uvrezhdaniya-se-obsluzhvat-po-razlichni-sotsialni-programi-v-obshtinata.html", "text": "140 души с увреждания се обслужват по различни социални програми в общината, каза за  Радио „Фокус“ – Видин  Венци Пасков, заместник-кмет на Община Видин. Той посочи, че през март тази година е подписано споразумение между Община Видин и Агенцията за социално подпомагане за предоставяне на социални услуги в домашна среда на потребители, за които е извършена социална оценка и е идентифицирана необходимостта от предоставянето им по правилата на операция „Независим живот”, финансирана по Оперативна програма „Развитие на човешките ресурси“ 2014-2020. „В общината са назначени 41 лица като лични асистенти, 44 лица – като социални асистенти и 16 лица – като домашен помощник, които обслужват 140 души с увреждания. Приемът на документи бе от 1 до 15 юли 2018 г.“, каза Венци Пасков. Той допълни, че е разкрита социална услуга от резидентен тип „Защитено жилище”, с капацитет 12 места в село Гомотарци. Пасков посочи, че към настоящия момент в защитеното жилище са настанени 12 лица, като 10 от потребителите са изведени от специализираната институция Дом за деца с умствена изостаналост, село Гомотарци. \r\nАнна ЛОЗАНОВА", "date": "2018.07.30", "title": "Венци Пасков, зам.-кмет на Община Видин: 140 души с увреждания се обслужват по различни социални програми в общината"}
{"url": "http://www.focus-news.net/news/2018/07/30/2551332/veliko-tarnovo-pokachva-se-delat-na-bezrabotnite-litsa-sas-sredno-i-visshe-obrazovanie-v-obshtina-svishtov.html", "text": "Покачва се делът на безработните лица със средно и висше образование в община Свищов.Това показват данните за нивото на безработицата през месец юни, съобщи за  Радио „Фокус“ – Велико Търново  Таня Гуцева, директор на местната Дирекция „Бюро по труда“. Тя посочи, че през изминалия месец се отчита абсолютно намаление на лицата във всички групи на образователната структура. Снижава се делът на лицата с основно и начално образование. Групата на безработните лица с начално и по-ниско образование включва 67 души, а относителният й дял заема 9,68%. Групата на лицата с основно образование наброява 116 души, а относителният й дял заема 16,76 %. Висшистите без работа са 163 души с относителен дял 23,56 на сто от образователната структура. Лицата със средно образование са 346, което е 50 на сто от структурата на безработните по образование. \r\nТаня Гуцева съобщи, че най-голям е броят на безработните лица без специалност и квалификация – 34,97 на сто. Тази група бележи спад с 28 души, но продължава да заема първа позиция с абсолютен брой от 242 души. Групата на специалистите без работа е на второ място и обхваща 236 души. Относителният й дял е 34,11 на сто от общата структура и бележи тенденция на нарастване. Броят на лицата с работническа професия е 214 души, а относителният им дял заема 30,92 на сто. Тази група заема последно място в професионалната структура, като през месеца се отбелязва намаление с 23 души и незначително снижаване на дела. \r\nНадежда КРЪСТЕВА", "date": "2018.07.30", "title": "Велико Търново: Покачва се делът на безработните лица със средно и висше образование в община Свищов"}
{"url": "http://www.focus-news.net/news/2018/07/30/2551334/vladimir-georgiev-mestni-danatsi-i-taksi-vidin-za-parvoto-polugodie-na-2018-g-sabranite-prihodi-sa-v-razmer-na-blizo-41-mln-lv.html", "text": "За първото полугодие на 2018 г. събраните приходи са в размер на над 4 090 000 лв., каза за  Радио „Фокус“ – Видин  Владимир Георгиев, началник на отдел  „Местни данъци и такси“ към Община Видин. Той посочи, че най-голям е делът на постъпилите суми от такса битови отпадъци – 1 797 000 лв., следван от данъка върху превозните средства – 1 183 000 лв., данък недвижими имоти – около 600 000 лв. Приходите от физически лица са в размер на 2 482 500 лв., а от юридически – 1 608 261 лв.  „Приходите през първото полугодие са с 55 094 лв. повече в сравнение с тези от миналата година за същия период. 697 е броят на актовете, издадени за принудително събиране на над 1 824 269 лв.“, каза Георгиев. \r\nАнна ЛОЗАНОВА", "date": "2018.07.30", "title": "Владимир Георгиев, „Местни данъци и такси“-Видин: За първото полугодие на 2018 г. събраните приходи са в размер на близо 4,1 млн. лв."}
{"url": "http://www.focus-news.net/news/2018/07/30/2551333/stara-zagora-vremenno-dvizhenieto-po-am-trakiya-pri-km-167-v-rayona-na-razklona-za-am-maritsa-v-posoka-burgas-se-osashtestvyava-samo-v-skorostnata-lenta-poradi-paten-intsident.html", "text": "Временно движението по АМ \"Тракия\" при км 167 в района на разклона за АМ \"Марица\" в посока Бургас се осъществява само в скоростната лента поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост.", "date": "2018.07.30", "title": "Стара Загора: Временно движението по АМ \"Тракия\" при км 167 в района на разклона за АМ \"Марица\" в посока Бургас се осъществява само в скоростната лента поради пътен инцидент"}
{"url": "http://www.focus-news.net/news/2018/07/30/2551317/makfaks-makedoniya-ziyadin-sela-zayavi-che-nyama-nuzhda-ot-referendum-za-imeto-aliansat-na-albantsite-shte-glasuva-s-vazdarzhal-se.html", "text": "Председателят на „Алианса на Албанците“ Зиядин Села заяви, че няма да подкрепи решението за провеждането на референдума, а депутати от партията ще гласуват с „въздържал се“, предава македонската информационна агенция    „Макфакс“. \r\n„ Референдумът не трябва да включва споразумението , а само името на държавата. „Алиансът на албанците“ смята, че няма нужда от референдум, не разбираме и как е формулиран въпросът. Все пак този състав на парламента ще вземе решение за конституционните промени“, заяви  Села по време на обсъжданията за референдума в законодателния орган. \r\nВ момента в парламента тече процес на обявяване на решението за референдума за името. Инициативата бе представена по-рано от депутатите от СДСМ, ДСИ и „Беса“. В проекторешението се предлага допитването да се проведе на 30 септември, да бъде консултативно и въпросът му да бъде: „Съгласни ли сте за членство в ЕС и НАТО и приемане на Договора между Република Македония и Република Гърция?“  Виктор Турмаков", "date": "2018.07.30", "title": "„Макфакс“ (Македония): Зиядин Села заяви, че няма нужда от референдум за името, „Алиансът на албанците“ ще гласува с „въздържал се“"}
{"url": "http://www.focus-news.net/news/2018/07/30/2551335/predstoyashti-mezhdunarodni-sabitiya-za-31-yuli-agentsiya-fokus.html", "text": "Ще се проведат преговори между руските и японските министри на отбраната и на външните работи. \r\n***  Започва съдебният процес срещу ръководителя на предизборната кампания на президента на САЩ Доналд Тръмп Пол Манафорт за укриване на данъци. \r\n***  Президентът на САЩ Доналд Тръмп ще проведе среща със свои симпатизанти от щата Флорида. \r\n***  Външният министър на Китай Ван Йи е на посещение в Малайзия. \r\n***", "date": "2018.07.30", "title": "Предстоящи международни събития за 31 юли (Агенция \"Фокус\")"}
{"url": "http://www.focus-news.net/news/2018/07/30/2551327/ria-novosti-parlamentat-na-makedoniya-nasrochi-30-septemvri-kato-data-za-referenduma-za-preimenuvaneto-na-stranata.html", "text": "Депутатите от македонския парламент утвърдиха единодушно с 68 (от възможни 120) гласа предложената от властите дата за консултативен референдум за преименуването на страната – 30 септември, предава   РИА Новости. \r\nВъншните министри на Гърция и на Македония Никос Коцияс и Никола Димитров през юни подписаха споразумение за новото конституционно име на страната – Република Северна Македония, решавайки продължаващия 25 години спор за името, пречещ на Македония да влезе в ЕС и в НАТО.  \r\nМакедонският министър-председател Зоран Заев многократно заявява, че окончателното решение за преименуването трябва да се приеме от народа на референдум. Той посочи, че допитването трябва да се състои или на 23 септември, или на 30 септември, или на 7 октомври. Според него целта на правителството е процедурата по преименуването да приключи на 15 януари 2019 година. \r\n„Референдумът за преименуването, насрочен на 30 септември, ще носи консултативен характер“, предават местни медии. \r\nВ гласуването не участваха депутатите от най-голямата опозиционна партия ВМРО-ДПМНЕ, които по-рано не се съгласиха с предложената формулировка на въпроса. Според опозицията предложеният от Заев въпрос „Съгласни ли сте за членство в ЕС и НАТО и приемане на Договора между Република Македония и Република Гърция?“ поставя избирателите в положение на принуда.   Виктор Турмаков", "date": "2018.07.30", "title": "РИА Новости: Парламентът на Македония насрочи 30 септември като дата за референдума за преименуването на страната"}
{"url": "http://www.focus-news.net/news/2018/07/30/2551336/plovdiv-rezultatite-ot-poslednata-inspektsiya-za-gotovnostta-za-svetovnoto-parvenstvo-po-grebane-prez-septemvri-shte-badat-predstaveni-na-31-yuli.html", "text": "Резултатите от последната инспекция за готовността на Пловдив за Световното първенство по гребане през септември ще бъдат представени от представители на FISA, Община Пловдив, Организационния комитет по гребане и на Българската федерация по гребане на специална пресконференция утре, 31 юли. Това съобщиха  организаторите . Тя ще се състои на финалния комплекс на Гребната база. На пресконференцията ще се разбере още колко са заявените досега участници – състезатели, треньори, щабове, какво ще експериментира в Пловдив за първи път Световната федерация по гребане и кои са техническите новости, които ще бъдат използвани за първи път на Световното първенство.", "date": "2018.07.30", "title": "Пловдив: Резултатите от последната инспекция за готовността за Световното първенство по гребане през септември ще бъдат представени на 31 юли"}
{"url": "http://www.focus-news.net/news/2018/07/30/2551337/montana-v-grada-shte-se-obuchavat-formirovaniya-na-suhopatnite-voyski.html", "text": "В Монтана ще се обучават формирования на Сухопътните войски в Центъра за професионална квалификация на ГДПБЗН, съобщиха от  местната противопожарна служба . 100 военнослужещи ще преминат обучение по пожарна безопасност и защита на населението през август 2018 г. Спасителни дейности при наводнение, земетресение и  инциденти с опасни вещества са трита вида курса, които се организират за обучението. За втора поредна година се организират подобни курсове.", "date": "2018.07.30", "title": "Монтана: В града ще се обучават формирования на Сухопътните войски"}
{"url": "http://www.focus-news.net/news/2018/07/30/2551355/sport-chelsi-prekrati-pregovorite-s-real-madrid-za-tibo-kurtua.html", "text": "Челси прекрати преговорите с Реал Мадрид за трансфер на вратаря Тибо Куртуа.  Британският отбор няма да се раздели с 26-годишния белгиец, докато не му намери замяна. \r\nТрансферът на вратаря щеше да струва на мадридския клуб според първоначалните преговори 35 милиона евро. \r\nПрез последния сезон Куртуа изигра 46 мача в състава на Челси, пропускайки 47 гола.     Виктор Турмаков", "date": "2018.07.30", "title": "Спорт: Челси прекрати преговорите с Реал Мадрид за Тибо Куртуа"}
{"url": "http://www.focus-news.net/news/2018/07/30/2551322/fokus-makedoniya-deputatat-amdi-bayram-zayavi-che-i-toy-e-glasuval-za-referenduma-predlozhenieto-e-prieto-s-68-a-ne-s-67-glasa.html", "text": "Парламентът на Македония утвърди предложението за провеждане на референдума , на който гражданите на страната ще се произнесат за договора за името. За допитването гласуваха всички гласували депутати.  Но народният представител Амди Байрам реагира остро, когато бяха изброени 67 гласа и заяви, че също е гласувал, но картата му не е била отчетена, предава македонският    „Фокус“. \r\nПоради това председателят на парламента Талат Джафери нареди и неговият глас да се брои в гласуването, като по този начин броят на депутатите, които са гласували със „за“ официално ще бъде 68.  \r\nДепутатите от опозиционната партия ВМРО-ДПМНЕ напусната залата преди гласуването.  Виктор Турмаков", "date": "2018.07.30", "title": "„Фокус“ (Македония): Депутатът Амди Байрам заяви,  че и той е гласувал за референдума – предложението е прието с 68, а не с 67 гласа"}
{"url": "http://www.focus-news.net/news/2018/07/30/2551354/stara-zagora-vazstanoveno-e-dvizhenieto-pri-km-167-v-posoka-burgas-na-am-trakiya.html", "text": "Възстановено е движението при км 167 в посока Бургас на АМ \"Тракия\". Това съобщиха от пресцентъра на  Агенция \"Пътна инфраструктура\" .", "date": "2018.07.30", "title": "Стара Загора: Възстановено е движението при км 167 в посока Бургас на АМ \"Тракия\""}
{"url": "http://www.focus-news.net/news/2018/07/30/2551331/telma-makedoniya-referendumat-za-imeto-v-makedoniya-shte-struva-35-miliona-evro.html", "text": "Референдумът по въпроса за името на Македония, който ще се проведе на 30 септември 2018 г. ще струва 3,5 милиона евро (приблизително 6,8 млн. лева), като средствата за него ще бъдат покрити от държавния бюджет с преразпределение на средствата от министерствата, предава скопският телевизионен канал   „Телма“. \r\nНай-голямото преразпределение на средствата ще бъде в Министерството на финансите, където от позиция „Различни трансфери“ ще бъдат прехвърлени 60 милиона денара  (1,91 млн. лева) \r\nОтделът по общи въпроси на правителството на Македония от перото „Други проекти“ ще отпусне 20 милиона денара (636 хил. лева). Същата сума ще бъде преразпределена от Министерството на транспорта и съобщенията. \r\nМинистерството на труда и социалната политика и на здравеопазването ще отделят по 10 милиона денара (318 хил. лева) \r\nПарите ще бъдат пренасочени и от средствата, предназначени за Голямата концертна зала за македонската филхармония, в размер на осем милиона денара (254 хил. лева). \r\nМинистерството на образованието  ще прехвърли пет милиона (159 хил. лв.).  Виктор Турмаков", "date": "2018.07.30", "title": "„Телма“ (Македония): Референдумът за името в Македония ще струва 3,5 милиона евро"}
{"url": "http://www.focus-news.net/news/2018/07/30/2551356/gd-granichna-politsiya-intenziven-e-trafikat-na-gkpp-kalotina-gkpp-kapitan-andreevo-gkpp-dunav-most-ruse-i-gkpp-dunav-most-vidin.html", "text": "Интензивен е трафикът на ГКПП \"Калотина\", ГКПП \"Капитан Андреево\", ГКПП \"Дунав мост\" - Русе и ГКПП \"Дунав мост\" - Видин. Това съобщиха от пресцентъра на  ГД \"Гранична полиция\" . На българо-сръбската граница на ГКПП \"Калотина\" трафикът е интензивен на вход и на изход за леки автомобили. На българо-турската граница на ГКПП \"Капитан Андреево\" трафикът е интензивен на изход за товарни автомобили. На българо-румънската граница трафикът е интензивен на вход и изход за товарни автомобили на ГКПП \"Дунав мост\" - Русе и ГКПП \"Дунав мост\" - Видин. \r\nНа българо-македонската и българо-гръцката граница трафикът е нормален на всички гранични контролно-пропускателни пунктове. \r\nПо информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.07.30", "title": "ГД \"Гранична полиция\": Интензивен е трафикът на ГКПП \"Калотина\", ГКПП \"Капитан Андреево\", ГКПП \"Дунав мост\" - Русе и ГКПП \"Дунав мост\" - Видин"}
{"url": "http://www.focus-news.net/news/2018/07/30/2551358/plovdiv-zatvaryat-za-dvizhenie-podleza-na-ul-gladston.html", "text": "Затварят за движение подлеза на ул. „Гладстон“, съобщиха за  Радио „Фокус“- Пловдив  от ОП „Организация и контрол на транспорта“. От 1 август (сряда) до 30 ноември ул. „Гладстон” се затваря за движение в участъка от кръстовището с ул. „Преслав” до кръстовището с ул. „Петко Д. Петков“. Причината са дейности, свързани с ремонта на подлеза до Централна поща. По тази причина с променен маршрут ще се движат автобусни линии №10 и 66.", "date": "2018.07.30", "title": "Пловдив: Затварят за движение подлеза на ул. „Гладстон“"}
{"url": "http://www.focus-news.net/news/2018/07/30/2551361/pleven-rodilka-e-pochinala-a-bebeto-e-v-koma-sled-planirano-sektsio.html", "text": "Родилка почина, а бебето ѝ е в кома след планирана операция секцио в университетската болница в Плевен, предаде  бТВ . По думите на Владислав Якимов на покойната му съпруга е поставена упойка, след което е оставена в операционната зала без надзор. „Когато са се върнали са започнали вече да я спасяват”, казва той. \r\nНовороденото е в кома с риск за живота, а бащата отказва да приеме версията на лекарите за случилото се. „Опитват се да я изкарат, че е с високо кръвно. Цял живот е с ниско кръвно”, казва той. \r\nСпоред документите на родилката ден по-рано тя е била здрава и без кръвно. „Точно заради това се прави проверка, нещо се е случило и вече патоанатомите, които са лекарите, ще решат това нещо”, посочва Момчил Цветков, говорител на УМБАЛ „Д-р Георги Странски”. \r\nРезултатите от аутопсията ще бъдат готови в едномесечен срок, а Здравното министерство наложи спешна проверка по случая. В болницата влизат Районната здравна инспекция и изпълнителна агенция медицински одит.", "date": "2018.07.30", "title": "Плевен: Родилка е починала, а бебето е в кома след планирано секцио"}
{"url": "http://www.focus-news.net/news/2018/07/30/2551362/stara-zagora-v-hod-sa-deynosti-po-sanirane-na-nay-golyamoto-uchilishte-v-kazanlak-sredno-uchilishte-ekzarh-antim-i.html", "text": "В ход са дейности по саниране на най-голямото училище в Казанлък – Средно училище „Екзарх Антим I“, каза за  Радио „Фокус“ директорът Радиана Стефанова. Тя поясни, че ремонтът в рамките на проект, финансиран от Национален Доверителен Екофонд, е в размер на 800 хил. лв. и 169 хил.лв. собствено участие. „Надявам се след ремонта училището да изглежда по съвсем нов и различен начин, защото откакто е построена сградата не са правени такива ремонти. Дейностите включват мерки за енергийна ефективност, саниране, измазване и подмяна на отоплителната система“, каза Стефанова. Паралелно с това училището организира и цялостен вътрешен ремонт.  \r\nПо договор ремонтните дейности трябва да приключат до края на месец август.  \r\nСанирането на СУ „Екзарх Антим I“ е част от политиката на Община Казанлък за подобряване на образователната инфраструктура в града и населените места. Общината е на финала на мащабния проект по Оперативна програма „Региони в растеж“ в размер на 9 504 532 лв., който включва саниране, подмяна на горивна база, вътрешно и външно боядисване, подмяна на самото оборудване в три детски градини в Казанлък и пет училища в селата Хаджидимитрово, Овощник, Ръжена, и в градовете Крън и Шипка.  \r\nВ началото на учебната година бяха приложени мерки за енергийна ефективност в Детска градина „Теменуга“ в размер на 250 хил.лв., както и 10 хил.лв. са отделени за спортни съоръжения в градината. Със средства от общинския бюджет в летните месеци ще бъде санирана и Детска градина „Мечо Пух“.  \r\nСпециално място Общината отделя на развитието на спортната база по училищата. От тази година започва подобряване на състоянието на спортните площадки. Предвидени са 66 хил. лв. за реконструкция на спортната площадка на Основно училище „Никола Вапцаров“ и Гимназия „Петко Стайнов“. \r\nСлавяна ГАЙДАРОВА", "date": "2018.07.30", "title": "Стара Загора: В ход са дейности по саниране на най-голямото училище в Казанлък – Средно училище „Екзарх Антим I“"}
{"url": "http://www.focus-news.net/news/2018/07/30/2551364/emanyuel-makron-es-tryabva-v-badeshte-da-ima-tri-kraga.html", "text": "Френският президент Еманюел Макрон по време на скорошното си посещение в  Португалия изложи своята позиция за бъдещата реорганизация на Европейския съюз и на Европа, която в следващите 10-15 години трябва да получи \"три кръга\", предава македонското електронно издание  \"Стандард\". \r\nСпоред него, в основния кръг, \"сърцето на реактора\" трябва да стои засилена Еврозона с Германия и Франция като стълб. Първият кръг ще бъде по-интегриран пазар на труда със силни социални права, дори и обща застраховка за безработица. \r\nВторият кръг, според Макрон, ще съдържа страните-членки на Европейския съюз \"със силен общ пазар, някъде между широкия ЕС и еврозоната\", които, ако при желание може да влезе в еврозоната с отделен бюджет, европейски валутен фонд и по-силни политически нареждания. \r\nТретият кръг би представлявал \"съюз на ценности, демократични принципи и икономически свободи\" някъде между ЕС и Съвета на Европа, който би бил по-малко интегриран и в който би имало място и за Русия и за Турция, но така, че тези държави стриктно да зачитат европейските демократични ценности. \r\nПо време на посещението си в Португалия Макрон не спомена влизането на нови страни в ЕС, но повтори позицията, че ЕС трябва първо да укрепи, да възстанови реда, да предотвратява кризите, които биха могли да поразят не може да приеме нови членове от Западните Балкани.  Виктор Турмаков", "date": "2018.07.30", "title": "Еманюел Макрон: ЕС трябва в бъдеще да има три кръга"}
{"url": "http://www.focus-news.net/news/2018/07/30/2551366/daniela-kubinska-kmet-praznikat-srede-lyato-shte-se-provede-v-selo-mugla-na-4-avgust.html", "text": "Празникът на село Мугла, на който по традиция се представя обичаят „Среде лято“, ще се проведе на 4 август. Това каза за  Радио „Фокус“ – Смолян  кметът на Мугла, Даниела Кубинска. Откриването ще бъде в 10.30 часа, когато ще бъде пресъздаден и обичаят, който е характерен за родопското село и се тачи от местните жители. По думите на Кубинска, целта е „Среде лято“ да се предаде на младите, които да го предават и на следващите поколения. „Вечерта берем китки, повиваме ги, оставяме ги на месечината да престоят в една харкума /метален съд/ с вода и на сутринта гадаем каква ще е съдбата на семейството от наречените китки. Ако някоя от китките е увехнала, значи някаква лоша поличба ще сполети семейството. Радваме се ако всичко е свежо и хубаво“, поясни Кубинска. \r\nТя припомни, че празникът от години се провежда на 2 август, но тъй като денят е работен, ще го проведат на 4 август. След представяне на обичая ще има народно веселие, а вечерта ще има и дискотека на открито под звездите. Кметът на Мугла, отбеляза, че за празника на селото ще се върнат хората, които от години не живеят там. Това е причина те да се срещнат с роднините си, тъй като дълго време работят в големите градове на страната или в чужбина, а и да се погрижат за къщите си, които са необитаеми и се рушат, посочи Кубинска. С провеждането на празника се стараем поне веднъж годишно да върнем хората, напуснали Мугла в родното село, подчерта тя. \r\nПрез зимата в Мугла живеят около 120 жители, през лятото стават малко повече. Преди години селото е било с население от 1200 души, имало е 360 ученика, а само учителите са били 26 души. „За съжаление, селата в Родопите се обезлюдяват. Населението им е възрастно и повечето хора са пенсионери. Няма как да върнем хората в селата, колкото и да се стараем, при условие, че безработицата ги кара да търсят спасение и препитание в големите градове и извън страната“, каза още Кубинска. \r\nНели ГЕРГЬОВСКА", "date": "2018.07.30", "title": "Даниела Кубинска, кмет: Празникът „Среде лято“ ще се проведе в село Мугла на 4 август"}
{"url": "http://www.focus-news.net/news/2018/07/30/2551368/sport-kristiano-ronaldo-provede-parvata-si-trenirovka-s-yuventus.html", "text": "Наскоро преминалия към Ювентус португалски нападател Кристиано Роналдо пристигна на  първа тренировка с новия си тим.  \r\nЗаедно с Роналдо първа тренировка в Ювентус проведоха Родриго Бентанкур, Дъглас Коща, Гонсало Игуаин, Куадрадо и Пауло Дибала.  Виктор Турмаков", "date": "2018.07.30", "title": "Спорт: Кристиано Роналдо проведе първата си тренировка с Ювентус"}
{"url": "http://www.focus-news.net/news/2018/07/30/2551365/varna-chetvarti-nov-uchenicheski-avtobus-shte-bade-vklyuchen-v-transportnata-shema-za-prevoz-na-detsa-i-uchenitsi-ot-naselenite-mesta-v-obshtina-dalgopol.html", "text": "Четвърти нов ученически автобус ще бъде включен в транспортната схема за превоз на деца и ученици от населените места в община Дългопол. Това съобщиха за  Радио „Фокус“ – Варна  от Община Дългопол. За трета поредна година правителството на ГЕРБ подкрепя Община Дългопол и в сферата на образованието, предоставяйки безвъзмездно четвърти ученически автобус. Чисто новият 32+1-местен автобус ще бъде включен в училищната транспортна схема за превоз на деца и ученици от населените места в общината, до средищните училища и детски градини през новата учебна 2018/2019 година. С новото превозно средство автобусният парк на Общината наброява вече 9 превозни средства, от които 4 нови, на обща стойност – 1 200 000 лв., допълниха от администрацията. \r\nМарияна ВАЛЕНТИНОВА", "date": "2018.07.30", "title": "Варна: Четвърти нов ученически автобус ще бъде включен в транспортната схема за превоз на деца и ученици от населените места в община Дългопол"}
{"url": "http://www.focus-news.net/news/2018/07/30/2551359/tsarskite-konyushni-shte-poluchat-predvaritelen-statut-na-kulturna-tsennost-ot-natsionalno-znachenie-sled-pozhara-prez-uikenda-obzor.html", "text": "Министерство на културата ще активизира максимално бързо процедурата по даване предварителен статут на културна ценност за „Царските конюшни“ в столицата, след като през почивните дни около 2000 кв.м. от покрива на сграда в архитектурния комплекс пострада при пожар. Сигналът за огъня бе подаден малко след 03.00 часа в неделя сутринта. Незабавно на място бяха изпратени четири специализирани автомобила и 30 пожарникари, които се бориха с огъня около три часа и към 06.30 часа пожарът вече бе погасен. Отделни огнища продължаваха да тлеят до понеделник сутринта, затова в неделя вечерта на място имаше дежурен пожарникарски екип. Лично премиерът Бойко Борисов разпореди да се направи необходимото, така че възможно най-скоро сградата да получи статут на културна ценност. Във връзка с пожара в имота, на премиера докладваха министърът на културата Боил Банов, министърът на вътрешните работи Валентин Радев и кметът на Столична община Йорданка Фандъкова, като в съвещанието участваха още вицепремиерът Томислав Дончев и заместник-кметът на София Тодор Чобанов. Министър-председателят Борисов подчерта, че е изключително важно да има пълна координация в действията на отговорните институции, така че да се съхрани културната ценност. От своя страна МВР поема ангажимента за възстановяване на щетите от пожара, тъй като по-голямата част засегнатите от огъня имот е собственост на министерството.  \r\nМинистърът на културата Боил Банов обясни, че „Царските конюшни“ и към момента се пазят по начин, по който се съхранява цялото културно наследство на сградата, тъй като с устройствения план от 2015 година са въведени изисквания да няма надстрояване, никакво разрушаване или промяна на автентичния вид на сградата. По думите му до момента са открити 7 собственици на „Царските конюшни“. „Ще обединим сили да търсим нередности в процедурата за продажбата на имота. Комуникацията между Министерството на културата и Столична Община никога не е спирала. Ние сме готови с фиш 1 от април месец – това е стъпка от даване на предварителен статут и включва пълно заснемане отвън, анализ на сградата, структурата и историческото и състояние. Тези имотни далавери там, които водят до поредица от съдебни дела, цялата тази хумористична история възпрепятства определени процедури“, допълни той. „Знакът, който ще дадем е, че няма никакво значение кой ще влезе в сградата, ще запали и т.н. Тя се възстановява в границите, в които е. За това сега ще демонстрираме силата на закона. По думите му покривът на сградата ще бъде подновен, а сградата ще бъде укрепена във вид, в който да носи удоволствие за софиянци и поколенията. \r\nБоил Банов заяви, че не може пред всеки обект да се сложи кордон от полицаи и обществото ни трябва да се дорасло до там, че да разбира значимостта на културните ценности. „Наистина съм бесен - сега ще демонстрираме налагане на статут на нещо, което е изгоряло“, коментира  министърът.  \r\nТой заяви, че паметниците на културата с неясна собственост са много и всички от тях са с размита собственост, а по закон, за да спазиш процедурата трябва да бъдат открити всички собственици и това създава много трудности. „Неуредени проблемни сгради има. Tе са със свалени статути от предишни години. Работим по тези случаи. Това са казуси, в които, когато държавата е казала преди 2,3,5 години „това няма необходимата стойност“ и когато направи обратен акт, тя трябва сериозно да обоснове промяната на решението си\", коментира той. \"Тези процеси и на мен ми се иска да са много бързи. Тази работа е сериозна и трябва да се свърши по начин, който е необратим за обществото и закона“, коментира министърът на културата.  \r\nБоил Банов заяви, че не вижда основание да подаде оставка. „Не мога да подам оставка, защото някой пали някъде, където обаче съм осигурил необходимата охрана на обекта от гледна точка на Закона за културното наследство”, категоричен беше той.  \r\nЗаместник-кметът на София по култура Тодор Чобанов заяви, че  пожарът в „Царските конюшни“ едва ли е случаен инцидент. Той обясни, че изгорялата част е най-старата част от обекта и една от най-ценните, въпреки това той е на мнение, че не е късно да се спасят „Царските конюшни\" и те да получат нов живот\". \r\n„Общината не случайно през годините е работила системно за това да се защити този обект с активното участие на експерти на Министерство на културата с един устройствен план от 2015 година, който запазва старината без тя да е получила окончателно статут на културна ценност от национално значение. Политика на кмета и цялата администрация е старините да се пазят в оригиналния им вид. Това е ценност, която е важна за туризма, за идентичността на софиянци и паметта на българската държавност“, допълни той. „През 2017 г. вече отказахме едно намерение за многоетажно застрояване и ще продължим да отказваме подобни всякакви такива намерения. Тази зима предложихме с мотивирано предложение да бъде вписан със статут „Национална културна ценност“ този обект, защото това ще доведе обекта до най-висока степен на юридическа защита. Това е труден път. Първата стъпка е предварителното обявяване – то действа дисциплиниращо на потенциалните инвеститори като ще дадем нашите готови предложения за промени в Закона за културното наследство“, заяви още Чобанов. \r\nМеждувременно на съвместен брифинг от СДВР и Софийска градска прокуратура обявиха, че се работи по всички версии за възникването на пожара в „Царските конюшни“. Вече е извършен един оглед на местопроизшествието, като се очаква края на втори. „Не можем нито да потвърдим, нито да изключим, че става въпрос за умишлен палеж, тъй като доказателствата по досъдебното производство не ни позволяват да направим такъв извод“, обясни градският прокурор Емилия Русинова. Директорът на СДВР ст. комисар Ивайло Иванов заяви, че към момента единственото, което се знае категорично е, че огънят е започнал в горната част на сградата и е тръгнал надолу. По думите му обаче все още не е локализирано мястото, откъдето е тръгнал пожарът. Той обясни, че сградата е много стара и е използван стар вид строителство. „Покривът е дървен, а вторият етаж е бил необитаем. Има много стаи, които са използвани като складови помещения с много струпани в тях мебели. Коридорът е бил доста пропаднал. Единствено на първия етаж е имало наематели - различни фирми и един паркинг, който основно се е използвал от наемателите от фирмите. Има един пострадал автомобил, чийто таван е пробит от горящи части, но за щастие няма пострадали хора“, каза още директорът на СДВР. При първоначалния оглед, който е направен от вишката, защото е невъзможно човек да отиде там на място, не са забелязани електрически инсталации на покрива и на тавана, от които може да тръгне евентуално пожарът. Но това, че не са видени при първия оглед, не значи, че няма, обясни той. От своя страна градският прокурор на София Емилия Русинова уточни, че на втория етаж има електрическа инсталация. „Не изключваме нито една версия. Изводите ще ги правим, след като приключат огледите. Към този етап не може да наложим нито една версия – за да потвърдим или отхвърлим всяка една трябва да имаме конкретни доказателства“, каза още ст. комисар Иванов.  Агенция „Фокус“ припомня:  Комплексът, който се намира на столичните булеварди „Княз Аледксандър Дондуков“ и „Васил Левски“, е бил използван за конюшни по времето на цар Фердинанд. Там в момента се помещава катедрата по приложни изкуства на Националната художествена академия. През 2016 г. стана ясно, че имотът в центъра на София, който е с площ от близо 7.5 дка, е бил продаден за 90 лв./кв. м., като общата цена е 658 870.90 лв. без ДДС. Той е бил разделен на три части, за да се намали продажната стойност на всяка от тях и така да се избегне и задължението продажбата на държавен имот за над 500 000 лева да става с решение на Министерския съвет. Купувач на мястото е \"Евротрансбилд\" ЕООД на Янко Иванов. От прокуратурата повдигнаха обвинения на областния управител на София Веселин Пенев, който подаде оставка заради случая. В момента в Софийския градски съд има наказателно дело, свързано с царските конюшни, по което са подсъдими две лица – вече бившият областен управител Веселин Пенев и лицензираният оценител Юлия Димитрова-Цекова. Пенев е предаден на съд за няколко престъпления - сключване на неизгодна сделка, с което е нанесъл щета за над 10 млн. лв., и умишлена безстопанственост, в резултат на което също са настъпили вредни последици и за областната администрация, и за българската държава. В свое официално становище след пожара управителят на „Евротрансбилд“ ЕООД Янко Иванов посочи, че опожарената сграда от „Царските конюшни“ не е тяхна собственост.", "date": "2018.07.30", "title": "„Царските конюшни” ще получат предварителен статут на културна ценност от национално значение след пожара през уикенда (ОБЗОР)"}
{"url": "http://www.focus-news.net/news/2018/07/30/2551369/antichnata-nastolna-igra-yamichki-e-sred-adaptiranite-igri-za-hora-s-uvrezhdaniya.html", "text": "Античната настолна игра „Ямички” е сред адаптираните игри за хора с увреждания. Това каза пред  Радио „Фокус” – Кюстендил  Веска Миланова, председател на Сдружение „Партньори” - Кюстендил. По думите й сдружението е българският представител в международен проект, целящ активизиране и интегриране на хора с увреждания, чрез адаптиране на традиционни игри и спортни дисциплини. В проекта участват представители от Полша, България, Турция и Македония. „Ние участвахме в работна среща, на която бяха представени селектираните и адаптирани за хора с увреждания игри и спортове от четирите държави партньори. Бяха проведени обучения с доброволци, много дискусии и практически занимания”, каза Веска Миланова. По думите й в рамките на работната среща е проведен и спортен празник, в който са участвали много доброволци. Полша е представила играта „Пиершовка“ или рингбол, българският екип е адаптирал античната настолна игра „Ямички“, изборът на турските представители е „Стъклени топки“, а на македонските „Джамия“. Предстои издаване на гид с описание и инструкции за игрите и правилата за тяхното ползване, както и спортни събития на място за популяризиране на игрите като средство за активизиране и интегриране на хора с увреждания. \r\nВенцеслав ИЛЧЕВ", "date": "2018.07.30", "title": "Античната настолна игра „Ямички” е сред адаптираните игри за хора с увреждания"}
{"url": "http://www.focus-news.net/news/2018/07/30/2551370/prof-nikolay-radulov-dokladite-na-sluzhbite-za-natsionalnata-sigurnost-na-stranata-ni-za-2018-g-prilichat-mnogo-na-ruskite-po-taynstvenost-i-minimalno-kolichestvo-informatsiya.html", "text": "Докладите на службите за националната сигурност на страната ни за 2018 година приличат много на руските по тайнственост и минимално количество информация, но са съвсем различни от аналитичноста на службите в европейските държави или САЩ. Това каза в обзора на деня  „Това е България“  на  Радио „Фокус“  проф. Николай Радулов, експерт по национална сигурност и бивш главен секретар на МВР.  \r\nПроф. Радулов уточни, че няма големи разлики от миналогодишните и сегашните доклади. „Докладите в България години наред започват с методически бележки, в които задължително се указва, че спецификата на данните е такава, че те не могат да бъдат представени. Толкова са обезличени вече, че може да си извадим както заключение за огромни успехи, за които не може да ни се каже, тъй като са тайна, така и за нищо правене, което налага по подобен начин да се съставят те. От две години забелязвам сериозен опит за промяна на неща, за които преди 7 години се смяташе, че с тях вече сме излезли от старите прилични релси на укриване на всичко и обгръщането му в пелена от тайнственост. В крайна сметка ръководителите на специалните служби разбраха, че това не им върши работа и не е в тяхна услуга по отношение на имиджа и се опитват да превърнат всичко в една голяма тайна, както преди 89-та година с цел да предположим, колко много работа се върши\", каза проф. Николай Радулов и обясни, че в докладите на службите за сигурност в Съединените щати има детайлна информация с подробни разрези за престъпността и са достъпни за гражданите на страната, за да придобият реална представа за свършената от тях работа.", "date": "2018.07.30", "title": "Проф. Николай Радулов: Докладите на службите за националната сигурност на страната ни за 2018 г. приличат много на руските по тайнственост и минимално количество информация"}
{"url": "http://www.focus-news.net/news/2018/07/30/2551371/aleksandar-damovski-mkd-golyam-broy-ot-grazhdanite-na-makedoniya-nyama-da-nameryat-otgovora-v-listchetata-za-ili-protiv-po-vaprosa-za-referenduma-na-30-ti-septemvri.html", "text": "Голям брой от гражданите на Македония няма да намерят отговора в листчетата „за“ или „против“ по въпроса за референдума на 30-ти септември, каза в обзора на деня на Радио „Фокус“а> „Това е България“ главният редактор на електронното издание МКД Александър Дамовски. Той допълни, че засега се очаква решението на ВМРО-ДПМНЕ, дали ще бойкотират референдума, защото то ще повлияе върху изискването за значението му. Въпреки че решението е той да бъде консултативен, за да бъде признат в него трябва да участват 30% плюс 1% от гласоподавателите, уточни анализаторът. „Трудно е да се определи, кое би било успех или неуспех на референдума, защото е консултативен, както и как ще повлияе на властта. Очевидно е, че без значение дали резултатът от референдума ще бъде положителен или негативен спрямо зададения въпрос, правителството очаква до края на декември да осигури парламентарно мнозинство за промяна на Конституцията и да завърши целият договорен в Преспа с Гърция проект за новото име“, допълни Александър Дамовски. Той каза още, че до гласуването на референдума правителството, заедно с международната общност, ЕС и САЩ ще направят сериозна, силна кампания за убеждаване на македонските граждани да подкрепят договора с Гърция за промяна на името.", "date": "2018.07.30", "title": "Александър Дамовски, МКД: Голям брой от гражданите на Македония няма да намерят отговора в листчетата „за“ или „против“ по въпроса за референдума на 30-ти септември"}
{"url": "http://www.focus-news.net/news/2018/07/30/2551363/sds-obyavi-proekta-viziya-za-balgariya-na-bsp-za-populistki-dokument-obzor.html", "text": "СДС обяви проекта „Визия за България“ на БСП за популистки документ. Председателят на СДС Румен Христов посочи, че върху него е работено сериозно и констатациите са верни, но по думите му предложните решения не са тези, които трябва да бъдат. „Но не питаме защо те са такива - отговор на този въпрос се съдържа в наименованието на книгата на бившия председател на БСП Сергей Станишев – „Защото сме социалисти“. Някои от идеите са популистки, документът лъха на социализъм“, каза още Христов. Той посочи, че голяма част от предложенията са отричане на нещо, което вече е било предложено от БСП, но сега партията иска да го коригира и оттегли. Като пример Христов посочи премахването на плоския данък, който беше въведен именно от БСП. \r\nОт СДС остро разкритикуваха констатацията на БСП, че механизмите на държавното управление са неефективни и не отговарят на нуждите на гражданите, както и исканията на левицата за: пътна карта за приемане на България в еврозоната; икономически растеж, базиран на потребление и износ; изграждане на енергийни мощности; намаляване на ставките на ДДС на основни храни и лекарства и др. Румен Христов посочи, че и сега държавата е на повечето необходими места. „Тя присъства навсякъде, тъй като без държавна намеса не могат да се усвоят средства, да се спечели държавна поръчка. За нас от СДС участието на държавата трябва да бъде ограничено – колкото по-малко чиновници, толкова повече свобода за предприемчивите, знаещите и можещите. Ние смятаме и че сега е моментът за влизане в еврозоната, тъй като сме покрили всички критерии и ако сега изпуснем шанса си, после много трудно ще влезем в „Клуба на богатите“. Или ако БСП имат друга идея, свързана примерно с укрепването на рублата и желанието да участваме в една бъдеща рублова зона, да си кажат“, каза още председателят на СДС. Той обясни, че проектът „Визия за България“ вероятно ще бъде харесан и одобрен от представителите на българската левица, но не може да бъде обединителен документ за нацията. Агенция „Фокус“  припомня: На 21 юли БСП представи проекта си „Визия за България“ като документ заявка за управление в интерес на хората. Той е в обем от около 40 страници, като сред основните предложения в него са искане за отмяна на плоската данъчна система и замяната ѝ с прогресивна, отмяната на статута на търговски дружества за държавните и общинските болници, отказът от финансиране с публични средства на частните училища и др. Основните акценти, върху които трябва да се работи според БСП, са модерното държавно управление, икономическото развитие на България, регионалното развитие, здравеопазването, образованието, сигурността и отбраната, външната политика и демографската криза. \r\nНа 25 юли АБВ разкритикува „Визия за България“ на БСП и я определи като резултат от интелектуален сблъсък между Димитър Пенев и Цветан Цветанов. Според АБВ предложенията на БСП са демагогия, популизъм и поза. \r\nНа 28 юли ГЕРБ също анализира документа на БСП, като посочи, че той е „сборник с есета и слаби разкази“. Според депутата от ГЕРБ Александър Иванов „Визия за България“ не съдържа нито една скала или графика и липсва икономическа обосновка. Той посочи, че 1/3 са неясни послания, 1/3 са отломки от програма, с която партията загуби изборите, а 1/3 са глупости. Антон Тодоров от ГЕРБ коментира, че чрез документа БСП предлага нескопосан опит на социалистическия доктор Франкенщайн да създаде чудовище, което да яхне публичните финанси. \r\nЦветилена СИМЕОНОВА", "date": "2018.07.30", "title": "СДС обяви проекта „Визия за България“ на БСП за популистки документ (ОБЗОР)"}
{"url": "http://www.focus-news.net/news/2018/07/30/2551373/afp-donald-tramp-zayavi-che-e-sklonen-da-se-sreshtne-s-liderite-na-iran-po-vsyako-vreme.html", "text": "Президентът на САЩ Доналд Тръмп заяви, че е готов да проведе среща с лидерите на Иран „без предварителни условия“ и „когато пожелаят“, предава   AFP. \r\n„Бих се срещнал с ръководството на Иран, ако искат, но не знам дали са готови“, заяви Тръмп по време на пресконференция в Белия дом. „Няма предварителни условия. Ако искат да се срещнем, ще се срещнем, когато пожелаят“, допълни той. \r\nПо-рано, след предупреждение от страна на иранския президент Хасан Роухани „да не си играе с опашката на лъва“ Тръмп реагира остро, заявявайки, че ако Иран не прекрати със заплахите, „ще има последствия, които малцина в историята са претърпявали“.  Виктор Турмаков", "date": "2018.07.30", "title": "AFP: Доналд Тръмп заяви, че е склонен да се срещне с лидерите на Иран „по всяко време“"}
{"url": "http://www.focus-news.net/news/2018/07/30/2551372/veliko-tarnovo-bezrabotitsata-v-obshtina-svishtov-namalyava-v-kraya-na-yuni-nivoto--e-bilo-44.html", "text": "Безработицата в община Свищов намалява. Това съобщи за  Радио „Фокус“ – Велико Търново  Таня Гуцева, директор на местната Дирекция „Бюро по труда“. Тя посочи, че в края на месец юни регистрираните безработни лица са били 692, което представлява намаление спрямо предходен месец със 69 души. Равнището на безработица се снижава с 0,5 пункта и в края на месеца е 4,4%. През същия период на предходната година броят на безработните е бил 972 души или с 280 души повече от сегашния, а равнището е било 6,2 %. Таня Гуцева отбеляза, че през месец юни изходящият поток превишава входящия с 69 души. Новорегистрираните лица са 111, едно лице е с възстановена регистрация. Изходящият поток наброява 181 души, от които 117 са постъпили на работа. Трудова реализация с посредничество на бюрото по труда са намерили 74 души, от които 14 на субсидирани работни места, а останалите 60 – на първичен пазар. \r\nПрекратените регистрации поради неспазване на задълженията от страна на търсещите работа лица са 23, а прекратените по други причини – 41. \r\n„На свободния пазар в момента се търсят сезонни работници в селското стопанство и строителството, машинни оператори, продавач консултанти, готвачи и сервитьори, шивачи, гладачи и общи работници“, посочи Гуцева. \r\nНадежда КРЪСТЕВА", "date": "2018.07.30", "title": "Велико Търново: Безработицата в община Свищов намалява, в края на юни нивото ѝ е било 4,4%"}
{"url": "http://www.focus-news.net/news/2018/07/30/2551375/plovdiv-avtobusni-linii-6-22-i-26-ot-1-avgust-vazstanovyavat-marshrutite-si-po-bul-shesti-septemvri.html", "text": "Автобусни линии 6, 22 и 26  възстановяват от 1 август (сряда) маршрутите си по бул. „Шести септември“, в участъка от бул. „Източен“ до бул. „Цариградско шосе“ съгласно общинската транспортна схема. Това съобщиха за  Радио „Фокус“- Пловдив  от ОП „Организация и контрол на транспорта“. Във връзка със строително-ремонтни работи се открива временна автобусна спирка в западното  платно на бул. „Шести септември“, в посока север-юг. \r\nОт 1 август съгласно общинската транспортна схема се възстановява и маршрутът на автобусна линия №116 по бул. „Шести септември“, в участъка от бул. „Източен“ до ул. „Владая“. \r\nДвижението на градските автобуси беше временно променено заради реконструкцията на бул. „Шести септември“.", "date": "2018.07.30", "title": "Пловдив: Автобусни линии 6, 22 и 26 от 1 август възстановяват маршрутите си по бул. „Шести септември“"}
{"url": "http://www.focus-news.net/news/2018/07/30/2551367/24-vesti-makedoniya-parlamentat-obyavi-30-septemvri-za-data-na-referenduma-opozitsiyata-napusna-zasedanieto.html", "text": "Парламентът на Македония гласува на 30 септември в страната да се проведе референдум с въпрос „Съгласни ли сте за членство в ЕС и НАТО и приемане на Договора между Република Македония и Република Гърция?“, предава македонското електронно издание   „24 Вести“. \r\nПравителството ще се консултира с гражданите на консултативен референдум, а референдумът ще струва 3,5 млн. евро. 68 депутати гласуваха „за“, а опозиционната партия ВМРО-ДПМНЕ напусна залата за гласуването. За правителството решението е историческо, докато за  опозицията е  манипулиране на гражданите \r\nДСИ гласува за референдума, въпреки че позицията на партията е против гласуването. \r\nРешението трябва да бъде публикувано в „Държавен вестник“ и за да бъде обявен за успешен, на референдума трябва да гласуват 910 хил. души от избирателните списъци и мнозинството от тях да гласуват със „за“.  Виктор Турмаков", "date": "2018.07.30", "title": "„24 Вести“ (Македония): Парламентът обяви 30 септември за дата на референдума, опозицията напусна заседанието"}
{"url": "http://www.focus-news.net/news/2018/07/30/2551374/donald-tramp-amerikanskite-sanktsii-varhu-rusiya-shte-ostanat-kakto-sa-v-momenta.html", "text": "Американските санкции върху Русия ще се запазят и няма да се променят засега, заяви президентът на САЩ Доналд Тръмп в понеделник, предава  AFP . \r\n„Санкциите върху Русия ще останат както са в момента“, заяви Тръмп пред журналисти в Белия дом по време на съвместна пресконференция с италианския премиер Джузепе Конте. \r\nДумите на Тръмп идват само две седмици след срещата му с руския президент Владимир Путин в Хелзинки.  Йонислав Дочев", "date": "2018.07.30", "title": "Доналд Тръмп: Американските санкции върху Русия ще останат „както са в момента“"}
{"url": "http://www.focus-news.net/news/2018/07/30/2551378/reuters-donald-tramp-pohvali-imigratsionnata-politika-na-italiya-po-vreme-na-sreshtata-si-s-dzhuzepe-konte.html", "text": "Президентът на САЩ Доналд Тръмп в понеделник похвали по-твърдия подход на Италия към имиграцията, в началото на своята среща с италианския министър-председател Джузепе Конте в Белия дом, предава  Reuters . \r\n„Съгласявам се с вас във вашия подход към миграцията и нелегалната имиграция, и дори легалната имиграция“, заяви Тръмп пред Конте в Овалния кабинет. \r\n„Той прие много твърд подход на границата, подход който малко държави предприеха. И откровено казано, той върши правилното нещо, по мое мнение“, добави американският президент по адрес на италианския премиер.  Йонислав Дочев", "date": "2018.07.30", "title": "Reuters: Доналд Тръмп похвали имиграционната политика на Италия по време на срещата си с Джузепе Конте"}
{"url": "http://www.focus-news.net/news/2018/07/30/2551377/tass-donald-tramp-zayavi-che-smyata-sreshtata-si-s-vladimir-putin-v-helzinki-za-zabelezhitelna.html", "text": "Президентът на САЩ Доналд Тръмп заяви в понеделник, че счита своята среща с руския си колега Владимир Путин в Хелзинки за забележителна, предава  ТАСС . \r\n„Имах забележителна среща с руския президент Путин (в Хелзинки). Мисля, че това беше забележителна среща с поглед към бъдещето, сигурността, икономическото развитие и защитата на Израел“, заяви американският държавен глава по време на съвместна пресконференция с италианския премиер Джузепе Конте в Белия дом. \r\nТръмп отбеляза и че в рамките на „осигуряването на обща защита“, срещата с Путин е била забележителна. Той повтори отново и за „фалшивите (американските) медии“, които са отразили американско-руската срещата на върха по съвсем различен начин.  Йонислав Дочев", "date": "2018.07.30", "title": "ТАСС: Доналд Тръмп заяви, че смята срещата си с Владимир Путин в Хелзинки за забележителна"}
{"url": "http://www.focus-news.net/news/2018/07/30/2551379/sport-levski-i-cherno-more-zavarshiha-22.html", "text": "Отборите на Левски и Черно море завършиха наравно 2:2 в мач от втория кръг на Първа лига, игран на стадион „Георги Аспарухов“ в София. До 87-та минута резултатът беше 1:1, след което двата отбора си размениха по един гол в рамките на две минути. Първо, в 88-та минута за Черно море отбеляза Георги Божилов, а минута по-късно за Левски точен бе Давиде Мариани. След този двубой двата отбора се намират съответно на 4-то и 3-то място в класирането с по 4 точки.", "date": "2018.07.30", "title": "Спорт: Левски и Черно море завършиха 2:2"}
{"url": "http://www.focus-news.net/news/2018/07/30/2551383/sport-pszh-pobedi-atletiko-madrid-s-32-v-priyatelski-mach.html", "text": "Отборът на ПСЖ победи Атлетико Мадрид с 3:2 в приятелски мач от турнира „International Champions Cup“. До 75-тата минута ПСЖ водеше с 2:0, но Атлетико Мадрид успя да изравни с два бързи гола в рамките на 10 минути. С попадение във 2-рата минута на добавеното време Вирджилиу Постолаки донесе победата за отбора от Париж. За ПСЖ това беше първа победа в турнира, след като записа две загуби досега.", "date": "2018.07.30", "title": "Спорт: ПСЖ победи Атлетико Мадрид с 3:2 в приятелски мач"}
{"url": "http://www.focus-news.net/news/2018/07/30/2551380/the-hill-donald-tramp-otnovo-zaplashi-da-spre-rabotata-na-kongresa.html", "text": "Президентът на САЩ Доналд Тръмп в понеделник преповтори заплахата си да спре работата на Конгреса, за да си осигури засилени мерки за граничната сигурност, пише американското електронно издание  The Hill . \r\n„Ако не засилим своята гранична сигурност след много, много години на разговори вътре в Съединените щати, няма да имам проблем да спра дейността на Конгреса“, заяви Тръмп по време на съвместна пресконференция с италианския министър-председател Джузепе Конте в Белия дом. \r\nНо американският президент не уточни дали би наложил вето върху проектозакона за бюджет през септември, освен ако не включва „пълно“ финансиране за стената на границата с Мексико, добавяйки: „Винаги ще оставя място за преговори“. \r\n„Аз нямам червена линия, за разлика от президента Обама. Просто искам страхотна гранична сигурност“, добави той. \r\nСлед като похвали италианския премиер Джузепе Конте за твърдата му позиция по отношение на имиграцията, Тръмп критикува американските имиграционни закони, наричайки ги „посмешище“ и „най-лошите“ в света. \r\nТой прехвърли тежестта за промяната им върху Конгреса, заявявайки че „със сигурност е готов да спре дейността му, за да го накара да свърши работата“. \r\nПрезидентът поясни, че желае от Конгреса да разпореди повече финансиране за желаната от него стена на американската южна граница и също така да приеме пълно преразглеждане на визовата система на страната.  Йонислав Дочев", "date": "2018.07.30", "title": "The Hill: Доналд Тръмп отново заплаши да спре работата на Конгреса"}
{"url": "http://www.focus-news.net/news/2018/07/30/2551360/nova-makedoniya-v-tsentara-na-atina-shte-se-provede-bdenie-v-znak-na-pochit-kam-zhertvite-ot-pozharite.html", "text": "Бившият гръцки баскетболист Янис Гагалудис организира събитие под надслов „Едно извинение от нас, за вас, които сте там горе“ в социалните мрежи , на което призова гражданите на страната вечерта от 21:00 часа местно време (съвпада с българското) да се съберат на централния атински площад „Синтагма“ тихо и спокойно, със свещи в ръце и да отдадат почит на жертвите от пожарите в Атика, предава   „Нова Македония“. \r\n„Смятам, че нашето извиняване пред тези деца, пред тези хора, които загинаха, ще бъде най-малкото, което можем да направим“, обяви Гагалудис от профила си в социалната мрежа „Фейсбук“ и призова границите със свещи в ръце да се присъединят. \r\nНеговото послание и покана за събитието е разпространено от всички гръцки медии.  Виктор Турмаков", "date": "2018.07.30", "title": "„Нова Македония“ : В Центъра на Атина ще се проведе бдение в знак на почит към жертвите от пожарите"}
{"url": "http://www.focus-news.net/news/2018/07/30/2551381/ria-novosti-voenni-sa-unishtozhili-bezpiloten-letatelen-aparat-letyasht-kam-aviobazata-hmeymim.html", "text": "Бунтовници са изстреляли още един безпилотен самолет към руската авиобаза Хмеймим в Сирия, но той е бил унищожен, а базата функционира по план, съобщи по време на брифинг началникът на руския Център за помирение на враждуващите страни генерал-майор Алексей Циганков, предава РИА Новости. \r\n„В тъмните часове на 29 юли средствата за контрол на въздушното пространство на руската авиобаза Хмеймим засякоха безпилотен летателен апарат, изстрелян от територия, намираща се под контрола на незаконни въоръжени формирования. Въздушната цел беше унищожена от безопасна дистанция от авиобазата“, поясни Циганков. \r\nТой добави, че няма жертви и материални щети.  Йонислав Дочев", "date": "2018.07.30", "title": "РИА Новости: Военни са унищожили безпилотен летателен апарат, летящ към авиобазата Хмеймим"}
{"url": "http://www.focus-news.net/news/2018/07/30/2551382/gazeta-express-hashim-tachi-otkaza-da-komentira-ideyata-za-razmyana-na-teritorii-mezhdu-kosovo-i-sarbiya.html", "text": "Президентът на Косов Хашим Тачи, по време на обръщение към медиите в понеделник, не коментира възможната размяна на територии като една от опциите за постигането на финално законово обвързващо споразумение със Сърбия, предава базираното в Прищина албанско електронно издание  Gazeta Express . \r\nТой определи информациите по тази тема като „фалшиви новини“, отбелязвайки че подобни слухове объркват публичното мнение. \r\nЗапитан от журналисти дали размяната на територии ще присъства на масата за преговори в диалога със Сърбия, Тачи заяви че има много новини относно диалога, които според него объркват публичното мнение. „Не коментирам медийни информации и мнения, които нямат източник. Косовските институции трябва да работят, за да постигнат широкообхватен консенсус и продължаване на диалога“, поясни косовският президент. \r\nГоворейки относно диалога Белград-Прищина, Тачи поясни че в края на диалога Сърбия формално ще припознае Косово, но не спомена териториалната цялост на Косово. „Финалното споразумение ще бъде постигнато между две независими държави. Косово е независим и суверенен и има своето прави да подписва споразумения. Няма път напред без стабилизиране на отношенията“, заяви той. \r\nТачи отказа да коментира и дали той, като главен преговарящ на Косово, ще обсъди със сръбския си колега Александър Вучич темата за езерото Газивода, след като водещият косовски вестник „Koha Ditore“ съобщи в понеделник, че Косово ще се съгласи да размени езерото Газивода, намиращо се в северната част на страната в близост до границата със Сърбия, за сметка на град Прешево и част от Буяновац, които са две общини в южна Сърбия, населени предимно с албанци.  Йонислав Дочев", "date": "2018.07.30", "title": "Gazeta Express: Хашим Тачи отказа да коментира идеята за „размяна на територии“ между Косово и Сърбия"}
{"url": "http://www.focus-news.net/news/2018/07/30/2551376/vmro-dpmne-makedoniya-ne-mozhe-da-se-nadyava-na-chlenstvo-v-es-i-nato-s-pravosadie-koeto-raboti-spored-direktivite-na-zoran-zaev.html", "text": "ВМРО-ДПМНЕ реагира на пресконференцията на Костадин Костадинов от СДСМ, остро критикувайки властта и премиера Зоран Заев. Скопската електронна медия  A1 On  представя съобщението на партията без редакторска намеса. \r\n„Македония не може да се върне на евроатлантическия път и да се надява на членство в ЕС и НАТО с правосъдие, което работи според директивите на Зоран Заев и СДСМ. Македония не може да стане част от ЕС и НАТО с корупционни търгове и грантове, с едни тежки 45 милиона евро, които служат за разплащане на партийни послушници, медии, правителствени и партийни функционери на СДСМ. Съд и прокуратура, които вместо да се борят с престъпността, амнистират членове на СДСМ за сторено престъпление, не са в съгласие с европейските ценности. \r\nЗаев повторно излъга гражданите. Обещаваше референдум, който ще бъде задължителен, а сега предложи и гласува консултативен референдум. Заев и СДСМ се опитват да манипулират гражданите с неясен и двусмислен въпрос, което противоречи на член 15 от Закона за референдумите. По този начин само създават допълнително объркване сред гражданите. Ако договорът с Гърция беше добър и благоприятен за Македония и не изтриваше нашето име, история, традиция и култура, Заев с цялата медийна и неправителствена подкрепа, която има, щеше да приеме само един въпрос, който щеше да е ясен и недвусмислен и ще се отнася само до договора от Нивици. \r\nЗаев и СДСМ не се застъпват за европейското бъдеще на Македония. Ако те се застъпваха за европейска Македония, щяха да водят борба против корупцията, нямаше да заробят държавата и да премахнат парламентарната демокрация. Властта не може да прикрие своята неспособност с подписването на капитулантски договори и затова трябва час по-скоро да си замине. Само така Македония ще победи“, се казва в съобщението на ВМРО-ДПМНЕ.  Йонислав Дочев", "date": "2018.07.30", "title": "ВМРО-ДПМНЕ: Македония не може да се надява на членство в ЕС и НАТО с правосъдие, което работи според директивите на Зоран Заев"}
{"url": "http://www.focus-news.net/news/2018/07/30/2551353/a1on-makedoniya-spored-kostadin-kostadinov-ot-sdsm-volyata-izrazena-na-referenduma-tryabva-da-bade-obvarzvashta-za-vsichki.html", "text": "Според депутата от управляващата македонска партия СДСМ  Костадин Костадинов гражданите на страната ще имат пряка възможност да решат бъдещето си на референдума за името, който ще се проведе на 30 септември. Той допълни, че волята, изразена на референдума трябва да бъде обвързваща за всички, предава македонската медия  „A1oN“. \r\n„Гражданите са носители на суверенитет, гражданите решават за избори и на референдум. Референдумът е истинска и пряка демокрация и волята, изразена на него, трябва да бъде и ще бъде задължителна за всички. Гласът на гражданите е от решаващо значение за бъдещето на Македония. Днес отново показахме, че всички сме обединени, за да се присъединим към Македония в ЕС и НАТО, а само Кристиан Мицковски и ръководството на ВМРО-ДПМНЕ се противопоставят“, заяви Костадинов. \r\nСпоред него, без значение колко ще се опитва ВМРО-ДПМНЕ, опозиционната партия няма да блокира бъдещето на Македония. \r\n„Гражданите свободно, без натиск и достойнство ще подкрепят влизането на Македония в ЕС и НАТО, като приемат договора с Гърция. Гражданите на референдума ще кажат „да“ на македонското бъдеще“, убеден е той.  Виктор Турмаков", "date": "2018.07.30", "title": "„A1oN“ (Македония): Според Костадин Костадинов от СДСМ волята, изразена на референдума, трябва да бъде обвързваща за всички"}
{"url": "http://www.focus-news.net/news/2018/07/30/2551357/makfaks-makedoniya-parlamentat-na-makedoniya-odobri-prerazpredelenieto-na-byudzhetnite-sredstva-za-referenduma-za-imeto.html", "text": "Парламентът на Македония прие решението за преразпределението на средствата в бюджета, които трябва да бъдат изразходвани за провеждането на референдума за името, предава  „Макфакс“. \r\nРешението е прието със 64 гласа „за“ без нито един „против“ или „въздържал се“ и бе предшествано от заседания на комисията по финанси и бюджет и законодателно-правната комисия. \r\nМинистерството на финансите съобщава, е преразпределило за референдума 210,4 милиона денара (6,69 млн. лева) \r\n„По този начин се осигуряват средства, без да оказва влияние върху текущото изпълнение на бюджетните потребители, нито върху изпълнението на бюджетните програми и проекти“, пише в официално заявление министерството.  Виктор Турмаков", "date": "2018.07.30", "title": "„Макфакс“ (Македония): Парламентът на Македония одобри  преразпределението на бюджетните средства за референдума за името"}
