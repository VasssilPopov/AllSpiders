{"url": "http://www.focus-news.net/news/2018/08/30/2561663/futbol-beshiktash-i-rusenborg-se-klasiraha-na-grupoviya-etap-na-liga-evropa.html", "text": "Турският Бешикташ победи  сръбския Партизан с 3:0 като домакин в мач-реванш от 4-ти плей-офен кръг на Лига Европа. Точни попадения на стадион „Водафон парк“ в Истанбул отбелязаха Пепе в 37-та минута, Езякуп в 45-та и отново Пепе в 69-та. Бешикташ се класира на груповия етап от Лига Европа. \r\nВ друг мач от кръга норвежкият Русенборг победи като гост македонската Шкендрия с 2:0, класирайки се в груповия етап от турнира. На стадион „Арена Филип Втори“ попадения отбелязаха Ховланд в 67 и Региниусен в 84-та минута.  Виктор Турмаков", "date": "2018.08.30", "title": "Футбол: Бешикташ и Русенборг се класираха на груповия етап на Лига Европа"}
{"url": "http://www.focus-news.net/news/2018/08/30/2561637/smolyan-riosv-e-proverila-6-signala-za-shteti-ot-mechki-prez-avgust.html", "text": "Шест сигнала за щети от мечки oт началото на август е проверила “Групата за бързо реагиране” към Регионалната инспекция по околната среда и водите – Смолян, съобщиха от  екоинспекцията.  При проверките са констатирани нападения върху 15 животни. Последният сигнал е от 29 август за щета в село Гълъбово, община Баните. При огледа експерти са установили 6 умъртвени и 3 ранени овце. \r\nРИОСВ ще изготви предложения за обезщетяване на собствениците, като размера на обезщетенията се изчисляват по средни пазарни цени на килограм живо тегло.", "date": "2018.08.30", "title": "Смолян: РИОСВ е проверила 6 сигнала за щети от мечки през август"}
{"url": "http://www.focus-news.net/news/2018/08/30/2561638/marina-zmeeva-balerina-i-horeograf-tryabva-da-se-dava-shans-na-vsyako-dete-koeto-iska-da-se-zanimava-s-baletno-izkustvo.html", "text": "Трябва да се дава шанс на всяко дете, което иска да се занимава с балетно изкуство. Това каза за  Радио „Фокус“ – Бургас  Марина Змеева, балерина към Бургаската опера и хореограф на детски школи по балет в региона. „Няма как да върна някое дете, което има желание, затова, че е по-пълничко например. Много от тях след година-две израстват и имат прекрасни фигури, а ние от предразсъдъци изпускаме таланта. Случвало ми се е и на мен и смятам, че не е правило“, каза още Змеева. По думите ѝ балетът възпитава у децата спокойствие, физическа култура, учи ги на упоритост и екипност. \r\n„Моите школи са в Китен, Приморско, Царево и Бургас. Само в Бургас възпитаниците ми са 80. А това, на което най-много държа, е конкуренцията да е умерена и децата да са спокойни“, допълни Змеева. \r\nВеселина НИКОЛОВА", "date": "2018.08.30", "title": "Марина Змеева, балерина и хореограф: Трябва да се дава шанс на всяко дете, което иска да се занимава с балетно изкуство"}
{"url": "http://www.focus-news.net/news/2018/08/30/2561633/kyustendil-prez-nastoyashtoto-lyato-muzeyat-v-dupnitsa-razshiryava-arheologicheskite-prouchvaniya-na-kompleks-ot-bazilika-i-srednovekoven-hram.html", "text": "През настоящото лято музеят в Дупница разширява археологическите проучвания на комплекс от базилика и средновековен храм. Това каза пред  Радио „Фокус” – Кюстендил  Анелия Геренска, директор на Общински исторически музей – Дупница. По думите й този обект се намира в землището на село Червен брег и се проучва вече няколко археологически сезона. Този обект е изключителен паметник, съчетание на късноантичен и средновековен паметник. Геренска отбеляза, че с общинското ръководство са разговаряли да продължават всеки сезон да проучват терена, за да може да се пристъпи към консервация и реставрация и на двата паметника. Тази година музеят има финансиране от Министерство на културата и от Община Дупница. Проучванията са в южния кораб на базиликата, проследява се и южната стена. Работата се извършва с екип от 12 души. Предстои да се представят и реализираните дейности. \r\nВенцеслав ИЛЧЕВ", "date": "2018.08.30", "title": "Кюстендил: През настоящото лято музеят в Дупница разширява археологическите проучвания на комплекс от базилика и средновековен храм"}
{"url": "http://www.focus-news.net/news/2018/08/30/2561635/veliko-tarnovo-mashtabni-remonti-tekat-v-sportnoto-uchilishte.html", "text": "Мащабни ремонти протичат в Спортното училище във Велико Търново.  Те се случват по проект „Развитие на модерна, образователна инфраструктура“ по Оперативна програма „Региони в растеж“. Това каза за  Радио „Фокус“ – Велико Търново  директорът на учебното заведение Снежина Михова.  Към настоящия момент усилията са насочени в общежитието, в което се извършват строително-монтажни дейности. „Ремонтът няма да завърши до 3 септември, когато е началото на учебната година. До 15 септември се провежда спортно-тренировъчен лагер и от 17 септември започваме учебни занятия в сградата на Професионална гимназия по елетроника „Александър Степанович Попов“. Директорката бе гостоприемна, предложи ни стаи, колкото са ни необходими. Учениците ще посещават учебните занятия за втора смяна“, обясни директорът. Прогнозите са учебния процес да бъде изнесен в рамките на месец и половина – два, до приключването на ремонта. \r\nСнежина Михова обясни, че се извършва цялостен ремонт на сградата на учебното заведение. „Тя ще бъде санирана, предвижда се подмяна на отоплителната инсталация, на основен ремонт подлежат физкултурните салони и прилежащите към тях съблекални и санитарни помещения. Това е важно за нас, тъй като нямаме ресурсите за такъв мащабен ремонт на спортния център, той се ползва ежедневно, включително и през летния сезон“, каза още тя. Дворното пространство ще бъде отремонтирано, тъй като по думите й, не може да се провежда нормален тренировъчен процес на морално остарелите спортни площадки, с които базата разполага. В проекта е включено и изграждането на стол за хранене, до момента училището не разполагаше с такова. \r\nМария НЕДЕВА", "date": "2018.08.30", "title": "Велико Търново: Мащабни ремонти текат в Спортното училище"}
{"url": "http://www.focus-news.net/news/2018/08/30/2561639/24-000-detsa-sa-vklyucheni-dopalnitelno-v-obrazovatelnata-sistema-prez-minalata-godina-obzor.html", "text": "Държавата трябва да се пребори с проблема, свързан с отпадането на деца и ученици от образователната система. Това каза пред журналисти във Варна министърът на образованието Красимир Вълчев, който участва в работна среща на началниците на регионалните управления на образованието в Санаторно-оздравителен комплекс „Камчия“във връзка с предстоящата учебната година. Министър Вълчев отбеляза, че благодарение на работата на екипите за обхват през миналата година в образователната система допълнително са били включени 24 000 деца, но усилията не се изчерпват с това. По думите му усилията за ефективното включване на тези деца в образователната система са ежедневни, а най-много ученици отпадат от образователната система след завършване на основно образование. В тази връзка ще се работи за подобряване на информационните механизми, за да може още по време на приема след седми клас да се засича информация, да има данни за децата, които не са записани и те да бъдат включени в образователната система. Министърът Красимир Вълчев заяви, че ще бъде създадена пълна информационна система за взаимодействие между всички институции, която да проследява движението на децата и учениците, където ще се отразяват процесите на записване на децата и учениците, преместване, преминаване в друга форма на обучение и напускане на образователната система. По отношение на кадрите в образователната система министър Вълчев коментира, че следващите десетилетия ще има повсеместен недостиг на пазара на труда, във всички сфери и системи. Красимир Вълчев заяви, че министерството има пълна информация колко учители се пенсионират или предстои да навлязат в пенсионна възраст, както и информация за студентите във висши училища в специалност с придобиване на педагогическа правоспособност. По думите на министър Вълчев в отделни райони на страната има излишък на учители, а в други –  недостиг. Във връзка с квалификацията на учителите образователният министър подчерта, че 50 000 педагогически специалисти ще бъдат обучени по приоритетни теми чрез проект по ОП „Наука и образование за интелигентен растеж“, свързан с квалификацията на учителите. В страната работи и Национална програма „Квалификация“, както и План на Националния институт за квалификация на педагогически специалисти.  Министър Красимир Вълчев коментира и ремонтите в образователните институции по ОП „Региони в растеж“ и Програмата за развитие на селските райони. По думите на Красимир Вълчев в момента близо 100 образователни институции се ремонтират изцяло по ОП „Региони в растеж“ и Програмата за развитие на селските райони, като общо в над 900 училища през сезона е имало ремонтни дейности, на места те вече са приключили. Има вероятност в около 50 училища в страната ремонтните дейности да не са приключили до началото на учебната година, но навсякъде ще бъде създадена организация за стартирането на учебната година, отбеляза Красимир Вълчев.", "date": "2018.08.30", "title": "24 000 деца са включени допълнително в образователната система през миналата година (ОБЗОР)"}
{"url": "http://www.focus-news.net/news/2018/08/30/2561642/varna-5-godishno-dete-s-tserebralna-paraliza-prohodi-i-progovori-sled-rehabilitatsiya-v-doma-za-mediko-sotsialni-grizhi-za-detsa.html", "text": "5-годишно дете с церебрална парализа проходи и проговори след рехабилитация в Дома за медико-социални грижи за деца във варненския квартал „Виница“. Това съобщиха от  пресцентъра на Дома . Ивайла е вече на 7 години. Върви самостоятелно, тича, прави кратки изречения и се справя сама с рутинните дейности от ежедневието. До неотдавна обаче тя не умееше нищо от това. „Когато дойдохме за пръв път в Центъра за ранна интервенция и рехабилитация към Дома за медико-социални грижи за деца – Варна, Ивайла беше на 5 години. Основно пълзеше, правеше крачки, когато я държах за ръка, но тялото и буквално бе превито на две и изкривено на една страна. Не можеше да се храни самостоятелно и все още се налагаше да ползва памперси. Носех я почти през цялото време. Беше асоциална, винаги сгушена в мен, основно плачеше и единствените думички, които казваше бяха „мама“ и „баба“ “, разказа бабата на Ивайла – Маргаритка Йорданова. Тя уточни, че внучката й е родена на 29 юли 2011 г. в град Кубрат. „Късно започна да се обръща, трудно се хранеше, плачеше много. Лекарката, която я наблюдаваше, не откри нищо притеснително. Ивайла беше на година и половина, когато майка й започна сериозно да се притеснява, защото детето не можеше да върви самостоятелно, да кляка, произнасяше само звуци. Едното й краче беше започнало да се изкривява, поради което се обърнахме първо към ортопед. Неговата препоръка бе да изчакаме детето да навърши 3 г. и тогава да се търсят варианти за оперативно лечение. След това отидохме в специализираната болница „Св. София“ при доц. Чавдаров, където се уточни диагнозата – детска церебрална парализа, спастична дипареза, микроцефалия. Веднага след това започнахме рехабилитация в един от центровете в Русе. Посещавахме го две години, но резултат нямаше“, сподели Маргаритка Йорданова. За Дома за медико-социални грижи във Варна семейството на Ивайла научило от информации в медиите и интернет. И така насрочили час за преглед и консултация, след което незабавно започнали с терапиите. „Д-р Николова, която завежда Центъра за ранна интервенция и рехабилитация в Дома, назначи на Ивка терапии при рехабилитатор, логопед, психолог, специален педагог и монтесори терапевт . Настаниха ни в базата и така още след първите 10-дневни курсове започна да се наблюдава значително подобрение в състоянието на детето. За по-малко от година махна памперса, изправи стойката си, храни се самостоятелно, съблича се и се облича сама, върви, тича, прави кратки изречения, започна да търси компанията на други деца и да играе с тях. Вече има самочувствие, по-уверена е, усмихната е, любопитна и дори се опитва да командва“, обясни баба й. Жената добави, че е изключително благодарна на целия екип на Дома за медико – социални грижи за деца – Варна за подкрепата, от която са имали толкова голяма нужда. Тя сподели и радостта си, че през септември внучката й ще бъде в предучилищна група, при това самостоятелна, докато в детската градина е била винаги с придружител. \r\n„Сега Ивайла е съвсем различно дете, вярващо в себе си, уверено – сама инициира всичко и държи да се съобразяват с нея. Чувството й за ред, което използвахме в монтесори залата й помогна да подреди вътрешния си свят“, коментира Весела Демирова, монтесори терапевт. Според психолога Владимир Божков към настоящия момент детето много по-бързо се адаптира в нова, непозната ситуация. Помогнала е и работата му с бабата на Ивайла, която е напътствал как да даде повече автономност на детето. „В началото влизаше в кабинета ми с баба си и категорично отказваше да се отдели. Нямаше никаква концентрация. Не можеше да седне на стол, пред маса. Сега изкарва часа си самостоятелно и иска още. Работи уверено и това й доставя удоволствие“, добави специалният педагог и логопед Нели Могорова. \r\nСпециалистите, които работят с Ивайла са единодушни, че детето е постигнало много за кратко време. Резултатът приписват на екипната работа и комплексната рехабилитация, прилагана в Дома за медико-социални грижи за деца. Всички прегледи, консултации и терапии са безплатни. Настаняването, заедно с придружител, както и храната за децата, също не се заплащат.", "date": "2018.08.30", "title": "Варна: 5-годишно дете с церебрална парализа проходи и проговори след рехабилитация в Дома за медико-социални грижи за деца"}
{"url": "http://www.focus-news.net/news/2018/08/30/2561636/a1-on-makedoniya-provedena-e-oshte-edna-sreshta-na-kosovskoto-politichesko-rakovodstvo-nikoy-ne-kazva-za-kakvo-se-e-govorilo-prisastval-e-amerikanskiyat-poslanik.html", "text": "Политическото ръководство на Косово е провело втора среща в четвъртък, както бе обявено, за дискусии относно предстоящата на 7 септември в Брюксел среща между президентите на Косово и Сърбия Хашим Тачи и Александър Вучич, предава  македонската електронна медия „А1 Он“ . \r\nКакто съобщава кореспондентът на МИА в Прищина, нито един от участниците в срещата не е коментирал нищо пред медиите след края й. \r\nСлед срещата в четвъртък сутринта в прищинския парламент, на която присъстваха Тачи, премиерът Рамуш Харадинай, председателят на парламента Кадри Весели и вицепремиерите Беджет Пацоли, Фатмир Лимай и Дардан Гаши, втората сбирка по обяд се е провела в кабинета на държавния глава, отбелязва медията. \r\nСпоред информацията на „А1 Он“, на срещата при Тачи не е участвал Пацоли, но се е присъединил американския посланик в Прищина Грег Делауие. \r\nИзданието отбелязва, че след сутрешната среща в народното събрание единствен пред медиите е говорил Харадинай, който обясни, че е договорено в Брюксел да не се повдига темата за размяна на територии между Косово и Сърбия. \r\nПревод и редакция:", "date": "2018.08.30", "title": "„А1 Он“ (Македония): Проведена е още една среща на косовското политическо ръководство – никой не казва за какво се е говорило, присъствал е американският посланик"}
{"url": "http://www.focus-news.net/news/2018/08/30/2561641/plovdiv-zhandarmeriya-patrulira-v-selata-ot-rodopskata-golyama-yaka.html", "text": "Жандармерия патрулира в селата от Родопската голяма яка. Това каза за  Радио „Фокус“ - Пловдив  кметът на село Брестник Елена Проданова. До това решение се стигнало след проведена среща със земеделските производители и с представители от 1 РУ. Освен жандармерията земеделците сами обхождат имотите си. Проданова добави, че към момента при нея не са постъпвали сигнали за кражби за разлика от минала, когато е имало, но не конкретизира колко са били те. \r\nПо думите й в момента се берат ранните сортове грозде и все още не е започнало масовото бране на продукцията. В момента се берат сини сливи и праскови. “Тази година вероятно реколтата на гроздето ще е малка заради болестите по лозята вследствие на обилните дъждове. Има и такива производители, които са спасили продукцията си“, каза още Проданова. \r\nМария РУСЕВА", "date": "2018.08.30", "title": "Пловдив: Жандармерия патрулира в селата от Родопската голяма яка"}
{"url": "http://www.focus-news.net/news/2018/08/30/2561644/margarita-gancheva-rim-silistra-sredno-25-detsa-na-den-se-vklyuchvat-v-zanimaniyata-v-sedmitsata-v-muzeya.html", "text": "Средно 25 деца на ден се включват в заниманията в „Седмицата в музея“, която организира Регионален исторически музей- Силистра. Това каза пред  Радио „Фокус“ - Шумен  Маргарита Ганчева, експерт „Връзки с обществеността“ в културната институция. Подрастващите са на възраст между 8 и 11 години. Летните занятия започнаха в началото на седмицата. Децата имаха възможност да се докоснат до интересни експонати от фонда на музея, свързани с бита и градската мода през 20 век, да разгледат образци на оръжия от Възраждането, 15-19 век, да опознаят археологическата експозиция с помощта на карта-игра, както и да бъдат скулптор за един ден, изработвайки миниатюри от глина. В рамките на днешното ателие, децата са рисували керамични съдове, изработени по модел на съхраняваните в експозицията, както и са реставрирали и изработвали мозайки по шаблон. Утре „Седмицата в музея“ завършва със забавление за децата, като изненадата е във връзка със 120-тата година на РИМ - Силистра. „Децата се нуждаят от такъв вид предизвикателства - да работят, да творят и да учат в среда, която е различна от училищната. Това, което прави впечатление, е, че обръщат внимание на детайлите в изработката на предметите. Тяхното присъствие в музея оживи атмосферата. Децата зареждат с ентусиазма си и всеотдайността при изпълнение на задачите“, каза Ганчева. Тя посочи, че в рамките на седмицата са създадени и много нови приятелства. „Децата имаха възможност да общуват свободно извън виртуалната среда, тъй като в рамките на занятията важеше правилото да не ползват мобилните си устройства“, каза Ганчева. \r\nИвелина ИВАНОВА", "date": "2018.08.30", "title": "Маргарита Ганчева, РИМ - Силистра: Средно 25 деца на ден се включват в заниманията в „Седмицата в музея“"}
{"url": "http://www.focus-news.net/news/2018/08/30/2561643/washington-times-indiya-se-gotvi-da-se-vazpolzva-ot-targovskata-voyna-mezhdu-pekin-i-vashington-i-da-zameni-amerikanskiya-iznos-v-kitay.html", "text": "Министерството на търговията и индустрията на Китай предвижда, че индийските продукти могат да запълнят голяма част от вакуума в китайския пазар, оставен от оттеглящите се американски компании във връзка с ескалиращата търговска война между Вашингтон и Пекин, пише  електронното издание на вестник Washington Times . \r\nПроучване, публикувано по-рано тази седмица, идентифицира най-малко 100 пазара, в които, както вярват индийските анализатори, техните продукти могат заменят американския износ в Китай, защото произведените в Индия стоки няма да бъдат облагани с по-високите, вносни мита, които Пекин започна да налага на продуктите, произведени в Америка. \r\nСтава въпрос за китайските пазари на памук, царевица, бадеми, пшеница и сорго. \r\n\"Тези ответни тарифи предоставят възможност за увеличаване на износа на Индия за Китай\", се казва в проучването на Министерството на търговията и индустрията, съобщи The Economic Times, водещият индийски финансов вестник на английски език. \r\nДопълнителният износ за Китай, който визира Индия, според Economic Times, включва пазарите за прясно грозде, тютюн, лубриканти и някои химикали, включително бензен. \r\nКолко време има Индия, за да се възползва от възможността остава неясно, коментира американският вестник. Миналата седмица във Вашингтон китайските и американските търговски представители се събраха за двудневни разговори, на които не успяха да постигнат голям напредък. \r\nПревод и редакция:", "date": "2018.08.30", "title": "Washington Times: Индия се готви да се възползва от търговската война между Пекин и Вашингтон и да замени американския износ в Китай"}
{"url": "http://www.focus-news.net/news/2018/08/30/2561645/veliko-tarnovo-s-290-uchenitsi-startira-novata-uchebna-godina-v-sportnoto-uchilishte.html", "text": "С 290 ученици стартира новата учебна година в Спортно училище във Велико Търново.  След тазгодишния прием има петдесет нови попълнения, тази е приблизителната цифра и на зрелостниците, които са се дипломирали. За  Радио „Фокус“ – Велико Търново  директорът на учебното заведение Снежина Михова обясни, че  общо 14 са запълнените паралелки, като само петокласниците и шестокласниците са с по един клас. „Имаме професионална подготовка по две професии, едната е помощник-треньор по вид спорт,  а другата е организатор на спортни прояви и първенства. Учениците се явяват на държавен изпит за професионална квалификация и придобиват съответното свидетелство“, уточни още директорът. \r\nОткриването на новата учебна година ще се състои на 3 септември от 9.00 часа в северния двор на училището където са разположени спортните площадки, поради ремонтните дейности, които се случват в учебната база. \r\nМария НЕДЕВА", "date": "2018.08.30", "title": "Велико Търново: С 290 ученици стартира новата учебна година в Спортното училище"}
{"url": "http://www.focus-news.net/news/2018/08/30/2561647/ivan-milushev-ghg-blagoevgrad-izlozhbata-na-potrebiteli-ot-dnevniya-tsentar-za-palnoletni-litsa-s-uvrezhdaniya-svetlina-shte-bade-pri-nas-okolo-10-dni.html", "text": "Изложба на потребители от Дневен център за пълнолетни лица с увреждания „Светлина” ще бъде представена в Градска художествена галерия – Благоевград на 31 август. Това каза за  Радио „Фокус“ – Пирин  директорът на Градска художествена галерия – Благоевград Иван Милушев. По думите му изложбата ще бъде в галерията около 10 дни, а участниците в нея са под ръководството на Маргарита Бербатова. Иван Милушев добави, че на галерията ѝ предстоят и още много други събития в месеците до края на 2018 година. „Може би едно от най-значимите ще се случи през месец ноември, когато предстои годишнина от първата неформална изложба след промените, на които изложбата беше предвестник и се случи през 1989 година. Става дума за изложбата „11 – 11“. Тези, които се интересуват от изкуството, много добре познават събитието. Сега предстои да се опитаме да покажем най-доброто, което се е случвало в галерията през годините в тази посока. Сега си спомням за една много интересна изложба в тази връзка, носеща името „Чалга“. Тя беше част от неформалните и нетрадиционни изяви, които се случиха при нас“, каза още Милушев. Той добави, че това ще бъде гвоздеят в програмата на галерията до края на годината. „Освен това ще имаме няколко самостоятелни изложби и други подобни мероприятия“, добави Милушев. \r\nЛивия НИНОВА", "date": "2018.08.30", "title": "Иван Милушев, ГХГ – Благоевград: Изложбата на потребители от Дневния център за пълнолетни лица с увреждания „Светлина” ще бъде при нас около 10 дни"}
{"url": "http://www.focus-news.net/news/2018/08/30/2561291/predstoyashti-sabitiya-v-stranata-za-30-avgust-agentsiya-fokus.html", "text": "*** \r\nМинистърът на образованието и науката Красимир Вълчев ще участва в работна среща на началниците на регионалните управления на образованието (РУО) в Санаторно-оздравителен комплекс \"Камчия\" във връзка с предстоящата учебната година. След срещата, в 12.00 часа, е предвиден брифинг за медии. \r\n*** \r\nОт 07.30 часа пред централния вход на УМБАЛСМ „Н.И. Пирогов“ ще бъде даден брифинг с актуална информация за състоянието на настанените в болничното заведение пострадали от катастрофата край Своге.  \r\n*** \r\nОт 11.00 часа на кортовете на Тенис клуб „Левски-София“ ще се проведе пресконференция за откриване на 28-и Международен тенис турнир за жени „Allianz Cup 2018“. \r\n*** \r\nОт 11.00 часа в Националния пресклуб на БТА, Федерация „Спорт за хора със зрителни увреждания” ще даде пресконференция на тема „2018 – историческа година за спорта сред хората с нарушено зрение“.  \r\n*** \r\nОт 13.30 часа в Зала 1 на Столична община, ще се проведе извънредно заседание на Комисията по транспорт към Столичния общински съвет. Темата е автобусният транспорт до планината Витоша. \r\n*** \r\nОт 18.00 часа в Двореца на пл. „Княз Александър І“ ще се състои откриване на изложбата Живопис – избрано от фонда на художествена галерия „Жорж Папазов“ – Ямбол. \r\n*** \r\nГалерия „Credo Bonum” ще представи изложбата „Нови работи” на художничката Сирма Сарафова – Ораховац. \r\n*** \r\nВълчи дол отбелязва 44 години от обявяването си за град с празнична програма. Началото на тържествата ще бъде поставено с футболна среща между мъже и ветерани и ФК „Вихър” от 17.00 часа. От 19.00 часа ще е официалното откриване на реновирания градски басейн с волейболно игрище. \r\n***    \r\nОт 09.00 часа в Голяма зала на Общината ще се проведе редовна сесия на ОбС.  \r\n***  \r\nОт 09.30 часа на стадиона в селото ще се проведе Футболен турнир за деца и младежи.  \r\n***  \r\nОт 10.00 часа в Читалище „Надежда– 1869“ще се проведе Работилница по бродерия.  \r\n***  \r\nОт 20.00 часа на Сцена „Арт лято“ до ХГ „Борис Денев“ ще се проведе откриване на „Първите двадесет“ – фотоизложба на Георги Петков и Асен Ушев.  \r\n*** \r\nОт 11.00 часа Градски парк „Свети Георги“ (над Грийн палас) ще се състоят игрови занимания на открито,  изложба на детски творби и чаено матине. \r\n*** \r\nОт 14.00 часа в залата на общинския парк-хотел „Кюстендил” Общинският съвет ще разгледа изпълнението на бюджета и състоянието на общинския дълг. \r\n*** \r\nОт 10.00 часа в Районен съд – Несебър ще се гледа делото срещу Тодор Н., блъснал на 24 юни 2017 г. незряща пешеходка от Словакия.  \r\n*** \r\nОт 10.00 до 16.00 часа на паркинга пред общината ще бъде разположен мобилен пункт за събирането на опасни битови отпадъци. \r\n*** \r\nОт 18.30 часа на античната крепост „Перистера“ в Пещера ще се състои фестивалът „Рок на крепостта“. \r\n*** \r\nВ 10.00 часа в междублоково пространство на бул. „България”№45-51 ще бъде направена първа копка за изграждане на нов паркинг. \r\n***   \r\nОт 11.00 часа в зала 308 на Община Разград ще се проведе пресконференция във връзка с културни събития през септември. \r\n*** \r\nОт 10.00 часа в сградата на отделението по Палиативни грижи на Комплексния онкологичен център в Русе ще се проведе пресконференция по повод стартирането на проект № BG05M9OP001-2.010-0494 „Създаване на социално предприятие в КОЦ-Русе ЕООД”. \r\n*** \r\nОт 09. 00  часа в зала „Май“ на Общината ще се проведе заседание на Общинския съвет. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои Програма „Чета и играя – знам и мога”. \r\n*** \r\nОт 14.00 часа в заседателната зала на Община Трън Общински съвет – Трън ще обсъди предложението на кмета Цветислава Цветкова за безвъзмездно прехвърляне в собственост на държавата на яз. „Лялинци”.", "date": "2018.08.30", "title": "Предстоящи събития в страната за 30 август (Агенция „Фокус“)"}
{"url": "http://www.focus-news.net/news/2018/08/30/2561292/pregled-na-osnovnite-temi-v-amerikanskiya-pechat-agentsiya-fokus.html", "text": "Канадският министър-председател Джъстин Трюдо заяви, че  реформирането на Северноамериканското споразумение за свободна търговия може да бъде възможно до петък, но би предпочел да напусне преговорната маса, вместо да сложи подпис под лош договор, пише   The Hill. \r\n„Разбираме, че има възможност да го постигнем до петък, но това е само възможност, защото зависи дали в крайна сметка ще е добро за Канада“, заяви Трюдо. „Никакво споразумение за НАФТА е по-добро от лошо споразумение за НАФТА“, допълни той. \r\nКанадският министър на търговията Кристия Фриланд проведе преговори във Вашингтон, след като търговско споразумение между САЩ и Мексико бе обявено в понеделник. Тя допълни, че „по отношение на специфичните въпроси, ние имаме огромно количество работа на министерство ниво“. \r\n„Канада може да бъде част от сделката“, на свой ред заяви американският президент Тръмп. Той допълни, че ако тя не подпише търговското споразумение, Вашингтон ще наложи допълнителни мита върху нейния внос. \r\n*** \r\nАдвокатът на Белия дом Дон Макган е бил изненадан от съобщението в социалната мрежа „Туитър“, с което държавният глава на САЩ Доналд Тръмп обяви „скорошното му напускане“, отбелязва американското издание  Washington Examiner , като се позовава на медийни доклади.  \r\nСпоред източници Макган е бил разстроен, че Тръмп е публикувал съобщението без предупреждение. Твърди се, че първите думи на адвоката на Белия дом след туита на президента са били: „Разбира се, че ще се случи по този начин“. \r\nОт редакцията припомнят, че не за първи път Тръмп обявява подобна деликатна информация в „Туитър“. По-рано тази година уволнението на вече бившия държавен секретар Рекс Тилърсън също бе съобщено чрез туит.  \r\nПо-рано през деня лидерът на Вашингтон написа, че съветникът на Белия дом Дон Макган скоро ще напусне поста си, тъй като специалният прокурор Робърт Мюлер, който ръководи разследването за руската намеса в изборите - затваря вътрешния кръг на американския президент. \r\n„Адвокатът на Белия дом Дон Макган ще напусне поста си през есента, малко след потвърждението (надяваме се) на съдия Брет Каванау пред Върховния съд на САЩ\", съобщи Тръмп в социалната мрежа „Туитър“.  \r\n„Работя с Дон от дълго време и наистина оценявам службата му!\" добави американският президент, без да изложи каквато и да било причина, поради която Макган напуска длъжността си.  \r\nПо-рано този месец в медиите бе разпространена информация, че Макган  e „сътрудничил\" с екипа на Мюлер.Тръмп заяви, че е дал съответното разрешение, но се появиха спекулации за това, което Макган е разказал конкретно за това дали лидерът на Вашингтон се е опитал да възпрепятства правосъдието.  \r\n*** \r\n Матю Боднер пише статия за седмичното американско списание за политика, бизнес и технологии на отбраната  Defence News  за опасенията на Москва във връзка с разширяването и укрепването на НАТО. Западните медии до такава степен са вглъбени в Русия, че това вбесява колегите им в Москва.  \r\nПрез последните две години НАТО беше заета. Освен предизвикателството, свързано с присъединяването на Крим към Русия през 2014 г., президентът на САЩ Доналд Тръмп отдели много енергия, за да критикува трансатлантическия военен съюз и да призове членовете му да похарчат повече за отбраната, като същевременно омаловажи ситуацията с Москва. \r\nНо въпреки искрите, предизвикани от реториката на Тръмп, Русия не е напълно доволна от състоянието на нещата от последните две години. Свикнала с непредсказуемия елемент в двустранните отношения с Вашингтон, Москва сега е принудена да претегля проруската реторика на Тръмп със съперничеството на администрацията му.  \r\nТази промяна в динамиката доведе до засилване на тревогата сред политици и анализатори в Москва. Надеждата, която някога е била усетена в Русия, че избирането на Тръмп ще доведе до отслабване на напрежението, изчезна и отстъпва място на очакванията за продължителна конфронтация.  Държавните медийни канали, които сами по себе си след 2014 г. работят сякаш във военни условия, редовно предупреждават руските граждани за война с неумолимия и експанзионистичен Запад. \r\nКъм тези тревожни очаквания следва да се добавят опитите на държавите от НАТО да модернизират и разширят своите военни способности в Централна и Източна Европа. \r\n„Не ни харесва картината, която виждаме\", признава Владимир Фролов, независим политически анализатор в Москва. „НАТО започва все по-сериозно да се занимава с бойните си способности и нивото си на готовност. Американският президент може да криткува НАТО и неговите европейски съюзници, но значение имат реалните способности, а при Тръмп те се увеличават“, коментира Фролов. \r\nЗа НАТО руският президент отдатвна е в ролята на чуждестранно плашило, а що се отнася до политическия футбол, то вътре в страната подобна игра минава леко и е полезна.  \r\nГоляма част от наследството на Путин в последните години се корени в добре скалъпения разказ за Русия като крепост, обсадена от чужди сили, най-голяма загриженост от които предизвиква именно НАТО.  \r\nОт гледна точка на руските военни стратези, които са натоварени със задачата за развитие на националната отбрана на най-голямата сухопътна сила в света, вътре в страната НАТО не е нищо повече от полезно страшилище, което помага за издействането на финансиране за модернизация и доставки на нови видове въоръжения. За Русия НАТО е основен потенциален противник и именно поради тази причина западният съюз е във фокуса на вниманието на руската военна мисъл. \r\nОт тази гледна точка ситуацията изглежда тревожна: войските на НАТО биват разполагани по границите на териториите на бившите съветски сателити в Източна Европа. През юни тази година Северноатлантическият алианс обяви нова инициатива – „Четири по три“, която предвижда значително разширяване на силите за бързо реагиране, а Германия обмисля възможностите за преструктуриране на Бундесвера.  \r\n„Дори гръмката полемика по повод двата процента разхода за отбрана, да не говорим за безумния призив на Тръмп за 4,5% увеличение, предизвикват сериозна загриженост в Москва. Ако Германия започне ремилитаризация, като се доближи до нивата на Студената война, това ще ни притесни\", категоричен е Фролов. „Освен това не бихме искали да видим Полша като нова Германия за базиране на американците\". \r\nРусия, от своя страна, както и по най-различни причини - политическа целесъобразност и военна предпазливост, се възползва от усилията на НАТО за укрепване на собствената си отбрана и ги превърна в обосновка за устойчиви военни разходи в условията на икономическа рецесия. Актьорите от всички страни - Тръмп, НАТО и Кремъл - имат непримирими позиции, които понякога се задълбочават заради неразбиране, недоверие и военна активност. \r\nКремъл направи конфронтацията със Запада крайъгълен камък на вътрешната си легитимност. Западните политици и експерти са толкова обсебени от Москва, че това предизвиква нервна реакция сред руските им колеги. И Тръмп не е в състояние да се справи с Русия така, както би искал Кремъл. \r\nПри тези условия е почти сигурно, че напрежението ще продължи. \r\n*** \r\n„В нова студена война ли са САЩ и Китай? Колко зле могат да станат нещата?“ е заглавието на една от водещите аналитични статии на американския всекидневник  Los Angelеs Times. \r\nСпоред Робин Диксън, автор на материала, причината за задълбочаващия се търговски конфликт между двете държави е желанието на всяка една от тях да има доминираща роля в световната политика. „Напреженията са по много фронтове: от набиращата сили търговска война, споровете за технологиите и интелектуалната собственост, до шпионски скандали, търкания заради Тайван и ученията в Южнокитайско море“, припомня Диксън. \r\n„Анализаторите побързаха да посочат, че съперничеството между (САЩ и Китай)… започна преди началото на мандата на Тръмп и ще продължи много след него“, припомня още журналистът, като се позовава на думите на ръководителя на  австралийския тинк-танк Lowy Institute Ричард Макгрегър, според когото конфликтът е „многоизмерен и има вероятност да продължи десетилетия“. Запитан колко могат да се влошат нещата Макгрегър отговаря: „Не мисля, че може да се стигне до пълномащабен военен конфликт или дори до военни сблъсъци“. \r\nВ материала се привежда и мнението на директора на Центъра за международна политическа икономия към Пекинския университет Уанг Йонг, който вижда разрешаването на конфликта в икономическата обвързаност между Китай и САЩ. „Говорим за икономически връзки, които се оценяват на почти 700 млрд. долара  -  повече от всяко друго двустранно отношение, съществувало някога. Така че двете страни са взаимно зависими\", категоричен е експертът.  \r\nНе така оптимистично  настроен е Кери Браун от института Lau China към Кингс Колидж в Лондон, чието мнение също  е цитирано в статията. Според него агресивното поведение на американския президент Доналд Тръмп може да има непредвидими последици. \r\n„Вземете чук и натрошете с него нещо на парчета, после кажете: „Да видим какво ще се случи“. Ще се случат или добри или ужасни неща. Това е точката, в която се намираме. Заради големия хаос, създаден от Тръмп, всичко, което виждаме в момента, е несигурност. Не знаем къде ще паднат парчетата. \r\n***", "date": "2018.08.30", "title": "Преглед на основните теми в американския печат (Агенция \"Фокус)"}
{"url": "http://www.focus-news.net/news/2018/08/30/2561293/gyunter-yotinger-shansat-e-50-50-za-sklyuchvane-na-byudzhetno-sporazumenie-predi-izborite-ot-2019-godina.html", "text": "Европейският комисар по бюджета Гюнтер Йотингер заяви, че има шанс „50 на 50“ и „100% добри аргументи“ за ЕС да постигне споразумение по бюджета преди изборите за европейски парламент през май 2019 година, предава  Politico. \r\nКомисарят допълни, че се надява по време на декемврийската среща на високо равнище да се обърне внимание на важните теми по Многогодишната финансова рамка и да се открият интензивни преговори. \r\nНа въпрос дали заплахите на Италия да наложи вето върху следващия дългосрочен бюджет на ЕС заради миграцията, Йотингер заяви, че според него едно споразумение би било в интерес на всички. \r\n„Ако Многогодишната финансова рамка бъде блокирана, новите предизвикателства няма да бъде посрещнати“, заяви комисарят и допълни, че неговият план за бюджета ще засили европейската гранична служба „Фронтекс“, ще засили отбраната и ще включи повече пари за научната дейност. \r\n„Блокирането на дългосрочния бюджет не е в интереса на никоя от страните членки“, допълни Йотингер.  Виктор Турмаков", "date": "2018.08.30", "title": "Гюнтер Йотингер: Шансът е 50-50 за сключване на бюджетно споразумение преди изборите от 2019 година"}
{"url": "http://www.focus-news.net/news/2018/08/30/2561640/srabskoto-prezidentstvo-sasht-podkrepyat-iztsyalo-dialoga-belgrad-prishtina.html", "text": "Президентът на Сърбия Александър Вучич е разговарял по телефона в четвъртък с помощник-държавния секретар на САЩ за Европа и Евразия Уес Мичъл, който е изразил пълната подкрепа на Вашингтон за продължаващия диалог Белград – Прищина и евроатлантическата интеграция на двете страни, съобщава  официалният уебсайт на сръбското президентство . \r\nВ съобщението се казва, че Вучич и Мичъл са разговаряли за бъдещото разширяване на двустранните отношения между САЩ и Сърбия и преди всичко за европейския път на Белград и диалога между Сърбия и Косово. \r\nВ заявлението на сръбското президентство се посочва, че САЩ са изразили пълната си подкрепа за преговорите в Брюксел между президента на Косово Хашим Тачи и Вучич, както и че Вашингтон се надява да бъде постигнато всеобхватно и дългосрочно решение на косовския проблем. \r\nДържавният глава на Сърбия е подчертал, че е посветен на мира и сътрудничеството в региона и е отбелязал, че, въпреки че смята постигането на споразумение за много трудна задача, той ще продължи да полага максимални усилия, за да постигне трайна стабилност в региона на Западните Балкани, се казва още в съобщението от сръбското президентство. \r\nПревод и редакция:", "date": "2018.08.30", "title": "Сръбското президентство: САЩ подкрепят изцяло диалога Белград – Прищина"}
{"url": "http://www.focus-news.net/news/2018/08/30/2561646/a1-on-makedoniya-nito-duma-za-korektsiya-na-granitsite-sled-telefonen-razgovor-mezhdu-hashim-tachi-i-ues-michal.html", "text": "Президентът на Косово Хашим Тачи съобщи, че в четвъртък е провел телефонен разговор с помощник-държавния секретар на САЩ за Европа и Евразия Уес Мичъл, с когото са разговаряли за политическите процеси, през които преминава Косово в момента и за диалога Белград – Прищина, предава  македонската електронна медия „А1 Он“ . \r\nТачи и Мичъл, по думите на косовския държавен глава, са се съгласили да „интензифицират усилията за постигане на окончателен договор“ между Косово и Сърбия. \r\n„Съгласихме се да интензифицираме усилията за постигане на договор, който веднъж завинаги ще сложи край на враждата между Косово и Сърбия. Договор, който ще отвори пътя за взаимно признаване и ясна перспектива за членство на Косово в НАТО, ЕС ООН и други международни организации“. \r\nМичъл, от своя страна, е потвърдил, че Косово има пълната подкрепа на САЩ в този процес, написа Тачи. \r\nВключването на САЩ и другите стратегически партньори на Прищина във финалната фаза на диалога с посредничеството на ЕС, според държавния глава, „представлява гаранция за цялостен успех за постигане на един исторически договор“. \r\nВ публикацията на Тачи във „Фейсбук“ след разговора с Мичъл, както предава кореспондентът на МИА от Прищина, няма нито дума за идеята, която косовският президент до вчера упорито пропагандираше – за „корекция на границите“ със Сърбия. \r\nНяколко часа по-рано президентът е обявил, че се срещал и с посланиците на САЩ в Прищина и Белград Грег Делауие и Кайл Скот, но в разговорите с тях, според думите на Тачи, не е станало дума за неговата и на сръбския му колега Александър Вучич идея за размяна на територии. \r\nВъв връзка с предстоящия на 7 септември пореден кръг от диалога Белград – Прищина в Брюксел, сутринта Тачи участва в среща с останалата част от политическото ръководство на Косово, след която премиера Рамуш Харадинай заяви пред медиите, че е постигната договорка в Брюксел да не се разговаря за размяна на територии със Сърбия. Косовският президент не коментира тази информация, отбелязва „А1 Он“. \r\nПревод и редакция:", "date": "2018.08.30", "title": "„А1 Он“ (Македония): Нито дума за „корекция на границите“ след телефонен разговор между Хашим Тачи и Уес Мичъл"}
{"url": "http://www.focus-news.net/news/2018/08/30/2561295/afp-donald-tramp-zayavi-che-kitay-zatrudnyava-otnosheniyata-mezhdu-sasht-i-severna-koreya.html", "text": "Президентът на САЩ Доналд Тръмп обвини Китай, че усложнява отношенията на Вашингтон със Северна Корея и именно затова  преговорите с Пхенян за ядреното му разоръжаване са в застой, предава   AFP. \r\n„Китай прави нещата значително по-трудни в нашите отношения със Северна Корея“, заяви Тръмп в Белия дом. Същевременно той уточни, че връзките му с неговия китайски колега Си Дзинпин са „страхотни“.  Виктор Турмаков", "date": "2018.08.30", "title": "AFP: Доналд Тръмп заяви, че Китай затруднява отношенията между САЩ и Северна Корея"}
{"url": "http://www.focus-news.net/news/2018/08/30/2561298/abv-nastoya-za-argumentirana-reaktsiya-na-dumite-na-zoran-zaev-za-ilindensko-preobrazhenskoto-vastanie-obzor.html", "text": "АБВ настоя Интердисциплинарната комисия да се произнася по спорните въпроси между България и Македония в исторически план. Повод за това искане на партията е изказването премиера на Македония Зоран Заев, че Илинденско-Преображенското въстание е македонско.  На пресконференция президентът на Република България в периода 2002-2012 г. и основател на АБВ Георги Първанов коментира, че трябва да заявим категорично, че общото между България и Македония е в единното национално съмосъзнание на населението по територията на сегашните две държави. „Говоря за българското национално самосъзнание. Единни са националните цели и задачи от Средновековието, през Възраждането. Не казвам през времето, когато сме били в Османската империя“, обясни той и допълни, че визира възраждането, когато сме имали единни борби, а не просто цели и задачи, включително и около Илинденско-Преображенското въстание.  По думите му затова Илинденско-Преображенското въстание е българско. „Защото преобладаващата част от населението, участниците, въстаниците, а не само инициаторите, организаторите и ръководителите, всички те имат българско самосъзнание“, каза още Първанов. Той уточни, че тази теза не бива да се тълкува като опит да внушим нещо на съвременните  жители на Битолско, Крушевско или Скопие. По думите му те могат да се самоопределят както си искат, а ние трябва да приемем тяхната различност.   \r\nСпоред Първанов сега една от основните задачи пред правителството ни е да защити националния интерес на България, запазвайки и развивайки добрите отношения с Македония на базата на пълна яснота по понятието „обща история“.  Първанов заяви, че най-твърдо по въпроса с Илинденско-Преображенското въстание е звучал премиерът Бойко Борисов, но тази му твърдост не отнема възможността да се реагира по същество и с аргументи да се влезе в преговори с правителството на Скопие за някакво общо становище. Според него договорът за добросъседство е трябвало да съдържа становище за българския характер на въстанието. „Много важно е оттук нататък да убедим нашите най-близки приятели от Македония в историческата истина и това може да започне с едно становище, което не търпи отлагане, на Интердисциплинарната комисия, която да подаде експертната си визия и съответно на правителствено или парламентарно ниво тя да бъде утвърдена и по този начин да затворим възможността за политиците да спекулират“, заяви той.  \r\nПърванов поясни, че първата стъпка е да приемем общо разбиране по темата за единната ни история. „Българското правителство трябва да влезе в диалог с македонските си колеги, на базата на разработена експертна позиция от БАН и Интердисциплинарната комисия и да постигне това разбиране, че Илинденско-Преображенското въстание, всички събития от периода на Възраждането и първите десетилетия от 20 в., са български по своя характер, че македонската държава израства такава от българската нация, от българското казано най-общо“, заяви Георги Първанов. По думите му, ако това не стане ще водим всяка година по няколко спора, които могат да затлачат отново отношенията между България и Македония, независимо от договора за добросъседство. Първанов допълни, че около година след подписването на въпросния договор отново възникват конфликтни точки между двете държави, а македонизмът,  за който се говореше, че вече е изкоренен, всъщност продължава да съществува.", "date": "2018.08.30", "title": "АБВ настоя за аргументирана реакция на думите на Зоран Заев за Илинденско-Преображенското въстание (ОБЗОР)"}
{"url": "http://www.focus-news.net/news/2018/08/30/2561299/the-independent-es-zayavi-che-shte-predlozhi-na-velikobritaniya-sporazumenie-za-sled-brekzit-razlichno-ot-za-koyato-i-da-e-druga-darzhava.html", "text": "Главният преговарящ на ЕС по Брекзит Мишел Барние заяви, че Съюзът се готви да предложи на Великобритания търговско споразумение, каквото не е предлагал на никоя друга държава. Той обаче увели, че ЕС няма да раздели или промени единния си пазар за Великобритания, пише   The Independent. \r\n„Готови семе да предложим партньорство на Великобритания, каквото не е имало за трета страна“, заяви Барние след срещата си с германския външен министър Хайко Маас в Берлин.  \r\nМеждувременно министърът, който координира дейността на британското правителство по напускането на ЕС Дейвид Лидингтън заяви, че Великобритания ще приеме единствено план според условията на министър-председателя Тереза Мей. \r\n„С точно седем месеца до края на процеса по чл. 50 от договора за ЕС и с два месеца преди срещата на Европейския съвет, ние сме пред избора между прагматично предложение или липса на споразумение“, заяви той по време на среща с представители на френския бизнес. \r\nТереза Мей предлага търговия, основана на достъпа до единния пазар за стоки чрез общ правилник, както и за премахването на митническите проверки чрез съгласувана митническа система. Но Барние отхвърля тази система, заявявайки, че ЕС не може да предава контрола над митниците си на страни извън обединението.  Виктор Турмаков", "date": "2018.08.30", "title": "The Independent: ЕС заяви, че ще предложи на Великобритания споразумение за след Брекзит, „различно от за която и да е друга държава“"}
{"url": "http://www.focus-news.net/news/2018/08/30/2561634/republika-makedoniya-vmro-dpmne-organizira-protesten-marsh-v-kichevo-v-nedelya.html", "text": "ВМРО-ДПМНЕ организира протестен марш в неделя, 2 септември, в Кичево, заяви лидерът на партията Християн Мицковски, като обясни, че фракцията ще продължи с протестните акции в цялата страна, предава  скопското електронно издание „Република“ . \r\nМедията обяснява, че акцията на ВМРО-ДПМНЕ „Лято за Македония“, в рамките на която вече са посетени около 50 хиляди домакинства, ще продължи и следващия месец. \r\nПревод и редакция:", "date": "2018.08.30", "title": "„Република“ (Македония): ВМРО-ДПМНЕ организира протестен марш в Кичево в неделя"}
{"url": "http://www.focus-news.net/news/2018/08/30/2561300/a1on-makedoniya-vashington-protestira-sreshtu-atina-za-povtorno-puskane-na-svoboda-na-lider-na-grupirovkata-17-noemvri.html", "text": "Държавният департамент на САЩ изрази протест пред гръцкото правителство заради разрешението за петдневно излизане от затвора на Димитрис Куфодинас „мозъка“ на гръцката терористична организация „17 ноември“, предава македонската електронна медия  „A1ON“. \r\n„Още веднъж силно осъждаме освобождаването на терориста, осъден за многократни убийства, включително и убийството на Уилям Норден, аташе по отбраната в нашето посолство и Роналд Стюарт генерал на въздушните сили на САЩ“, заяви прессекретарят на държавния департамент Хийтър Нойерт. Тя допълни, че през изминалата година Куфодинас е получил четири пъти разрешение да излезе от затвор за общо 11 дни. Този път излизането от затвора е най-дългото - пет дни. \r\n„Тези излизания на свобода позорна несправедливост за семействата на жертвите и могат да бъдат инициатива неговите анархистки последователи от негово име да извършат нови актове на насилие и разрушение“, заяви тя и добави, че американското посолство в Атина предава загрижеността на Вашингтон за това решение на властите в Гърция. \r\nНойерт добави, че САЩ не приемат факта, че осъден терорист, който е участвал в убийства не само на американски държавни служители, но и на служители от други страни, включително и невинни граждани на Гърция, може да получи временен изход на свобода. \r\nКуфодинас е осъден на 11 доживотни присъди и още 25 години затвор за 11 убийства, сред които и на бившият депутат от „Нова демокрация“ и съпруг на бившия гръцки външен министър Дора Бакоянис - Павлос през 1989 година. \r\nНа 5 септември 2002 г. Куфодинас сам се предаде на полицията и заяви, че поема отговорността за дейността на „17 ноември“ и оттогава се намира в атинския затвор.  Виктор Турмаков", "date": "2018.08.30", "title": "„A1ON“ (Македония): Вашингтон протестира срещу Атина за повторно пускане на свобода на лидер на групировката „17 ноември“"}
{"url": "http://www.focus-news.net/news/2018/08/30/2561294/b-92-sarbiya-opozitsiyata-iska-da-otstrani-hashim-tachi-ot-dialoga-prishtina-belgrad.html", "text": "Косовският министър-председател Рамуш Харадинай и вицепремиерът Фатмир Лимай може да се присъединят към призивите на опозицията президентът на страната Хашим Тачи да бъде изключен от Косовския диалог, предава сръбското радио   В-92,  позоваващо се на прищинския вестник „Коха Диторе“. \r\nСпоред изданието, двете партии в управляващата коалиция в Косовския парламент – Съюзът за бъдещето на Косово на Харадинай и Социалдемократическата инициатива на Лимай ще се присъединят към призивите за парламентарна среща, на която да се приеме резолюция, която да забрани на Тачи да преговаря с Белград по „териториалната цялост на Косово“.  \r\nСрещата ще се състои най-вероятно на 4 септември, само три дни преди подновяването на диалога в Брюксел. \r\nПредседателят на парламента на Косово и председател на Демократическата партия Кадри Весели разкритикува искането на опозицията, описвайки го като „абсурдно и ненужно“. Той посочи, че институциите „не трябва да подвеждат гражданите и да създават напрежение и паника“.   Виктор Турмаков", "date": "2018.08.30", "title": "B-92 (Сърбия): Опозицията иска да отстрани Хашим Тачи от диалога Прищина-Белград"}
{"url": "http://www.focus-news.net/news/2018/08/30/2561301/the-guardian-tereza-mey-zayavi-che-bi-se-izpravila-sreshtu-boris-dzhonsan-za-liderstvoto-v-britanskata-konservativna-partiya.html", "text": "Британският министър-председател Тереза Мей заяви, че е готова, ако бившият външен министър на външните работи се опита да оспори председателството ѝ на Консервативната партия и допълни, че ще поведе консерваторите на следващите парламентарни избори, пише   The Guardian. \r\nМинистър-председателят заяви, че е влязла в политиката „за да достави необходимото на британския народ“ и допълни, че ще обсъди по време на следващата партийна конференция, насрочена следващия месец в Бирмингам, вътрешни въпроси, които не са свързани с Брекзит като жилищното строителство и здравеопазването. \r\nНа въпрос дали би участвала в надпревара за председателкия пост срещу Джонсън, Мей заяви, че се надява да продължи да бъде министър-председател „в дългосрочен план“. \r\nДжонсън остава сериозна заплаха за Мей на фона на недоволството на редовите партийни членове с нейния план за Брекзит, който го застави да напусне правителството, говорейки, че Великобритания „ще се превърне в Колония“, ако бъде приет.  Виктор Турмаков", "date": "2018.08.30", "title": "The Guardian: Тереза Мей заяви, че би се изправила срещу Борис Джонсън за лидерството в британската Консервативна партия"}
{"url": "http://www.focus-news.net/news/2018/08/30/2561302/federika-mogerini-es-nyama-da-bade-palnotsenen-dokato-stranite-ot-zapadnite-balkani-ne-vlyazat-v-nego.html", "text": "Върховният представител на ЕС по външната политика и политиката на сигурност Федерика Могерини заяви, че Съюзът няма да може да се смята за пълноценен, докато страните от Западните Балкани не влязат в него, предава  ТАСС. \r\n„Проектът ЕС няма да бъде завършен, докато Западните Балкани не станат част от европейското семейство. За това ни говорят географията, икономиката, историята, а и сигурността. В наш интерес е да оставим вратите открити“, заяви тя и отбеляза, че австрийското председателство в Съвета на ЕС поддържа политиката на Брюксел по отношение на Западните Балкани. \r\nВ сряда вечерта във Виена започна неформалната среща на министрите на отбраната на 28-те страни от ЕС, на която, в частност, ще се обсъди въпроса за преразглеждането на оперативния план на европейската мисия „София“, занимаваща се със спасяването на мигранти в Средиземно море. Освен това, на 30 и 31 август в австрийската столица ще се проведе среща между външните министри от Съюза.  Виктор Турмаков", "date": "2018.08.30", "title": "Федерика Могерини: ЕС няма да бъде пълноценен, докато страните от Западните Балкани не влязат в него"}
{"url": "http://www.focus-news.net/news/2018/08/30/2561296/lokalno-makedoniya-sdsm-prizova-vmro-dpmne-da-podkrepi-referenduma-za-imeto-vmesto-da-razprostranyava-falshivi-novini.html", "text": "Управляващата партия в Македония СДСМ призова основната опозиционна ВМРО-ДПМНЕ да подкрепи насрочения на 30 септември референдум за името, вместо да разпространява фалшиви обвинения, описващи отношенията ѝ към правителството, предава македонската електронна медия   „Локално“. \r\n„С днешните измислици и фалшиви новини, ВМРО-ДПМНЕ всъщност описва връзката към държавната администрация и злоупотребата на институциите по време на 11 годишното си престъпно и разточителен управление“, пише в заявление на СДСМ. \r\nСпоред управляващата в момента партия тогава е било време, когато „партийните войници на ВМРО-ДПМНЕ не ходеха на работа и получаваха заплата и когато Македония беше най-критикувана по отношение на натиска върху администрацията“. \r\n„С процеса на професионализация на администрацията институциите работят отговорно, и в интерес на гражданите. Тези, които не изпълняват задачите, не трябва и не трябва да бъдат толерирани, а всеки, който не спазва закона, трябва да бъде надлежно санкциониран“, допълва СДСМ. \r\n„ВМРО-ДПМНЕ трябва да спре с необоснованите обвинения и разпространението на фалшиви новини с надеждата, че ще успее да събере дребни политически точки, а  да се фокусира върху историческо решение пред която е изправена Македония и да даде подкрепа на членството в ЕС и НАТО - цели, за които тя твърди, че е неин най-голям интерес“, заключва се в заявлението.  Виктор Турмаков", "date": "2018.08.30", "title": "„Локално“ (Македония): СДСМ призова ВМРО-ДПМНЕ да подкрепи референдума за името, вместо да разпространява фалшиви новини"}
{"url": "http://www.focus-news.net/news/2018/08/30/2561304/the-daily-express-granichna-kriza-v-gibraltar-kakvo-shte-stane-s-13-te-hilyadi-ispanski-rabotnitsi-sled-brekziti.html", "text": "Брекзит предизвика загриженост за жителите на Гибралтар, както и за повече от 13 хил. испанци, които работят на него, за които не се знае как ще пресичат границата, веднъж след като Великобритания напусне ЕС, пише   The Daily Express. \r\nВластите в Гибралтар заявиха, че ще работят с централното британско правителство, за да успеят да уредят добро бъдеще на района след Брекзит.  \r\nПовече от 13 хил. испански граждани от близките градове Ла Линя де ла Концепцион, Алгесирас, Лос Бариос и Сан Рок, пресичат границата между Испания и Гибралтар ежедневно, за да отидат на работа. Но с приближаването на крайния срок за Брекзит някои от тях се притесняват за „несигурността“ и как ще я преминават след „развода“. \r\nИспанците призовават правителството си да направи всичко възможно да няма проблеми с ежедневния им живот. Според запознати източници европейските власти могат да дадат на Мадрид правото да има дума по въпроса дали Гибралтар трябва да получи специфичен статут след Брекзит.  Виктор Турмаков", "date": "2018.08.30", "title": "The Daily Express: Гранична криза в Гибралтар: какво ще стане с 13-те хиляди испански работници след Брекзит?"}
{"url": "http://www.focus-news.net/news/2018/08/30/2561303/pravitelstvoto-predvizhda-sazdavane-na-nova-darzhavna-struktura-koyato-da-nadzirava-bezopasnostta-po-patishtata-obzor.html", "text": "Правителството предвижда създаване на нова държавна структура, която да надзирава безопасността по пътищата. Това стана ясно след среща на институциите при министър-председателя Бойко Борисов на тема „Пътна безопасност“. Вицепремиерът Томислав Дончев обясни, че идеята е всички служби, които имат отношение към темата за безопасността на пътя – МВР, Министерството на транспорта, Министерството на регионалното развитие и благоустройството, АПИ, Министерството на образованието и др., да бъдат консолидирани в едно звено с контролни функции. „По този начин няма да има типичното разделение на отговорностите и сложния въпрос от всяко ведомство кой е най-отговорен за нередност или инцидент“, заяви вицепремиерът. По думите му предстои работа по темата с оглед конкретизиране на редица детайли. „Ако искаме едно такова звено да е ефективно, трябва да имаме много фин баланс на неговите правомощия спрямо отговорностите на всички останали институции“, уточни той. Дончев разясни, че основната функция на това звено ще е да упражнява силен контрол на всички останали държавни служби по темата „Пътна безопасност“, за да си вършат по-добре работата. „Звено, което ще има отговорността да прави политики в тази сфера. Буквално от днес започваме техническата работа по темата, за да не губим време и да излезем с конкретно предложение, включително законодателно“, каза още той. Дончев уточни, че новата структура не бива да е под шапката на отделно министерство, а да е максимално близо до Министерския съвет или директно подчинена на министър-председателя. По думите му така държавният орган ще има достатъчно институционална мощ, за да може да разпорежда на министерствата. \r\nМинистърът на регионалното развитие и благоустройството Николай Нанков обясни, че ще бъде направен доста сериозен мониторинг на пътищата в България. „Предвиждаме и крути мерки, които ще обявим през следващите дни“, посочи той. \r\nОт своя страна, Богдан Милчев – член на Института по пътна безопасност, коментира, че е налице политическа воля за промяна на модела на управление. „Институтът остава коректив на всичко, което се случва в държавата във връзка с пътната безопасност. Ще продължим да извършваме извънсистемен контрол и ако има несъответствие, ще сме първите, които ще достигаме до тези, които ще управляват“, каза още Милчев. По думите му проблемът с пътната безопасност не е политически, но решаването му става с политически средства. \r\nЦветилена СИМЕОНОВА", "date": "2018.08.30", "title": "Правителството предвижда създаване на нова държавна структура, която да надзирава безопасността по пътищата (ОБЗОР)"}
{"url": "http://www.focus-news.net/news/2018/08/30/2561306/london-evening-standard-aleks-salmand-podade-ostavka-ot-shotlandskata-natsionalna-partiya.html", "text": "Бившият първи министър на Шотландия Алекс Салмънд подаде оставка от Шотландската национална партия, след като бе обвинен в сексуални посегателства, пише   London Evening Standard. \r\n„Наистина обичам Шотландската национална партия и движението за независимост на Шотландия. Тя винаги е била определящата връзка в живота ми. Но днес подадох оставка“, заяви Салмънд на профила си в социалната мрежа „Туитър“. \r\nПрез януари срещу него бяха повдигнати две обвинения в сексуално насилие през 2013 г., срещу служителки от шотландските регионални власти. Политикът заяви, че отново ще се кандидатира за членство в партията, веднъж след като има възможността да изчисти името си. \r\nНастоящият първи министър на Шотландия Никола Стърджън заяви, че е наясно с обвиненията срещу Салмънд. Тя допълни, че те „не могат да бъдат игнорирани или заметени под килима“.  Виктор Турмаков", "date": "2018.08.30", "title": "London Evening Standard: Алекс Салмънд подаде оставка от Шотландската национална партия"}
{"url": "http://www.focus-news.net/news/2018/08/30/2561307/pregled-na-osnovnite-temi-v-britankskiya-pechat-agentsiya-fokus.html", "text": "Главният преговарящ на ЕС по Брекзит Мишел Барние заяви, че Съюзът се готви да предложи на Великобритания търговско споразумение, каквото не е предлагал на никоя друга държава. Той обаче увели, че ЕС няма да раздели или промени единния си пазар за Великобритания. \r\n„Готови семе да предложим партньорство на Великобритания, каквото не е имало за трета страна“, заяви Барние след срещата си с германския външен министър Хайко Маас в Берлин.  \r\nМеждувременно министърът, който координира дейността на британското правителство по напускането на ЕС Дейвид Лидингтън заяви, че Великобритания ще приеме единствено план според условията на министър-председателя Тереза Мей. \r\n„С точно седем месеца до края на процеса по чл. 50 от договора за ЕС и с два месеца преди срещата на Европейския съвет, ние сме пред избора между прагматично предложение или липса на споразумение“, заяви той по време на среща с представители на френския бизнес. \r\nТереза Мей предлага търговия, основана на достъпа до единния пазар за стоки чрез общ правилник, както и за премахването на митническите проверки чрез съгласувана митническа система. Но Барние отхвърля тази система, заявявайки, че ЕС не може да предава контрола над митниците си на страни извън обединението. \r\n*** \r\nБившият първи министър на Шотландия Алекс Салмънд подаде оставка от Шотландската национална партия, след като бе обвинен в сексуални домогателства, пише   London Evening Standard. \r\n„Наистина обичам ШНП и движението за независимост на Шотландия. Тя винаги е била определящата връзка в живота ми. Но днес подадох оставка“, заяви Салмънд на профила си в социалната мрежа „Туитър“. \r\nПрез януари срещу него бяха повдигнати две обвинения в сексуално насилие през 2013 г., срещу служителки от шотландските регионални власти. Политикът заяви, че отново ще се кандидатира за членство в партията, веднъж след като има възможността да изчисти името си. \r\nНастоящият първи министър на Шотландия Никола Стърджън заяви, че е наясно с обвиненията срещу Салмънд. Тя допълни, че те „не могат да бъдат игнорирани или заметени под килима“. \r\n*** \r\nБрекзит предизвика загриженост за жителите на Гибралтар, както и за повече от 13 хил. испанци, които работят на него, за които не се знае как ще пресичат границата, веднъж след като Великобритания напусне ЕС, пише   The Daily Express. \r\nВластите в Гибралтар заявиха, че ще работят с централното британско правителство, за да успеят да уредят добро бъдеще на района след Брекзит.  \r\nПовече от 13 хил. испански граждани от близките градове Ла Линя де ла Концепцион, Алгесирас, Лос Бариос и Сан Рок, пресичат границата между Испания и Гибралтар ежедневно, за да отидат на работа. Но с приближаването на крайния срок за Брекзит някои от тях се притесняват за „несигурността“ и как ще я преминават след „развода“. \r\nИспанците призовават правителството си да направи всичко възможно да няма проблеми с ежедневния им живот. Според запознати източници европейските власти могат да дадат на Мадрид правото да има дума по въпроса дали Гибралтар трябва да получи специфичен статут след Брекзит. \r\n***  Британският министър-председател Тереза Мей заяви, че е готова, ако бившият външен министър на външните работи се опита да оспори председателството ѝ на Консервативната партия и допълни, че ще поведе консерваторите на следващите парламентарни избори. \r\nМинистър-председателят заяви, че е влязла в политиката „за да достави необходимото на британския народ“ и допълни, че ще обсъди по време на следващата партийна конференция, насрочена следващия месец в Бирмингам, вътрешни въпроси, които не са свързани с Брекзит като жилищното строителство и здравеопазването. \r\nНа въпрос дали би участвала в надпревара за председателския пост срещу Джонсън, Мей заяви, че се надява да продължи да бъде министър-председател „в дългосрочен план“. \r\nДжонсън остава сериозна заплаха за Мей на фона на недоволството на редовите партийни членове с нейния план за Брекзит, който го застави да напусне правителството, говорейки, че Великобритания „ще се превърне в Колония“, ако бъде приет.", "date": "2018.08.30", "title": "Преглед на основните теми в британкския печат (Агенция \"Фокус)"}
{"url": "http://www.focus-news.net/news/2018/08/30/2561310/vecher-makedoniya-drama-v-tsentara-na-grad-bar-bomba-e-izpadnala-ot-prevozno-sredstvo-nasred-krastovishte.html", "text": "Самоделно взривно устройство с неустановена мощност е отстранено от центъра на черногорския град Бар, предава електронното издание на македонския вестник  „Вечер“. \r\nУстройството е обезвредено от звеното за борба срещу  тероризма, а говорителят на Държавната прокуратура в Бар Радован Джуришич потвърди, че подозрителният предмет е самоделно взривно устройство. \r\nПолицията твърди, че взривното устройство съдържа около половин килограм експлозиви. \r\n„Експерти от екип успяха да деактивират устройството на място. Това означава, че ще може да се извърши експертиза и ще получим повече данни, защото в противен случай, ако пристъпим към нейното унищожаване, ще останем без следи“, подчерта Джуришич. \r\nПо рано полицията в Бар съобщи, че на кръстовище е намерен подозрителен предмет, вероятно паднал от автомобил.  Виктор Турмаков", "date": "2018.08.30", "title": "„Вечер“ (Македония): Драма в центъра на град Бар – бомба е изпаднала от превозно средство насред кръстовище"}
{"url": "http://www.focus-news.net/news/2018/08/30/2561312/nezavisimaya-gazeta-ukrayna-e-poiskala-ot-vashington-sistemi-za-pvo-na-stoynost-ot-750-miliona-dolara.html", "text": "Украйна е поискала от Вашингтон да закупи системи за ПВО на стойност 750 милиона долара за един комплекс, пише   „Независимая Газета“. \r\n„Нашите потребности в следващия период са морското пространстнво, военно-въздушното пространство – нещата, без които няма да можем да осигурим отбраната на страната“, заяви посланикът на Украйна в САЩ Валерий Чалий. Според него Украйна се нуждае най-малко от три такива комплекса, но не уточни за какъв именно тип ПВО става дума. \r\nСъответното искане е било озвучено на срещата между президентите на САЩ и на Украйна Доналд Тръмп и Петро Порошенко в Брюксел и на срещите в Киев със съветника по национална сигурност на Белия дом Джон Болтън.   Виктор Турмаков", "date": "2018.08.30", "title": "„Независимая Газета“: Украйна е поискала от Вашингтон системи за ПВО на стойност от 750 милиона долара"}
{"url": "http://www.focus-news.net/news/2018/08/30/2561314/kommersant-angela-merkel-tarsi-priemnik-na-zhan-klod-yunker.html", "text": "Както се съобщава от местните медии, германският канцлер Ангела Меркел ще определи тази седмица този член на нейния Християндемократиески съюз , които иска  да бъде бъдещ председател на Европейската комисия.. Тази длъжност ще бъде свободна едва през следващата година, когато ще приключи петгодишният мандат на Жан-Клод Юнкер. Берлин обаче вече изчислява шансовете за поемане на контрол върху едно от ключовите постове в ЕС, коментира руското издание   „Коммерсант“. \r\nСлед лятната ваканция в Германия дебатът за номинацията на кандидата за председател на Европейската комисия бе възобновен. „Борбата за поста навлиза в решителна фаза“, - пише вестник Die Welt. \r\nОт 2014 г. председател на Европейската комисия - главният изпълнителен орган на ЕС - е Жан-Клод Юнкер. Традиционно, тази позиция се държи от бивши министри или държавни глави - Юнкер почти 20 години беше министър-председателят на Люксембург. В действителност Европейската комисия  е аналог на националните правителства, както и неговия председател, съответно, може да се сравни с „министър-председател на ЕС“.  \r\nЮнкер ще напусне поста си едва през есента след предстоящите пролетни избори в Европейския парламент. След това Европейският  съвет (включва лидерите на страните-членки) ще номинира председателя на Европейската комисия, като се внимава  коя политическа фракция в Европейския парламент получи мнозинството от местата. Според прогнозите европейската десноцентристка  Европейската народна партия - има всички шансове да запази поста председател. Ето защо Ангела Меркел (като лидер на консервативната ХДС)  бърза да „избута“ своя кандидат като единствен представител на център-дясно. Ако се потвърдят предизборните прогнози, на социалдемократите ще останат съответно председателството на Европейския съвет или на Европейския парламент.  \r\nКато възможни кандидати да заменят Жан-Клод Юнкер, германските медии определят председателя на Европейската народна партия в Европейския парламент, член на ХДС Манфред Вебер,  министърът на икономиката и енергетиката Петер Алтмайер и министърът на отбраната Урсула Фон дер Лайен.  Освен това, както е отбелязано от Die Welt, като възможни бъдещи председатели на ЕК се открояват френският главен преговарящ по Брекзит Мишел Барние и бившите министър-председатели на Финландия и Ирландия Александър Стуб и Една Кени.   \r\n„Сред кандидатите от Германия, Манфред Вебер има най-големи шансове. Като дългогодишен член на Европейския парламент, той има богат опит в европейските структури, които могат да определят избора на канцлера“, смята преподавателят в МГИМО  Артьом Соколов. „Председателят на бъдещата Комисията ще трябва да се съсредоточи върху европейската реформа, защото Германия отдавна иска да се прекара реформа на Европейския съюз“, допълни експертът, интервюиран от „Комерсант“.  Виктор Турмаков", "date": "2018.08.30", "title": "„Коммерсант“: Ангела Меркел търси приемник на Жан-Клод Юнкер"}
{"url": "http://www.focus-news.net/news/2018/08/30/2561309/rbk-deyli-gavkava-granitsa-shte-uspee-li-razmyanata-na-teritorii-da-pomiri-sarbiya-i-kosovo.html", "text": "ЕС обсъжда план за помиряване на Сърбия и Косово, предполагащ промяна на настоящите граници. Но Берлин и Лондон се опасяват, че осъществяването на тази инициатива ще доведе до ескалация на конфликтите в Македония и в Босна и Херцеговина, пише руският ежедневник    РБК „Дейли“. \r\nВ сряда, 29 август, във Виена министрите на отбраната на страните от Европейския съюз обсъдиха сигурността на страните от Западните Балкани. Дискусиите около ситуацията в региона ще продължат в четвъртък, когато във Виена за провеждане на неофициални дискусии ще пристигнат делегации от Албания, Македония, Черна гора и Сърбия.  \r\nЕдин от основните въпроси в дневния ред на тази многостранна среща е темата за промяна на границите на Сърбия и Косово в рамките на мирното споразумение. В неделя 26 август еврокомисарят по разширяването и политиката на добросъседство Йоханес Хан призова ЕС да не възпрепятства споразумението от Прищина и Белград, дори ако това включва промяна на границата. Същевременно той добави, че „такова споразумение, ако бъде постигнато, ще стане уникално и не трябва да се използва като пример в случай на решаване на други проблеми“. \r\nПрезидентът на Сърбия Александър Вучич и косовският му колега Хашим Тачи съобщиха за възможността за промяна на границите в събота, 25 август, на европейския форум в австрийския Алпбах. Те подчертаха, че възнамеряват да сключат всеобхватен договор възможно най-скоро и призоваха ЕС да действа като посредник. „Имаме малък прозорец на възможност за постигане на споразумение“,- заяви Тачи. \r\nПрез 2008 г. Косово едностранно обяви независимостта си. Тя беше призната  от повечето държави от ЕС. Според сръбската конституция обаче Косово все още е част от страната. Русия не признава независимостта на Косово. \r\nСтраните все още не са представили конкретни възможности за промяна на границите на Сърбия и Косово. Според професора по южноевропейски науки в университета в Грац Флориан Бибер, дискусия между Вучич и Тачи трябва да се отрази най-вече върху състоянието на четирите общини в Северно Косово, където преобладава сръбското население. Въпреки че формално тези региони са част от Косово, „те все още не са под пълен контрол на правителството“, заяви  експертът.В замяна косово може да поиска две общини в Сърбия, където голяма част от населението са албанци - това са Прешево и Буяновац. \r\nДългият спор възпрепятства Прищина и Белград да се присъединят към ЕС - намерението, което лидерите на двете страни са се ангажирали. Правилата на ЕС не позволяват на трета държава да влезе в Съюза, ако има нерешени териториални спорове. През февруари Европейската комисия заяви, че Сърбия е един от основните кандидати за членство в съюза и може да се присъедини към него още през 2025 г. Въпреки това, председателят на Европейската комисия Жан-Клод Юнкер многократно е подчертавал: присъединяването към ЕС е възможно само в случай на приемане на правно обвързващо споразумение за „цялостна нормализиране на отношенията“ между Белград и Прищина. \r\nДиалогът между Вучич и Тачи бе подкрепен от австрийския канцлер Себастиан Курц. „Ако Сърбия и Косово могат да се споразумеят за промяна на границата, Австрия със сигурност няма да предотврати това“, увери той. \r\nГерманският канцлер Ангела Меркел обаче е против промяната на европейските граници. „\"Териториалната цялост на държавите от Западните Балкани вече е създадена и не може да бъде променена“, заяви тя на 13 август. „Имаше някои опити да започнем да говорим за границите, но не можем да направим това\", добави тя. На 14 август британското посолство в Прищина предупреди за риска от дестабилизация в балканския регион поради призивите за промяна на границите между Сърбия и Косово. \r\nВучич и Тачи са убедени, че ползите от тяхната размяна надвишават рисковете. „Страните от ЕС не трябва да се страхуват от възможността за такава сделка, дори ако това включва промяна на границите“, заяви президентът на Косово. „Замразените конфликти не могат да продължат вечно и в края на краищата някой може да ги размрази и това ще доведе до война“, предупреди Вучич, обяснявайки желанието си да постигне стабилно споразумение с Косово.  Виктор Турмаков", "date": "2018.08.30", "title": "РБК „Дейли“ : Гъвкава граница: ще успее ли размяната на територии да помири Сърбия и Косово"}
{"url": "http://www.focus-news.net/news/2018/08/30/2561317/pregled-na-osnovnite-temi-v-ruskiya-pechat-agentsiya-fokus.html", "text": "Едва ли не всеки ден представителите на министерството на отбраната на Русия и на руската база на ВВС в Сирия „Хмеймим“ съобщават данни за готвени при участието на западните страни нови „химически провокации“ в Сирия“, пише  „Российская газета“. \r\nСъдейки по тази информация, там е планирана операция с много ходове. Терористите и техните западни поддръжници се застраховат срещу евентуални неуспехи и искат да проведат химическата атака при всеки случай. Отговор ще бъде ракетен удар срещу Сирия от американските военни и техните съюзници  от  международната коалиция. \r\n„Според информация, получена от няколко източника в провинция Идлиб в  градът Саракиб и в село Асф два тежкотоварни камиони са доставили голям товар от токсични вещества. Те са били придружени от осем представителя на организацията „Белите каски“ и са били доставени на склад, използван от въоръжените групировки „Тахрир аш Шам“ за съхраняване на оръжие, гориво и смазочни материали. По-късно част от товара в пластмасови контейнери без етикети е преместен на друга  база на бунтовници в южната провинция Идлиб за постановката на атака с химически оръжия, за да се повдигнат след това обвинения срещу правителствените сили за използването на химически агенти срещу цивилното население“, заяви ръководителя на руският  мироопазващ център в Хмеймим, генерал Алексей Циганков. \r\nОбнародването на такава подробна информация за провокацията в Сирия не минава без следа дори на Запад. Това се отбелязва в доклад на руския посланик в ООН, Василий Небензя, който трябва  донякъде намали степента на обвиненията срещу Руската федерация. Някои експерти смятат, че такава информация за световната общност може да засегне решението на САЩ да атакуват Сирия.  \r\n*** \r\nКакто се съобщава от местните медии, германският канцлер Ангела Меркел ще определи тази седмица този член на нейния Християндемократиески съюз , които иска  да бъде бъдещ председател на Европейската комисия.. Тази длъжност ще бъде свободна едва през следващата година, когато ще приключи петгодишният мандат на Жан-Клод Юнкер. Берлин обаче вече изчислява шансовете за поемане на контрол върху едно от ключовите постове в ЕС, коментира руското издание   „Коммерсант“. \r\nСлед лятната ваканция в Германия дебатът за номинацията на кандидата за председател на Европейската комисия бе възобновен. „Борбата за поста навлиза в решителна фаза“, - пише вестник Die Welt. \r\nОт 2014 г. председател на Европейската комисия - главният изпълнителен орган на ЕС - е Жан-Клод Юнкер. Традиционно, тази позиция се държи от бивши министри или държавни глави - Юнкер почти 20 години беше министър-председателят на Люксембург. В действителност Европейската комисия  е аналог на националните правителства, както и неговия председател, съответно, може да се сравни с „министър-председател на ЕС“.  \r\nЮнкер ще напусне поста си едва през есента след предстоящите пролетни избори в Европейския парламент. След това Европейският  съвет (включва лидерите на страните-членки) ще номинира председателя на Европейската комисия, като се внимава  коя политическа фракция в Европейския парламент получи мнозинството от местата. Според прогнозите европейската десноцентристка  Европейската народна партия - има всички шансове да запази поста председател. Ето защо Ангела Меркел (като лидер на консервативната ХДС)  бърза да „избута“ своя кандидат като единствен представител на център-дясно. Ако се потвърдят предизборните прогнози, на социалдемократите ще останат съответно председателството на Европейския съвет или на Европейския парламент.  \r\nКато възможни кандидати да заменят Жан-Клод Юнкер, германските медии определят председателя на Европейската народна партия в Европейския парламент, член на ХДС Манфред Вебер,  министърът на икономиката и енергетиката Петер Алтмайер и министърът на отбраната Урсула Фон дер Лайен.  Освен това, както е отбелязано от Die Welt, като възможни бъдещи председатели на ЕК се открояват френският главен преговарящ по Брекзит Мишел Барние и бившите министър-председатели на Финландия и Ирландия Александър Стуб и Една Кени.   \r\n„Сред кандидатите от Германия, Манфред Вебер има най-големи шансове. Като дългогодишен член на Европейския парламент, той има богат опит в европейските структури, които могат да определят избора на канцлера“, смята преподавателят в МГИМО  Артьом Соколов. „Председателят на бъдещата Комисията ще трябва да се съсредоточи върху европейската реформа, защото Германия отдавна иска да се прекара реформа на Европейския съюз“, допълни експертът, интервюиран от „Комерсант“. \r\n*** \r\nУкрайна е поискала от Вашингтон да закупи системи за ПВО на стойност 750 милиона долара за един комплекс, пише   „Независимая Газета“. \r\n„Нашите потребности в следващия период са морското пространстнво, военно-въздушното пространство – нещата, без които няма да можем да осигурим отбраната на страната“, заяви посланикът на Украйна в САЩ Валерий Чалий. Според него Украйна се нуждае най-малко от три такива комплекса, но не уточни за какъв именно тип ПВО става дума. \r\nЧалий също така изрази мнение, че Въоръжените сили на Украйна се нуждаят от комплекси безпилотни летателни апарати, контрабатарейни радари и контраснайперистки системи. Съответното искане е било озвучено на срещата между президентите на САЩ и на Украйна Доналд Тръмп и Петро Порошенко в Брюксел и на срещите в Киев със съветника по национална сигурност на Белия дом Джон Болтън.  \r\n*** \r\nЕС обсъжда план за помиряване на Сърбия и Косово, предполагащ промяна на настоящите граници. Но Берлин и Лондон се опасяват, че осъществяването на тази инициатива ще доведе до ескалация на конфликтите в Македония и в Босна и Херцеговина, пише руският ежедневник    РБК „Дейли“. \r\nВ сряда, 29 август, във Виена министрите на отбраната на страните от Европейския съюз обсъдиха сигурността на страните от Западните Балкани. Дискусиите около ситуацията в региона ще продължат в четвъртък, когато във Виена за провеждане на неофициални дискусии ще пристигнат делегации от Албания, Македония, Черна гора и Сърбия.  \r\nЕдин от основните въпроси в дневния ред на тази многостранна среща е темата за промяна на границите на Сърбия и Косово в рамките на мирното споразумение. В неделя 26 август еврокомисарят по разширяването и политиката на добросъседство Йоханес Хан призова ЕС да не възпрепятства споразумението от Прищина и Белград, дори ако това включва промяна на границата. Същевременно той добави, че „такова споразумение, ако бъде постигнато, ще стане уникално и не трябва да се използва като пример в случай на решаване на други проблеми“. \r\nПрезидентът на Сърбия Александър Вучич и косовският му колега Хашим Тачи съобщиха за възможността за промяна на границите в събота, 25 август, на европейския форум в австрийския Алпбах. Те подчертаха, че възнамеряват да сключат всеобхватен договор възможно най-скоро и призоваха ЕС да действа като посредник. „Имаме малък прозорец на възможност за постигане на споразумение“,- заяви Тачи. \r\nПрез 2008 г. Косово едностранно обяви независимостта си. Тя беше призната  от повечето държави от ЕС. Според сръбската конституция обаче Косово все още е част от страната. Русия не признава независимостта на Косово. \r\nСтраните все още не са представили конкретни възможности за промяна на границите на Сърбия и Косово. Според професора по южноевропейски науки в университета в Грац Флориан Бибер, дискусия между Вучич и Тачи трябва да се отрази най-вече върху състоянието на четирите общини в Северно Косово, където преобладава сръбското население. Въпреки че формално тези региони са част от Косово, „те все още не са под пълен контрол на правителството“, заяви  експертът.В замяна косово може да поиска две общини в Сърбия, където голяма част от населението са албанци - това са Прешево и Буяновац. \r\nДългият спор възпрепятства Прищина и Белград да се присъединят към ЕС - намерението, което лидерите на двете страни са се ангажирали. Правилата на ЕС не позволяват на трета държава да влезе в Съюза, ако има нерешени териториални спорове. През февруари Европейската комисия заяви, че Сърбия е един от основните кандидати за членство в съюза и може да се присъедини към него още през 2025 г. Въпреки това, председателят на Европейската комисия Жан-Клод Юнкер многократно е подчертавал: присъединяването към ЕС е възможно само в случай на приемане на правно обвързващо споразумение за „цялостна нормализиране на отношенията“ между Белград и Прищина. \r\nДиалогът между Вучич и Тачи бе подкрепен от австрийския канцлер Себастиан Курц. „Ако Сърбия и Косово могат да се споразумеят за промяна на границата, Австрия със сигурност няма да предотврати това“, увери той. \r\nГерманският канцлер Ангела Меркел обаче е против промяната на европейските граници. „\"Териториалната цялост на държавите от Западните Балкани вече е създадена и не може да бъде променена“, заяви тя на 13 август. „Имаше някои опити да започнем да говорим за границите, но не можем да направим това\", добави тя. На 14 август британското посолство в Прищина предупреди за риска от дестабилизация в балканския регион поради призивите за промяна на границите между Сърбия и Косово. \r\nВучич и Тачи са убедени, че ползите от тяхната размяна надвишават рисковете. „Страните от ЕС не трябва да се страхуват от възможността за такава сделка, дори ако това включва промяна на границите“, заяви президентът на Косово. „Замразените конфликти не могат да продължат вечно и в края на краищата някой може да ги размрази и това ще доведе до война“, предупреди Вучич, обяснявайки желанието си да постигне стабилно споразумение с Косово.", "date": "2018.08.30", "title": "Преглед на основните теми в руския  печат (Агенция \"Фокус)"}
{"url": "http://www.focus-news.net/news/2018/08/30/2561311/zapochva-da-se-tarsi-variant-kak-nimh-da-izleze-ot-ban-obzor.html", "text": "Започва да се търси вариант как Националния институт по метеорология и хидрология (НИМХ) да излезе от Българската академия на науките (БАН). Това стана ясно след среща в Министерски съвет на ръководствата на НИМХ и БАН с министър-председателя Бойко Борисов и министърa на образованието е науката Красимир Вълчев. Премиерът Бойко Борисов  заяви, че не може да остави държавата да е заложник на процесите, които текат там, и ако не се разберат с БАН, правителството ще реши проблема.  \r\nСлед срещата министър Красимир Вълчев обяви, че започва разглеждане на решението как НИМХ да излезе от БАН, като ако трябва, ще се направят и законови промени. „Обсъдихме двата варианта, които дадохме миналата седмица, като по-приемлив се оказва този за извеждане на НИМХ от БАН. Това решение ще бъде разгледано на Общото събрание на БАН вероятно на 10 септември. Това е най-добрият вариант, който можем да изберем и за БАН, и за НИМХ“, коментира той. Министърът посочи, че в следващите дни от БАН ще оформят предложението, за да не се налага да се правят законови промени. По думите му, ако Общото събрание на БАН вземе решение за изваждане на НИМХ, извеждането на Института може да се реализира много по-бързо и лесно. „Но ако се стигне до законово уреждане, това вече зависи от възможността на Народното събрание в най-кратки срокове да вземе решението“, каза още той и посочи, че и при двата варианта най-реалистичният срок това да се случи е на 1 януари 2019 г.  \r\nПредседателят на Българската академия на науките  акад. Юлиан Ревалски  заяви, че БАН ще направи всичко възможно да подпомогне процеса по извеждане на НИМХ от Академията, щом това е единственото решение. „Направихме предложение за финансова независимост на НИМХ към БАН, но колегите не го приемат. Затова се разбрахме, че въпросът за извеждане на НИМХ от БАН ще бъде поставен на Общото събрание. Това е единственото решение, заради това БАН ще направи всичко възможно да подпомогне този процес“, обясни акад. Ревалски. \r\nОт своя страна, директорът на НИМХ  проф. Христомир Брънзов  коментира, че няма да има пречки учените от Института, които смятат, че тяхното бъдещо развитие е в БАН, да останат в Академията и след раздялата на институциите. „В предложението, което НИМХ отправи към БАН, оставането на учени в Академията от състава на Института, е застъпено“, обясни проф. Брънзов. \r\nПо-рано през деня десетки работещи в НИМХ излязоха на пореден протест, който започна пред сградата на БАН в София и приключи пред Министерския съвет. Недоволството на метеоролозите се зароди още през април месец, когато те се обявиха против несправедливото разпределение на бюджетната субсидия за 2018 година от страна на БАН, което според тях застрашава функционирането на националната хидро-метеорологична служба.  \r\nЦветилена СИМЕОНОВА", "date": "2018.08.30", "title": "Започва да се търси вариант как НИМХ да излезе от БАН (ОБЗОР)"}
{"url": "http://www.focus-news.net/news/2018/08/30/2561305/bloomberg-sarbiya-i-kosovo-mozhe-bi-sa-gotovi-da-preodoleyat-vrazhdata-si.html", "text": "Споразумение между Сърбия и Косово за уреждане на техния дългогодишен спор вече става нещо повече от абстрактна идея. Президентите на двете страни Хашим Тачи и Александър Вучич са провели първоначални преговори за т.нар. корекция на границите, процес който може да предложи начин за улесняване на тяхното присъединяване към ЕС. Разговорът е преминал достатъчно добре, за да може Вучич и Тачи да се появяват заедно по време на пресконференция в неделя в австрийския град Алпбах, предава   Bloomberg. \r\nФормата на евентуалното споразумение все още не е известна и нито един от двамата лидери не обясни какво има предвид под „корекция на границите“. Широко е разпространена теорията, че двете страни са обсъждали размяната на населяваните с етнически сърби територии в Косово северно от река Ибър срещу населяваната с етнически албанци Прешевска долина. Има добри причини да се смята, че този тип размяна на територии е лоша идеи. Но има един аргумент, който може би е по-тежък от възраженията: веднъж, след като всички части на бивша Югославия, както и Албания влязат в ЕС, значението на специфичната демаркация на границите между тях евентуално ще изчезне. \r\nПреговорите са започнати от австрийския канцлер Себастиан Курц, чиято страна държи ротационното председателство на ЕС. Той иска да изгради репутацията на незаменим строител на мостове в ЕС и се опитва да умножи инерцията от скорошното споразумение между лидерите на Гърция и Македония за уреждането на спора за името на Македония. \r\nВъпреки това, размяната на територии между Сърбия и Косово може да представлява серия от проблеми. На първо място това ще доведе до по-чисти в етническо отношение Косово и Сърбия. След войните в Югославия, западните сили, които се намесиха, за да сложат край на кръвопролитието се надяваха нациите, изникнали от конфликтите да се научат да уважават малцинствата си. Преначертаването на границите по етническите линии ще бъде признание, че тези надежди са били напразни и може да увеличи съблазънта за малцинствата в другите бивши югославски държави да се отделят. Опасността е особено голяма в Босна и Херцеговина, където доминираните от сърби и хървати региони ще гравитират към Сърбия и Хърватия и в Македония, която има силно албанско малцинство. \r\nАко размяната накара албанските националисти в Македония и Косово да действат за осъществяването на „Велика Албания“ и сърбите и хърватите решат да разцепят Босна и Херцеговина, опасността от въоръжени конфликти ще се появи отново. Никой не иска подобна ситуация. Затова и германският канцлер Ангела Меркел е против споразумение, включващо промени на границите, въпреки, че съветникът по национална сигурност на Белия дом Джон Болтън и да заяви, че администрацията на Тръмп не би се противопоставила срещу подобен резултат. \r\nНяма други причини размяната да не проработи. За едни, това ще бъде пълна бъркотия. Повечето косовски сърби живеят южно от Ибър. Всяка размяна на територии ще ги постави в лошо положение в сравнение със сърбите в Северно Косово и те ще са подложени под натиск да напуснат страната. \r\nОсвен това присъства и Русия, която постоянно подкрепя Сърбия по косовския въпрос, отказвайки да признае бившата провинция като държава или да ѝ позволи да се присъедини към ООН. Но тя също така показа, че ще приеме споразумение между Сърбия и Косово, ако те успеят да постигнат такова сами. Размяната на територии ще бъде, поне на пръв поглед, добър резултат за Кремъл, който ще получи определена легитимност при прокарването на подобни решения за замразените конфликти, създадени в   Молдова, Грузия и Украйна. Това няма да е резултат, който западните сили да са доволни да приемат. \r\nАргументите в полза на споразумението са също толкова мощни. Бившите югославски държави са демонстрирали, че са напълно способни да постигат споразумения по границите. През март парламента на Косово ратифицира споразумение за гранична демаркация с Черна гора, което бе искано от ЕС като условие за предоставянето на свободно пътуване на косовските граждани. Срещу споразумението се обявиха косовските националисти, които настояват, че води до загуби на територии, но въпреки това то бе осъществено и след това не настъпи хаос. \r\nТова споразумение може да постави прецедент за по-амбициозно споразумение между Сърбия и Косово. Освен това, ако подобно споразумение успее да изглади пътя към ЕС и за двете страни, а те се задължени „да заровят томахавката“ преди да се присъединят, националната юрисдикция над няколко села и градове ще загуби значение в течение на няколко десетилетия, когато границите между страните членки на ЕС загубят значението си. \r\nСпоразумение между лидерите на Сърбия и Косово за обща работа по присъединяването към ЕС може да бъде доказателство, че европейският проект продължава да излъчва огромна „мека сила“. Ролята на Курц, който е критикуван за формирането на правителство в крайнодесните популисти, показва устойчивостта и намерението на ЕС да се разшири, въпреки това, което прилича на центробежни сили. Ако Вучич и Тачи намерят начин да сключат споразумение, ЕС ще бъде повече от компенсиран за Брекзит: трудно ще се оспори възможността му да се лекува дори и от относително свежи белези от войната. А ако не бъде сключено споразумение, Европа може да бъде и търпелива.  Виктор Турмаков", "date": "2018.08.30", "title": "Bloomberg: Сърбия и Косово може би са готови да преодолеят враждата си"}
{"url": "http://www.focus-news.net/news/2018/08/30/2561319/sport-psv-ayndhoven-se-klasira-v-shampionskata-liga-pobezhdavayki-bate-borisov.html", "text": "Холандският  ПСВ Айндховен победи  белоруския БАТЕ-Борисов в мач реванш от плей-оф квалификациите на Шампионската лига и се класира в груповия етап \r\nМачът, проведен в Айндховен приключи с 3:0 в полза на домакините. В състава на победите се отличиха Стевен Бергвейн (14-я минута), Люк де Йонг (36) и Ирвинг Лосано (62). \r\nПървият мач, провел се на 21 август в Борисов, също приключи с победа на ПСВ Айндховен.  Виктор Турмаков", "date": "2018.08.30", "title": "Спорт : ПСВ Айндховен се класира в Шампионската лига, побеждавайки БАТЕ-Борисов"}
{"url": "http://www.focus-news.net/news/2018/08/30/2561320/pregled-na-mezhdunarodnite-novini-do-6-chasa-agentsiya-fokus.html", "text": "Опозиционната ВМРО-ДПМНЕ няма да използва държавни средства за кампанията за референдума за името. \r\nСъответното решение партията взе след вътрешнопартийни консултации, продължили няколко часа.  \r\nТелевизията подчертава, че водената от Християн Мицковски партия все още не е обявила официалната си позиция за това дали ще участва в референдума или ще призове гражданите към бойкот. В комюнике, което парламентарната група на ВМРО-ДПМНЕ е изпратила до председателя на парламента Талат Джафери се посочва, че решението на правителството за бюджетното финансиране на кампанията не е в интерес на гражданите на Македония.  \r\nВМРО-ДПМНЕ изрази увереност, че средствата за кампанията трябва да бъдат използвани за реализиране на проекти в областта на образованието, земеделието или армията. \r\n„Ние призоваваме правителството и неговите депутати да се откажат от средствата за самореклама под прикритието на референдума. Те трябва да бъдат насочени към конкретни проекти в реалния сектор“, твърдят от ВМРО-ДПМНЕ.  \r\nСпоред съобщенията в сряда трябваше да стане ясно как ще бъдат разпределени 80-те милиона денара за публична пропаганда, но по-късно от парламента поясниха, че това ще се случи в четвъртък. Депутатите няма да получават средствата директно, но законодателният орган ще закупи медийно пространство за кампанията, което ще бъде разделено пропорционално.  \r\n***  Адвокатът на Белия дом Дон Макган е бил изненадан от съобщението в социалната мрежа „Туитър“, с което държавният глава на САЩ Доналд Тръмп обяви „скорошното му напускане“. \r\nСпоред източници Макган е бил разстроен, че Тръмп е публикувал съобщението без предупреждение. Твърди се, че първите думи на адвоката на Белия дом след туита на президента са били: „Разбира се, че ще се случи по този начин“. \r\nОт редакцията припомнят, че не за първи път Тръмп обявява подобна деликатна информация в „Туитър“. По-рано тази година уволнението на вече бившия държавен секретар Рекс Тилърсън също бе съобщено чрез туит.  \r\nПо-рано през деня лидерът на Вашингтон написа, че съветникът на Белия дом Дон Макган скоро ще напусне поста си, тъй като специалният прокурор Робърт Мюлер, който ръководи разследването за руската намеса в изборите - затваря вътрешния кръг на американския президент. \r\n„Адвокатът на Белия дом Дон Макган ще напусне поста си през есента, малко след потвърждението (надяваме се) на съдия Брет Каванау пред Върховния съд на САЩ\", съобщи Тръмп в социалната мрежа „Туитър“.  \r\n„Работя с Дон от дълго време и наистина оценявам службата му!\" добави американският президент, без да изложи каквато и да било причина, поради която Макган напуска длъжността си.  \r\nПо-рано този месец в медиите бе разпространена информация, че Макган  e „сътрудничил\" с екипа на Мюлер.Тръмп заяви, че е дал съответното разрешение, но се появиха спекулации за това, което Макган е разказал конкретно за това дали лидерът на Вашингтон се е опитал да възпрепятства правосъдието.  \r\n***   Генералният секретар на ООН Антонио Гутереш се обърна с молба към участниците в астанинския формат на срещи за разрешаването на конфликта в Сирия и да намерят мирно решение на въпроса, защото се опасява от възникване на хуманитарна катастрофа. \r\n„Генералният секретар призовава гарантите от Астана да активизират своите усилия по търсене на мирно решение на ситуацията в Идлиб, последната останала зона на деескалация“, съобщава официалният представител на ООН Стефан Дюжарик. \r\nСпоред него „генералният секретар е дълбоко обезпокоен от растящите рискове за хуманитарна катастрофа при пълномащабна операция в провинция Идлиб в Сирия“.  \r\nДюжарик отбеляза, че Гутереш отново напомня за категоричната неприемливост на всякакво използване на химическо оръжие. \r\n„Генералният секретар настоятелно призовава правителството на Сирия и всички страни да проявяват сдържаност и да отделят първостепенно внимание върху защитата на цивилните лица“, добавя с в съобщението. \r\n***   Генералният директор на ЕС по политиката на добросъседство и разширяване Кристиан Даниелсон призова избирателите в Македония да бъдат активни на референдума от 30 септември за името. Според него тогава те ще изберат бъдещето на страната си. \r\n„Използвайте демократичното си право да гласувате. Това е единствената възможност да оформите обществото, в което искате да живеете и да видите как се развиват вашите деца“, заяви  Даниелсон. Според него вече е възможно да се почувстват стъпките на Македония по пътя ѝ към ЕС. „Това е пътят, водещ до по-голямо развитие, икономически прогрес и повече работни места“, добави той.  \r\nПремиерът Зоран Заев, който присъства на старта на европейската кампания, заяви, че страната вече е направила избора си - и това е европейската Македония. \r\nЕвропейски представители през следващите седмици се очаква да посетят различни общини в Македония и от близо да предадат своето послание до гражданите, че с подкрепата на въпроса за референдума ще се приближат до другите в Европа и до техния стандарт на живот. \r\n„Нашите срещи ще бъдат възможност да чуем исканията на гражданите за проблемите, с които се сблъскват в тяхната общност. Миграцията, безработицата, здравните проблеми, замърсяването, фискалната децентрализация - това са само някои от проблемите, които кметовете на общините повдигнаха по време на моите дискусии с тях“, заяви посланикът на ЕС в Скопие Самуел Жбогар. \r\n***  Косовският министър-председател Рамуш Харадинай и вицепремиерът Фатмир Лимай може да се присъединят към призивите на опозицията президентът на страната Хашим Тачи да бъде изключен от Косовския диалог. \r\nСпоред изданието, двете партии в управляващата коалиция в Косовския парламент – Съюзът за бъдещето на Косово на Харадинай и Социалдемократическата инициатива на Лимай ще се присъединят към призивите за парламентарна среща, на която да се приеме резолюция, която да забрани на Тачи да преговаря с Белград по „териториалната цялост на Косово“.  \r\nСрещата ще се състои най-вероятно на 4 септември, само три дни преди подновяването на диалога в Брюксел. \r\nПредседателят на парламента на Косово и председател на Демократическата партия Кадри Весели разкритикува искането на опозицията, описвайки го като „абсурдно и ненужно“. Той посочи, че институциите „не трябва да подвеждат гражданите и да създават напрежение и паника“.  \r\n***   Държавният департамент на САЩ изрази протест пред гръцкото правителство заради разрешението за петдневно излизане от затвора на Димитрис Куфодинас „мозъка“ на гръцката терористична организация „17 ноември“. \r\n„Още веднъж силно осъждаме освобождаването на терориста, осъден за многократни убийства, включително и убийството на Уилям Норден, аташе по отбраната в нашето посолство и Роналд Стюарт генерал на въздушните сили на САЩ“, заяви прессекретарят на държавния департамент Хийтър Нойерт. Тя допълни, че през изминалата година Куфодинас е получил четири пъти разрешение да излезе от затвор за общо 11 дни. Този път излизането от затвора е най-дългото - пет дни. \r\n„Тези излизания на свобода позорна несправедливост за семействата на жертвите и могат да бъдат инициатива неговите анархистки последователи от негово име да извършат нови актове на насилие и разрушение“, заяви тя и добави, че американското посолство в Атина предава загрижеността на Вашингтон за това решение на властите в Гърция. \r\nНойерт добави, че САЩ не приемат факта, че осъден терорист, който е участвал в убийства не само на американски държавни служители, но и на служители от други страни, включително и невинни граждани на Гърция, може да получи временен изход на свобода. \r\nКуфодинас е осъден на 11 доживотни присъди и още 25 години затвор за 11 убийства, сред които и на бившият депутат от „Нова демокрация“ и съпруг на бившия гръцки външен министър Дора Бакоянис - Павлос през 1989 година. \r\nНа 5 септември 2002 г. Куфодинас сам се предаде на полицията и заяви, че поема отговорността за дейността на „17 ноември“ и оттогава се намира в атинския затвор.", "date": "2018.08.30", "title": "Преглед на международните новини до 6 часа /Агенция “Фокус”/        „"}
{"url": "http://www.focus-news.net/news/2018/08/30/2561315/v-92-sarbiya-pregovorite-v-bryuksel-sa-politicheski-vapros.html", "text": "Командващият американската база „Бондстийл“ в Косово полк. Ник Дучич заяви, че не може да добави нищо по преговорите между Белград и Прищина, предава сръбското радио   „В-92“. \r\nНа журналистически въпрос да прецени курса на направлявания от ЕС диалог между Белград и Прищина Дучич заяви, че единственият начин проблемите е на страната да се решат е лидерите да седнат на масата за преговори и да ги обсъдят. \r\n„Що се отнася до КФОР ние сме загрижени понякога, напрежението се засилва, когато хората чуят нещо по новините, което не отговаря на ситуацията на полето“, заяви Дучич. \r\nТой уточни, че КФОР ще остани на място. \r\n„Ние сме тук, за да осигурим свободата на движението за всички хора и действаме под мандата на резолюция № 1244 на Съвета за сигурност на ООН“, уточни той. \r\nНа въпрос по намерението на Косово да трансформира своите сили за сигурност в редовна Армия, офицерът изрази мнение, че първо трябва да се промени конституцията.  Виктор Турмаков", "date": "2018.08.30", "title": "„В-92“ (Сърбия): Преговорите в Брюксел са политически въпрос"}
{"url": "http://www.focus-news.net/news/2018/08/30/2561321/tass-prezidentat-na-cheshkata-republika-prizova-kam-otmyana-na-antiruskite-sanktsii.html", "text": "Президентът на Чешката република Милош Земан призова към отмяна на антируските санкции, предава  ТАСС. \r\n„От антируските санкции губят и двете страни – и Русия, и Западът. Това се отнася изобщо до всички санкции“, заяви Земан. Той допълни, че пример за неефективността им са действията на САЩ срещу Куба. Земан напомни, че американците десетилетия са се опитвали да променят политическия режим в страната чрез санкции, но без успех. \r\nПрезидентът на Чешката република също така подчерта, че антируските санкции вредят не само на Русия, но и на ЕС, който се е присъединил към тях. Според тях Европейският съвет не трябва да ги продължава. \r\nСпоред президента и министър-председателят Андрей Бабиш споделя възгледите по въпроса за антируските санкции. Земан напомни, че точно същите позиции имат водещите политици в Словакия, Австрия, Унгария и Италия.  Виктор Турмаков", "date": "2018.08.30", "title": "ТАСС: Президентът на Чешката република призова към отмяна на антируските санкции"}
{"url": "http://www.focus-news.net/news/2018/08/30/2561308/republika-makedoniya-pravitelstvoto-na-makedoniya-predi-referenduma-shte-uvelichi-zaplatite-v-obrazovanieto.html", "text": "Правителството на Македония реши да увеличи заплатите на служителите в основното и средното образование с 5%, считано от септември тази година, предава македонското електронно издание   „Република“. \r\nЗа повишаването на заплатите в основно образование, за четвъртото тримесечие на 2018-та година, Министерството на образованието и науката ще задели 99 милиона денара, а за повишаване на заплатите в средното образование, общо 40 милиона денара. \r\nМинистерството на образованието и науката ще подпише споразумения с Независимия синдикат за образование, наука и култура на Македония за реализиране на планираното увеличение на заплатите. Със споразуменията се определят минималната работна заплата за учителите в началните училища на 12 714 денара и в средните на 13 117 денара.  Виктор Турмаков", "date": "2018.08.30", "title": "„Република“ (Македония): Правителството на Македония преди референдума ще увеличи заплатите в образованието"}
{"url": "http://www.focus-news.net/news/2018/08/30/2561313/vecher-provede-se-sreshta-na-liderite-na-politicheskite-partii-podkrepyashti-referenduma.html", "text": "По инициатива на премиера и лидер на СДСМ Зоран Заев,  се проведе среща на лидерите на политическите партии, които дават подкрепа на референдума на 30 септември и процесите, които са насочени към пълноправно членство на Македония в ЕС и НАТО, предава електронното издание на македонския вестник   „Вечер“. \r\nТема на срещата, както информира СДСМ, е референдумът и държавно-политическата цел на евроатлантическия път на Македония като приоритети, от които зависи бъдещето на държавата и гражданите ѝ.  Виктор Турмаков", "date": "2018.08.30", "title": "„Вечер“: Проведе се среща на лидерите на политическите партии, подкрепящи референдума"}
{"url": "http://www.focus-news.net/news/2018/08/30/2561323/sport-ekaterina-makarova-se-klasira-na-treti-krag-na-us-open.html", "text": "Руската тенисиста Екатерина Макарова се класира на трети кръг на Откритото първенство на САЩ, което се  провежда в Ню Йорк.  \r\nМакарова победи германката Юлия Гергес с резултат 7:6, 6:3 в мач, продължил час и 36 минути. \r\nСледващият кръг рускинята ще се изправи срещу латвийката Анастасия Севастова.  Виктор Турмаков", "date": "2018.08.30", "title": "Спорт: Екатерина Макарова се класира на трети кръг на US Open"}
{"url": "http://www.focus-news.net/news/2018/08/30/2561325/predstoyashti-sabitiya-v-stranata-za-30-avgust-agentsiya-fokus.html", "text": "*** \r\nМинистърът на образованието и науката Красимир Вълчев ще участва в работна среща на началниците на регионалните управления на образованието (РУО) в Санаторно-оздравителен комплекс \"Камчия\" във връзка с предстоящата учебната година. След срещата, в 12.00 часа, е предвиден брифинг за медии. \r\n*** \r\nОт 07.30 часа пред централния вход на УМБАЛСМ „Н.И. Пирогов“ ще бъде даден брифинг с актуална информация за състоянието на настанените в болничното заведение пострадали от катастрофата край Своге.  \r\n*** \r\nОт 11.00 часа на кортовете на Тенис клуб „Левски-София“ ще се проведе пресконференция за откриване на 28-и Международен тенис турнир за жени „Allianz Cup 2018“. \r\n*** \r\nОт 11.00 часа в Националния пресклуб на БТА, Федерация „Спорт за хора със зрителни увреждания” ще даде пресконференция на тема „2018 – историческа година за спорта сред хората с нарушено зрение“.  \r\n*** \r\nОт 13.30 часа в Зала 1 на Столична община, ще се проведе извънредно заседание на Комисията по транспорт към Столичния общински съвет. Темата е автобусният транспорт до планината Витоша. \r\n*** \r\nОт 18.00 часа в Двореца на пл. „Княз Александър І“ ще се състои откриване на изложбата Живопис – избрано от фонда на художествена галерия „Жорж Папазов“ – Ямбол. \r\n*** \r\nГалерия „Credo Bonum” ще представи изложбата „Нови работи” на художничката Сирма Сарафова – Ораховац. \r\n*** \r\nВълчи дол отбелязва 44 години от обявяването си за град с празнична програма. Началото на тържествата ще бъде поставено с футболна среща между мъже и ветерани и ФК „Вихър” от 17.00 часа. От 19.00 часа ще е официалното откриване на реновирания градски басейн с волейболно игрище. \r\n***    \r\nОт 09.00 часа в Голяма зала на Общината ще се проведе редовна сесия на ОбС.  \r\n***  \r\nОт 09.30 часа на стадиона в селото ще се проведе Футболен турнир за деца и младежи.  \r\n***  \r\nОт 10.00 часа в Читалище „Надежда– 1869“ще се проведе Работилница по бродерия.  \r\n***  \r\nОт 20.00 часа на Сцена „Арт лято“ до ХГ „Борис Денев“ ще се проведе откриване на „Първите двадесет“ – фотоизложба на Георги Петков и Асен Ушев.  \r\n*** \r\nОт 11.00 часа Градски парк „Свети Георги“ (над Грийн палас) ще се състоят игрови занимания на открито,  изложба на детски творби и чаено матине. \r\n*** \r\nОт 14.00 часа в залата на общинския парк-хотел „Кюстендил” Общинският съвет ще разгледа изпълнението на бюджета и състоянието на общинския дълг. \r\n*** \r\nОт 10.00 часа в Районен съд – Несебър ще се гледа делото срещу Тодор Н., блъснал на 24 юни 2017 г. незряща пешеходка от Словакия.  \r\n*** \r\nОт 10.00 до 16.00 часа на паркинга пред общината ще бъде разположен мобилен пункт за събирането на опасни битови отпадъци. \r\n*** \r\nОт 18.30 часа на античната крепост „Перистера“ в Пещера ще се състои фестивалът „Рок на крепостта“. \r\n*** \r\nВ 10.00 часа в междублоково пространство на бул. „България”№45-51 ще бъде направена първа копка за изграждане на нов паркинг. \r\n***   \r\nОт 11.00 часа в зала 308 на Община Разград ще се проведе пресконференция във връзка с културни събития през септември. \r\n*** \r\nОт 10.00 часа в сградата на отделението по Палиативни грижи на Комплексния онкологичен център в Русе ще се проведе пресконференция по повод стартирането на проект № BG05M9OP001-2.010-0494 „Създаване на социално предприятие в КОЦ-Русе ЕООД”. \r\n*** \r\nОт 09. 00  часа в зала „Май“ на Общината ще се проведе заседание на Общинския съвет. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои Програма „Чета и играя – знам и мога”. \r\n*** \r\nОт 14.00 часа в заседателната зала на Община Трън Общински съвет – Трън ще обсъди предложението на кмета Цветислава Цветкова за безвъзмездно прехвърляне в собственост на държавата на яз. „Лялинци”.", "date": "2018.08.30", "title": "Предстоящи събития в страната за 30 август (Агенция „Фокус“)"}
{"url": "http://www.focus-news.net/news/2018/08/30/2561316/rossiyskaya-gazeta-ekstremistite-gotvyat-instsenirani-himicheski-ataki-ednovremenno-na-nyakolko-mesta-v-siriya.html", "text": "Едва ли не всеки ден представителите на министерството на отбраната на Русия и на руската база на ВВС в Сирия „Хмеймим“ съобщават данни за готвени при участието на западните страни нови „химически провокации“ в Сирия“, пише  „Российская газета“. \r\nСъдейки по тази информация, там е планирана операция с много ходове. Терористите и техните западни поддръжници се застраховат срещу евентуални неуспехи и искат да проведат химическата атака при всеки случай. Отговор ще бъде ракетен удар срещу Сирия от американските военни и техните съюзници  от  международната коалиция. \r\n„Според информация, получена от няколко източника в провинция Идлиб в  градът Саракиб и в село Асф два тежкотоварни камиони са доставили голям товар от токсични вещества. Те са били придружени от осем представителя на организацията „Белите каски“ и са били доставени на склад, използван от въоръжените групировки „Тахрир аш Шам“ за съхраняване на оръжие, гориво и смазочни материали. По-късно част от товара в пластмасови контейнери без етикети е преместен на друга  база на бунтовници в южната провинция Идлиб за постановката на атака с химически оръжия, за да се повдигнат след това обвинения срещу правителствените сили за използването на химически агенти срещу цивилното население“, заяви ръководителя на руският  мироопазващ център в Хмеймим, генерал Алексей Циганков. \r\nОбнародването на такава подробна информация за провокацията в Сирия не минава без следа дори на Запад. Това се отбелязва в доклад на руския посланик в ООН, Василий Небензя, който трябва  донякъде намали степента на обвиненията срещу Руската федерация. Някои експерти смятат, че такава информация за световната общност може да засегне решението на САЩ да атакуват Сирия.   Виктор Турмаков", "date": "2018.08.30", "title": "„Российская газета“ : Екстремистите готвят инсценирани „химически атаки“ едновременно на няколко места в Сирия"}
{"url": "http://www.focus-news.net/news/2018/08/30/2561324/aktualna-patna-obstanovka.html", "text": "През нощта ще бъде ясно, а на 30.08.2018 г. слънчево. В Източна България ще духа до умерен североизточен вятър. Максимални температури между 28° и 33°, в София около 28°. Това съобщиха от пресцентъра на  Агенция \"Пътна инфраструктура\" .  \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“: няма. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало Бучино - Суходол и обратно. Срок 30.09.2018 г. \r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 30.09.2018 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Благоевград: \r\nДвижението по път I-1 /E-79/ Благоевград – ГКПП Кулата в участъка от гр. Благоевград до гр. Симитли от км 366+000 до км 374+000, се осъществява с повишено внимание поради полагане на маркировка. Срок до 31.08.2018 г. \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 31.08.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n-направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижение по път I-5 в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Въведено е ограничение на скоростта. Срок до 31.08.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482.  Транзитното движение  в посока Кърджали  и обратно се пренасочва през ПВ „Орфей“ в гр. Хасково по обходен маршрут  както следва: \r\nОт начало гр. Хасково  - ПВ „Орфей“ – бул. „Васил Левски“ – бул. „Илинден“ – бул. „Освобождение“ – път I-5  / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Пазарджик: \r\nДвижението по път I-8 Костенец – с. Габровица от км 148+000 до км 151+000 се осъществява в една лента чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 31.08.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 е в една лента, поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІІ-1006: Движението по път IІІ-1006 Благоевград – Покровник в участъка от гр. Благоевград до с. Покровник от км 2+000 до км 3+500, се осъществява с повишено внимание поради полагане на маркировка. Срок до 31.08.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 31.08.2018 г. \r\nПът ІІІ –5391: Движение с повишено внимание по път от км 0+000 до км 6+000 в участъка „Трояново-Аспарухово” се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ –7306: Движение с повишено внимание по път от км 8+000 до км 9+500 в участъка „Черница-Сунгурларе-Чубра” се осъществява в една лента на определени участъци поради ремонтни дейности  на асфалтовата настилка. Срок до 28.09.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-207: Движението по път III-207 Добротич - Калоян от км 8+988  до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. \r\nОбходен маршрут: По уличната мрежа на гр. Козлодуй. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-15: Движението по път II-15 в участък Мизия – Оряхово от км 70+500 до км 75+700 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.08.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.08.2018 г. \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.08.2018 г.; \r\nПът ІІІ-107:Движението по път III-107 в района на Рилски манастир от км 27+600 до км 27+800 се осъществява в една лента поради извършване на ремонтни дейности по обрушване на ската и отсичане на дървета по откоса. Движението ще  бъде затваряно за кратки периоди от 10 мин. Участъкът е сигнализиран с пътни знаци. Ремонтните дейности ще се извършват за времето от  08:00 до 14:00 ч. до 31.08.18 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут през с. Конче – с. Токачка – гр. Крумовград. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 05.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІІ-133: Движение по път ІІІ-133 Вълчедръм - Мокреш от  км 48+200 до км 49+000 се осъществява двупосочно в една лента, поради изрязване на клони за откриване на видимост. Движението е сигнализирано с пътни знаци и се регулира с сигналисти. Водачите на МПС да се движат с повишено внимание и съобразена скорост. Срок до 31.08.2018 г.  \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nПът ІІІ-818: Движение по път ІІІ-818 Долни Цибър на  37+300  се осъществява двупосочно в една лента, поради изрязване на клони за откриване на видимост. Движението е сигнализирано с пътни знаци и се регулира с сигналисти. Водачите на МПС да се движат с повишено внимание и съобразена скорост. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 31.08.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 05.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 02.09.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът ІІ-86: Движението по път ІІ-86 Хвойна – Чепеларе – Проглед от км 69+000 до км 71+000 и от км 80+000 до км 84+000 се осъществява с повишено внимание, съобразно създадената организация на движение поради попълване на банкети, почистване на отводнителни окопи и улеи и изграждане на крило на водосток. Участъкът е сигнализиран с пътни знаци. Срок до 31.08.2018 г. \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІІ-867: Движението по път ІІІ-867 Мадан – разклон с.Ерма река, от км 7+300 до км 22+000 се осъществява с повишено внимание, съобразно създадената организация на движение, поради почистване на паднали земни и скални маси и отводнителни окопи. Участъкът е сигнализиран с пътни знаци. Срок до 31.08.2018 г. \r\nПът ІІІ-8611: Движението по път ІІІ-8611 Белица - Загражден, при км 23+800 се осъществява с повишено внимание, съобразно създадената организация на движение, поради ремонт на водосток. Участъкът е сигнализиран с пътни знаци. Срок до 31.08.2018 г. \r\nПът ІІІ-8652: Движението по път ІІІ-8652 Неделино - Златоград, от км 8+620 до км 16+848 и от км 20+000 до км 28+965 се осъществява с повишено внимание, съобразно създадената организация на движение, поради частични ремонти в асфалтовата настилка. Участъкът е сигнализиран с пътни знаци. Срок до 02.09.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч.  \r\nОбходен маршрут: през гр. Нова Загора. Срок до 30.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 10.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци", "date": "2018.08.30", "title": "Актуална пътна обстановка"}
{"url": "http://www.focus-news.net/news/2018/08/30/2561322/ria-novosti-ruskiyat-poslanik-vav-vashington-predupredi-sasht-da-ne-dopuskat-agresiya-sreshtu-siriya.html", "text": "Посланикът на Русия в САЩ Анатолий Антонов съобщи, че е предупредил представителите на Държавния департамент за недопустимостта на агресия срещу Сирия, наричайки я „без основания и незаконна“. Според него всяко изостряне на положението в Сирия не отговаря на ничии национални интереси, а само на тези на терористите, предава   РИА Новости. \r\nСпоред Антонов дипломатите „са изразили най-сериозна загриженост по отношение на сигналите от американска страна за подготовката на нови удари по Сирия под предлог за възможно използване от сирийците на „химическо оръжие“. \r\n„Разчитаме, че нашата загриженост ще бъде чута“, подчерта посланикът.  Виктор Турмаков", "date": "2018.08.30", "title": "РИА Новости: Руският посланик във Вашингтон предупреди САЩ да не допускат агресия срещу Сирия"}
{"url": "http://www.focus-news.net/news/2018/08/30/2561318/libertas-makedoniya-vmro-dpmne-shte-dari-sredstvata-koito-sa-mu-opredeleni-za-vodene-na-kampaniyata-za-referenduma.html", "text": "Основната опозиционна партия на Македония ВМРО-ДПМНЕ съобщи, че ще дари средствата, които са ѝ определени за воденето на кампанията за насрочения на 30 септември референдум за името, предава македонското електронно издание    „Либертас“. \r\n„Според споразумението за капитулация Република Македония променя името, езика, идентичността, културата, историята и традицията. Това е най-негативното споразумение за македонския народ и държава, подписана някога от македонците“, обявиха от партията. \r\n„Зоран Заев и правителството вместо да хвърлят милиони за насърчаване на този капитулантски споразумение, по-добре да дадат средствата за изграждане на училище \"Кирил Пейчинович\" в Тетово“, убедена е партията \r\n„Фондовете на ВМРО-ДПМНЕ за кампанията, ще се дарят и очакваме, че това ще бъде направено от всички политически субекти. Вместо да насърчават вредни договори, които само внасят вреда на държавата, да направят нещо полезно за обществото и гражданите“, обобщава се в заявлението  Виктор Турмаков", "date": "2018.08.30", "title": "„Либертас“ (Македония) : ВМРО-ДПМНЕ ще дари средствата, които са му определени за водене на кампанията за референдума"}
{"url": "http://www.focus-news.net/news/2018/08/30/2561327/nimh-dnes-shte-bade-slanchevo-s-maksimalni-temperaturi-mezhdu-28-i-33.html", "text": "Днес ще бъде слънчево. В Източна България ще духа до умерен североизточен вятър. Максимални температури между 28° и 33°, в София около 28°. Това съобщи за  Агенция „Фокус“  дежурният синоптик Мартин Славчев от  Националния институт по метеорология и хидрология .  Атмосферното налягане през деня ще се задържи почти без промяна - малко по-високо от средното за август. Над Черноморието ще бъде слънчево с до умерен североизточен вятър. Максималните температури ще са между 27° и 29°, а температурата на морската вода е 26° - 27°. Вълнението на морето ще бъде 2 - 3 бала. Над планините ще бъде слънчево, след обяд с купеста облачност, но ще бъде почти без валеж. Ще духа слаб, по най-високите върхове до умерен северен вятър. Максималната температура на височина 1200 метра ще е около 22°, на 2000 метра – около 15°.", "date": "2018.08.30", "title": "НИМХ: Днес ще бъде слънчево с максимални температури между 28° и 33°"}
{"url": "http://www.focus-news.net/news/2018/08/30/2561326/predstoyashti-mezhdunarodni-sabitiya-za-30-avgust-agentsiya-fokus.html", "text": "Международният съд ще изслуша окончателните аргументи по делото, заведено от Иран срещу американските санкции. \r\n***  Министрите на външните работи на страните от ЕС се събират на среща за обсъждане на отношенията между САЩ и Иран. \r\n***  Крайнодясното движение „Про Кемниц“ организира трети протест след убийството на 35-годишен германец в града.  \r\n***  Съветът за сигурност на ООН ще гласува за подновяване на мандата на мисията ЮНИФИЛ в Ливан. \r\n***  Турция отбелязва Деня на победата.  \r\n***  Канцлерът на ФРГ Ангела Меркел продължава обиколката си в Африка с посещение в Гана.  \r\n***  Британският премиер Тереза Мей продължава обиколката си в Африка с посещение в Кения. \r\n***  Започва традиционният фестивал на сръбската скара. \r\n***  Проследяване на развитието в диалога между Косово и Сърбия. \r\n***", "date": "2018.08.30", "title": "Предстоящи международни събития за 30 август (Агенция \"Фокус\")"}
{"url": "http://www.focus-news.net/news/2018/08/30/2561329/gd-granichna-politsiya-intenziven-e-trafikat-za-leki-avtomobili-na-punktovete-kapitan-andreevo-i-lesovo-na-vlizane-v-stranata.html", "text": "Интензивен е трафикът за леки автомобили на пунктовете „Капитан Андреево“ и „Лесово“ на влизане в страната. Това съобщиха от  ГД „Гранична полиция“ , като информацията за трафика е към 6.00 часа. Интензивен е трафикът и на пунктовете по границата с Румъния. Трафикът по границите със Сърбия, Македония и Гърция е нормален.", "date": "2018.08.30", "title": "ГД „Гранична полиция“: Интензивен е трафикът за леки автомобили на пунктовете „Капитан Андреево“ и „Лесово“ на влизане в страната"}
{"url": "http://www.focus-news.net/news/2018/08/30/2561331/ministar-ekaterina-zaharieva-shte-uchastva-v-neformalnata-sreshta-na-vanshnite-ministri-ot-es-vav-viena.html", "text": "Вицепремиерът и министър на външните работи Екатерина Захариева ще участва в неформалната среща на външните министри от ЕС (Гимних) на 30 и 31 август. Това съобщиха от пресцентъра на  Министерството на външните работи . Срещата е под председателството на Върховния представител на ЕС по въпросите на външните работи и политиката за сигурност Федерика Могерини. Програмата предвижда разговорите в двореца „Хофбург“ да се съсредоточат върху Близкия изток и трансатлантическите връзки през първия ден, както и върху Западните Балкани през втория. На 31 август е предвиден и панел с участието на външните министри от Западните Балкани.", "date": "2018.08.30", "title": "Министър Екатерина Захариева ще участва в неформалната среща на външните министри от ЕС във Виена"}
{"url": "http://www.focus-news.net/news/2018/08/30/2561334/sofiya-komisiyata-po-transport-kam-stolichniya-obshtinski-savet-shte-provede-izvanredno-zasedanie.html", "text": "От 13.30 часа в Зала 1 на Столична община, ще се проведе извънредно заседание на Комисията по транспорт към Столичния общински съвет. Това съобщиха от  Столичния общински съвет . Темата е автобусният транспорт до планината Витоша.", "date": "2018.08.30", "title": "София: Комисията по транспорт към Столичния общински съвет ще проведе извънредно заседание"}
{"url": "http://www.focus-news.net/news/2018/08/30/2561332/ministar-krasimir-valchev-shte-uchastva-v-rabotna-sreshta-na-nachalnitsite-na-ruo-v-sok-kamchiya-vav-vrazka-s-predstoyashtata-uchebnata-godina.html", "text": "Министърът на образованието и науката Красимир Вълчев ще участва в работна среща на началниците на регионалните управления на образованието (РУО) в Санаторно-оздравителен комплекс \"Камчия\" във връзка с предстоящата учебната година. Това съобщиха от пресцентъра на  министерството . След срещата, в 12.00 ч., е предвиден брифинг за медии.", "date": "2018.08.30", "title": "Министър Красимир Вълчев ще участва в работна среща на началниците на РУО в СОК \"Камчия\" във връзка с предстоящата учебната година"}
{"url": "http://www.focus-news.net/news/2018/08/30/2561333/pregled-na-osnovnite-temi-v-dobrudzhanskiya-pechat.html", "text": "„Съкровището от Калиакра е вероятно татарска плячка“, това смята доц. Бони Петрунова, ръководител на екипа археолози, проучвали и това лято нос Калиакра“, съобщава на първа страница вестник „Добруджанска трибуна“. В средата на месеца бе намерено гърне с монети и други ценни предмети. То съдържа 957 предмета, 873 сребърни монети, 28 златни и други богатства. Тепърва ще се изследват артефактите. Тази година рибният и миден фест в Каварна ще има българо-унгарски вкус, съобщава изданието. Фестивалът започва на 31 август и ще продължи до 2 септември. По думите на кмета на морската община рибарите от сдружението са обещали голямо количество риба за празника. В неделя фестивалът ще бъде закрит с изпълнения на дует „Ритон“. Търсят се концесионери за плажовете в „Албена“ и „Ривиера“. Минималното годишно възнаграждение за държавата е 1,6 млн. лв. за първия курорт и малко над 319 хил. лв. за другия. Процедурата се провежда по реда на Закона за устройство на Черноморско крайбрежие. Банков служител е зад решетките заради присвояване на над 91 000 лв. Ефективната присъда е постановена от Районния съд в Добрич. Одобрено е споразумение между прокуратурата и обвиняемия. Той се е признал за виновен, че в периода от 16 октомври 2014 г. до 5 юни 2015 г. в качеството си на длъжностно лице „мениджър връзки малък бизнес“ в банка е присвоил голямо количество пари. Присъдата не подлежи на обжалване и протест.", "date": "2018.08.30", "title": "Преглед на основните теми в добруджанския печат"}
{"url": "http://www.focus-news.net/news/2018/08/30/2561335/denyat-30-avgust-v-balgarskata-istoriya.html", "text": "През 1040 г. избухва въстанието на Петър Делян, едно от най-големите на Балканския полуостров срещу византийското владичество. Открит е паметникът на Царя-Освободител в София по проект на италианския скулптор Арнолдо Цоки. Храм-паметникът „Свети Александър Невски” е осветен на тази дата през 1924 година. Пак на 30 август, но през 1724 година руският цар Петър Първи тържествено пренася мощите на светеца Александър Невски в Санкт Петербург. Навършват се 24 години от терористичния атентат в Централната жп гара в Пловдив. Атентатът е дело на турски терористи, при него загина една жена от Кърджали и бяха ранени близо 40 души. През 1992 г. президентът Желю Желев свиква пресконференция на поляната пред резиденцията в Бояна, на която критикува правителството на Филип Димитров, че е влязло в конфликт с медиите, синдикатите, Българската православна църква, президентската институция и извънпарламентарните политически формации (т. нар. Боянски ливади). На 30 август е роден Димитър Цонев - български журналист. На тази дата умира: Емил Радославов Манов - български писател.  \r\n2011 г. \r\nПрезидентът на Република България връчва на Тодор Симов орден „Стара планина“ първа степен „за изключително големите му заслуги към Република България в областта на физическото възпитание и спорта“ \r\n2011 г. \r\nПрезидентът на Република България връчва на Димитър Златанов орден „Стара планина“ първа степен „за изключително големите му заслуги към Република България в областта на физическото възпитание и спорта“ \r\n2007 г. \r\nЗапочва изграждането на 188-километровия туркменски участък на тръбопровода. Този участък е построен от „Стройтрансгаз“, филиал на „Газпром“. Главните изпълнители са Китайското бюро за нефтопроводи, CNPC и „Зеромакс“. \r\n2004 г. \r\nПрезидентът на Македония Бранко Цървенковски пристига на първото си официално посещение в България. \r\n2003 г. \r\nВ Охрид приключва двудневния форум “Диалог на цивилизациите”. Основният акцент в изказването на българският президент Георги Първанов е възстановяването на културно-историческите коридори в Югоизточна Европа като път към разбирателството и просперитет на страните от региона. Форумът е открит от президента на Македония Борис Трайковски. В него участват президентите на още 7 страни. \r\n2002 г. \r\nВ обръщение към нацията президентът Георги Първанов критикува Правителството заради корупцията, неефективната борба с престъпността, намаляващото доверие на българските граждани към институциите заради нерешените проблеми на българското производство и тежкото социално положение. \r\n1992 г. \r\nПрезидентът Желю Желев свиква пресконференция на поляната пред резиденцията в Бояна, на която критикува правителството на Филип Димитров, че е влязло в конфликт с медиите, синдикатите, Българската православна църква, президентската институция и извънпарламентарните политически формации (т. нар. Боянски ливади). \r\n1990 г. \r\nВНС отново избира за министър-председател Андрей Луканов и му възлага съставянето на правителство. \r\nАндрей Луканов е български политик и държавник, 40-ят министър-председател на България (08 февруари – 22 септември 1990 г., 22 септември – 20 декември 1990 г.), министър на външнотърговските връзки (1987 г. -1989 г.). Член на Политбюро и секретар на ЦК на БКП (1989 г.). \r\nЗавършва Института за международни отношения в Москва /1963 г./. Работи като инспектор в отдел “Икономически, СИВ и Общ пазар” на Министерството на външните работи /1963–1965 г./. Началник отдел “Международни организации” при Министерството на външната търговия /1966 г. – 1968 г./. Първи секретар в постоянното представителство на НРБ в ООН в Женева /1969 г. – 1972 г./. От 1972 г. е заместник-министър, а от 1973 г. е първи зам.-министър на външната търговия. Председател на Комисията за икономическо и научно-техническо сътрудничество при Министерски съвет /1976-1980 г./. Член е на Държавния съвет от 17 ноември 1989 г. Член е на председателството на ВПС и член на ВПС на БСП / 2 февруари – 25 септември 1990 г./. \r\nНароден представител в VII, VIII и IX Народно събрание /1976 г. – 1990 г./, VII Велико Народно събрание /1990 г. – 1991 г./, в XXXVI и XXXVII Обикновено Народно събрание /1991 г.– 1996 г./. \r\nПо искане на Главния прокурор на Република България му е отнет депутатският имунитет, арестуван е и е подведен под отговорност за отпускане на кредити и безвъзмездна помощ на някои развиващи се страни. През март 1997 г. година Европейският съд за правата на човека в Страсбург решава, че тези действия на Прокуратурата са неоснователни. На 2 октомври 1996 година е убит пред дома си в София. \r\n1987 г. \r\nСтефка Костадинова поставя световен рекорд в скока на височина — 209 см. \r\n1984 г. \r\nВ 17 ч. и 30 мин. в чакалнята на железопътната гара в Пловдив избухва саморъчно направено взривно устройство. На място загива 50-годишна жена от Кърджали, а 13-годишно дете остава без око. Ранени са още 41 души. Атентатът е дело на турски терористи. В 18 ч. и 5 мин. е извършен втори терористичен акт - на паркинга пред аерогара Варна избухва бомба, която ранява 2 жени. \r\n1944 г. \r\nВ хода на Втората световна война е изпратена съветска нота, чрез която България е обвинена, че продължава да пропуска немски войски, напускащи Румъния. \r\n1944 г. \r\nСъветски разузнавателен отряд достига българската граница в Добруджа. \r\n1939 г. \r\nС постановление на правителството се забраняват всички общи събрания на обществените организации и дружества. \r\n1924 г. \r\nВ гр. София е осветен православния храм „Св. Александър Невски“. \r\n1908 г. \r\nНа 30 август 1908 г. в Цариград е устроена официална вечеря по случай рождения ден на Султана, на която са поканени дипломатически представители в страната с изключение на българския представител Иван Стефанов Гешов. С това младотурското правителство иска да подчертае васалното положение на България. От София отговарят с отзоваване на Гешов. Случаят е популярен с названието “инцидент Гешов”. \r\nИван Стефанов Гешов е роден на 15 март 1854 г. в Пловдив. Той е политически и държавен деец, дипломат. Следва финансови и политически науки в Манчестър, Англия. След Освобождението участва в политическия живот на Източна Румелия. От 1883 г. е лидер на Народната (съединистка) партия. В периода 1884–1885 г. е председател на Постоянния комитет на Източна Румелия. От 1897 г. преминава на дипломатическа работа. В периода 1897–1901 г. е дипломатически агент в Париж, а от 1901 до 1903 г. – в Цариград. От 1904 г. до 1906 г. е във Виена, от 1906 г. до 1909 г. – в Цариград. В периода 1909–1910 г. отново е във Виена, а от 1910 г. до 1913 г. – в Берлин. Завършва дипломатическата си кариера като пълномощен министър в Берн (1919–1920 г.). Умира на 24 април 1932 г. \r\n1907 г. \r\nОткрит е паметникът на Царя-Освободител в София по проект на италианския скулптор Арнолдо Цоки. \r\nОсновният камък е положен на 23 април 1901 г. (Гергьовден) в присъствието на княз Фердинанд I, а работата по него завършва на 15 септември 1903 г. На освещаването му на 30 август 1907 г. присъстват участници от войната, Фердинанд I със синовете си Борис и Кирил, великият княз Владимир Александрович, син на Александър II, със съпругата си Мария Павловна и сина им Андрей, военният министър ген. Каулбарс, ген. Столетов, комендантът на Санкт Петербург ген. Паренсов, както и Арнолдо Дзоки. Изграден от полиран гранит, паметникът се състои от цоклен постамент, средна част с фигури и масивен ренесансов корниз, завършен със скулптурата на руския цар, възседнал кон. Бронзовият венец, поставен в основата на паметника, е дарен от румънската страна в памет на загиналите румънски воини. \r\n1887 г. \r\nВдигнато е военното положение, въведено след преврата на 9 август 1886. и са насрочени избори за V Обикновено народно събрание. \r\n1885 г. \r\nКняз Александър I приема в Шумен пратениците на БТЦРК майор Сава Муткуров и Димитър Ризов и одобрява плана за съединението на Източна Румелия с Княжество България. \r\nСъединението на Източна Румелия с Княжество България е извършено на 6 септември 1885 г. по силата на Берлинския договор 1878 г. Южна България, наречена по искане на английската дипломация Източна Румелия, е откъсната от възобновената Българска държава и включена отново в пределите на Османската империя, с известна автономия. Българското население от Областта не се примирява с несправедливите решения на Берлинския договор и незабавно повежда борба против тях. Първоначалният замисъл е присъединяването на Областта да стане заедно с присъединяването на другите откъснати от Княжеството български области. След като това се оказва невъзможно главно поради неподходящата международна обстановка, на преден план излиза задачата да се реализира поне присъединяването само на Източна Румелия. Първите опити за осъществяване на тази задача се предприемат още през 1880 г. През 1884 г. въпросът за присъединяването на Източна Румелия към Княжество България отново излиза на преден план, но и този път не може да бъде решен. Борбата взема организиран характер след учредяването на Българския таен централен революционен комитет (БТЦРК) в Пловдив през февруари 1885 г. Той се нагърбва с изпълнението на задачата само с революционни средства, по примера на дейците на Априлското въстание 1876 г. През лятото на 1885 г. е избран нов състав на БТЦРК, който, без да се отказва от подготовката на масова революционна борба, издига лозунга за обединение на Южна и Северна България под скиптъра на княз Александър I Батенберг. Предприемат се бързи действия за спечелване на някои командири на Източнорумелийската милиция. Решено е акцията да се проведе към средата на септември 1885 г., но започналите големи демонстрации в някои села и градове стават причина тя да се ускори. Дава се заповед на 5 срещу 6 септември формираните в околните на Пловдив чети да се отправят към областния център. Сутринта на 6 септември те, заедно с частите на Източнорумелийската милиция, обкръжават конака и арестуват намиращия се в него главен управител. Вместо да се възползва от дадените му права по силата на Органическия устав и да повика незабавно турски войски от Цариград, Г. Кръстевич, като истински български родолюбец, предпочита да се предаде доброволно. Веднага след провъзгласяването на Съединението е сформирано Временно правителство начело с д-р Г. Странски, което поема управлението на Областта до пристигането на княз Александър I Батенберг. На 8 септември в Търново княз Александър I Батенберг издава манифест, с който обявява, че приема Съединението. Извършеното Съединение предизвиква остра реакция от страна на някои съседни балкански държави и Русия. Османската империя реагира незабавно и обявява акта за очевидно нарушение на Берлинския договор 1878 г. Под натиска на Англия обаче Високата порта е принудена да се въздържи от незабавни контрамерки спрямо България. В края на октомври 1885 г. в Цариград Великите сили свикват конференция за разрешаване на спорните въпроси, възникнали във връзка със Съединението. Сръбският крал Милан Обренович не желае да изчака нейните решения. Подтикван тайно от Австро-Унгария, той реагира крайно рязко на Съединението, което нарушавало \"равновесието\" на полуострова в полза на България. В началото на ноември Сърбия напада България. С военната си победа над Сърбия България утвърждава завинаги делото на Съединението. С подписването на Българо-турската спогодба 1886 г. окончателно се слага край на конфликта на Балканите и Съединението получава международно признание. \r\n1883 г. \r\nПредставен е Княжески манифест за създаване на комисия за изработване на нова конституция. На 6 септември 1883 г. по искане на III ОНС князът възстановява с манифест Търновската конституция. \r\nТърновската конституция е приета на 16 април 1879 г. от Учредителното събрание в Търново. С нея юридически се утвърждават настъпилите в резултат на Освобождението социално-икономически и политически промени. Проектът на конституцията е изработен от С. И. Лукиянов, началник на Съдебния отдел при Съвета на императорския комисар. Този проект има умереноконсервативен характер. Дава широки права на княза в областта на изпълнителната и законодателната власт. Според проектa в Народното събрание влизат депутати по право, назначавани от княза и избирани от народа по двустепенна система. Въвежда се имуществен ценз. Проектът предвижда създаването на Държавен съвет, който да има контролни и съвещателни функции. В умерен вид са застъпени основните граждански и политически права и свободи. Проектът на Лукиянов е изпратен в Русия, където е прегледан и допълнен от особена комисия под председателството на княз С. Н. Урусов. Направените промени допринасят за демократизирането на проекта. Правата на княза са намалени. Въвежда се пряко и всеобщо гласоподаване по примера на Швейцария. Разширени са правомощията на Народното събрание. На 10 февруари 1879 г. в Търново се открива Учредително събрание, което трябва да обсъди и приеме конституцията. Избрана е 15-членна комисия, която трябва да изработи основните начала, върху които да се изгради основният закон на страната. Рапортът на тази комисия е изцяло в консервативен дух. Изхождайки от идеята, че българският народ не е готов за самостоятелен политически живот, комисията предлага силна княжеска власт, въвеждане на имуществен и образователен ценз и създаване на Сенат (горна камара), който да тълкува конституцията, да потвърждава приетите от Народното събрание закони и т. н. Либералите, водени от П. Каравелов и П. Р. Славейков, отхвърлят рапорта на комисията и пристъпват към гласуването на конституцията член по член. В резултат на това приетата Търновска конституция е една от най-демократичните за времето си конституции в Европа. \r\nТърновската конституция е нарушавана два пъти – по време на режима на пълномощията 1881–1883 г. и след държавния преврат на 19 май 1934 г. Тя престава да бъде в сила след приемането на Конституция на Народна република България от декември 1947 г. \r\n1881 г. \r\nБългарските военни части получават в София първите си бойни знамена. По този повод е учреден медал \"За раздаване на знамената на българската войска през 1881 г. \" \r\n1873 г. \r\nОбластният съд в Одрин приема решения по Хасковското съзаклятие, като предлага на Високата порта арестуваните 22-ма души, членове на революционните комитети в Хасково, Чирпан, Пловдив и др., да бъдат “заточени и изпратени в изгнание до живот в място, което ще бъде счетено за подходящо”. \r\n1040 г. \r\nИзбухва въстанието на Петър Делян, едно от най-големите на Балканския полуостров срещу византийското владичество. На тази дата са родени: \r\n1959 г. \r\nРоден е Димитър Костов Цонев - български журналист; син на актьора Коста Цонев. Завършва Софийския университет, специалност “Право”. Редактор е в “Международна информация” и в Балканския информационен пулт в “София прес” (1986-1991 г.). Водещ е на “По света и у нас” в БНТ от 1991 г. Отговорен редактор е на ПСН. Член е на СБЖ. Документални филми: “Професия полицай”, “Избори по американски”, “Туризъм в САЩ” и др. Печели награди от СБЖ и БНТ. От есента на 2002 г. е официален говорител на министър-председателя на Република България (С. Сакскобургготски). \r\n1932 г. \r\nРоден е Данко Димитров – български белетрист, автор е на произведения за деца и възрастни. Завършва българска филология в Софийския Университет (1961 г.). За пръв път печата през 1952 г. Някои съчинения: \"Зърното в пръстта кълни\" (1962 г.), \"Игуменът от Велчовата завера\" (1968 г.), \"Кога и как беше създадена Димитровската пионерска организация “Септемврийче\", \"Спомени\" (1969 г.), \"Български светини\" (1971 г.), \"Стоян Заимов. Книга за него и неговото време\" (1971 г.), \"Ако не беше книгата\" (1974 г.), \"Горският цар. Разказ за капитан Петко войвода\" (1978 г.), \"Съдбовно време\" (1979 г.) и др. На тази дата умират: \r\n1982 г. \r\nУмира Емил Радославов Манов - български писател. Завършва право в Софийския Университет “ Св. Климент Охридки” (1941 г.). Роден е на 29 юли 1919 г. в София. Член е на РМС, на БОНС. Публикува за пръв път през 1935 г. - стихове, белетристика - през 1936 г. През 1941 г. е осъден на доживотен затвор заради участие в бойните групи на Комунистическата партия. След Деветосептемврийския преврат 1944 г. е полковник в армията, под председателството на Комитета за наука, изкуство и култура (КНИК), заместник-главен редактор е на издателство “Български писател” (1955-1958 г.), главен редактор е на сп. “Родна реч” (1958-1966 г.), подпредседател на СБП (1967-1968 г.). Автор е на произведения за деца и юноши, на романи, повести, новели, разкази, очерци, пиеси. Някои съчинения: “Млади герои на Отечествената война” (1945 г.), “Пленено ято. Затворническа хроника” (1947 г.), “Краят на Делиите” (1954 г.), “Недостоверен случай” (1957 г.), “Огънчето” (1957 г.), “Ден се ражда” (1959 г.), “Бягството на Галатея” (1963 г.), “Грешката на Авел” (драма, 1963 г.), “Стръмнини” (1965 г.), “Моето първо лято” (1967 г.), “Ваня и статуетката” (1967 г.), “Съвест” (пиеса, 1968 г.), “Галактическа балада” (1971 г.), “Младоженецът” (комедия, 1973 г.), “Синът на директора” (1973 г.), “Пътуване в Уибробия” (1975 г.) и др. \r\n1960 г. \r\nУмира Петър Райчев - български оперен и концертен певец - лирико-драматичен тенор. Роден е на 9 март 1887 г. във Варна. Завършва Московската консерватория, отива в Неапол, където учи при Фердинандо ди Лучия. В Петербург изпълнява ролите Дон Хосе (\"Кармен\"), Рудолф (\"Бохеми\"), Ленски (\"Евгений Онегин\"), Герман (\"Дама пика\") и др. През войната напуска Петербург, гостува в София в Народната опера. Пее с голям успех в Берлин, Париж, Виена, Будапеща, Загреб и др. Автор е на мемоарната книга \"Живот и песен\" (1951 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.30", "title": "Денят 30 август в българската история"}
{"url": "http://www.focus-news.net/news/2018/08/30/2561328/umbalsm-n-i-pirogov-informatsiya-za-aktualnoto-sastoyanie-na-postradalite-zheni-v-katastrofata-kray-svoge-shte-bade-dadena-pred-vhoda-na-bolnitsata.html", "text": "В 7.30 часа пред УМБАЛСМ „Н. И. Пирогов“ ще се проведе брифинг за актуалното състояние на жените, които пострадаха при пътнотранспортно произшествие с автобус край Своге в събота. Това съобщиха от пресцентъра на  болничното заведение .", "date": "2018.08.30", "title": "УМБАЛСМ „Н. И. Пирогов“: Информация за актуалното състояние на пострадалите жени в катастрофата край Своге ще бъде дадена пред входа на болницата"}
{"url": "http://www.focus-news.net/news/2018/08/30/2561336/eurasia-daily-pentagonat-ne-izklyuchva-sanktsii-sreshtu-indiya-za-pokupkata-na-rusko-orazhie.html", "text": "Съветникът на министъра на отбраната на САЩ по сигурността в Азия и Тихоокеанския регион Рандъл Шрайвер не изключва , че президентът Доналд Тръмп може да предприеме мерки, ако Индия започне да купува руско оръжие, предава   Eurasia Daily. \r\nСпоред думите на Шрайвер, САЩ не могат да игнорират действията на Индия, която може да „купи големи комплекси и системи“, произведени в Русия. „Едва ли ще направим изключение за Индия… но решението ще бъде за президента, ако той види сред покупките на Индия руски важни нови системи“, заяви съветникът, отбелязвайки, че Пентагонът е притеснен от плановете на Индия да купи руски зенитно-ракетни комплекси С-400. \r\nРусия и Индия съгласуваха по-рано през пролетта покупката на С-400. Междувременно САЩ обявиха и че са против този модел комплекси да бъде купен от Турция. Но Анкара заяви, че няма намерение да се отказва от споразумението, защото трябва да осигури сигурността на границите си.   Виктор Турмаков", "date": "2018.08.30", "title": "Eurasia Daily: Пентагонът не изключва санкции срещу Индия за покупката на руско оръжие"}
{"url": "http://www.focus-news.net/news/2018/08/30/2561338/vidin-vodopodavaneto-shte-bade-spryano-v-tsentralnata-chast-na-grada.html", "text": "Във връзка с изпълнението на строително-монтажни работи на обект “Основна реконструкция на централна пешеходна зона”, ще бъде спряно водоподаването във Видин в зоната на ул. “Градинска“, ул. “Витоша“, част от ул. “Цар Симеон Велики“ (от Фонтана до ул. “Витоша“) и част от ул. “Цар Александър II“ (от площад ”Бдинци” до ул. “Еделвайс“), ул. ”Рибарска”, ул. ”Еделвайс”, ул. ”Дунавска” (в участъка от ул. ”Рибарска” до ул. ”Княз Александър Батенберг”), за времето от 08.00 часа до 17.00 часа. Това съобщиха от пресцентъра на  Община Видин .", "date": "2018.08.30", "title": "Видин: Водоподаването ще бъде спряно в централната част на града"}
{"url": "http://www.focus-news.net/news/2018/08/30/2561339/dobrich-vavezhda-se-vremenna-organizatsiya-na-dvizhenieto-na-avtomobili-po-chast-ot-nyakolko-ulitsi-zaradi-izpalnenie-na-stroitelni-deynosti.html", "text": "Въвежда се временна организация на движението на автомобили по част от улиците „Иван Вазов“, „Любен Каравелов“, „Кирил и Методий“ и „Алеко Константинов“. Причината е  изпълнение на строителни дейности по „Интегриран проект за подобряване на водния сектор в град Добрич“, предаде кореспондентът на  Радио „Фокус” – Варна . Ще се работи в отсечките от ул.“Сан Стефана“ до ул. „Любен Каравелов“, от ул. „Независимост“ до ул. „Кирил и Методий“, от ул.“Сан Стефано“ до ул. „Любен Каравелов“ и от ул. „Иван Вазов“ до ул. „Кирил и Методий“. До края на септември продължава ремонтът на част от Околовръстния път на Добрич. Продължава и ремонтът на пътната отсечка Добрич-Варна, навсякъде се извършва ремонт на асфалтова настилка. Движението по част от път II-71 Добрич-Силистра се осъществява с повишено внимание поради ремонтни дейности на асфалтовата настилка в два участъка. По направленията в ремонт движението е регулирано с пътни знаци. Срокът за приключване на ремонта по пътя за Варна е 30 ноември, а на отсечката Добрич – Силистра  – 22 септември. До 30 септември се ремонтира част от Околовръстния път на Добрич. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават и дейностите по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. В Добрич времето е слънчево и ясно, тихо е, температурата е 17 градуса.  \r\nЖулиета НИКОЛОВА", "date": "2018.08.30", "title": "Добрич: Въвежда се временна организация на движението на автомобили по част от няколко улици заради изпълнение на строителни дейности"}
{"url": "http://www.focus-news.net/news/2018/08/30/2561340/burgas-rayonen-sad-nesebar-shte-gleda-deloto-sreshtu-mazha-blasnal-nezryashta-peshehodka-ot-slovakiya.html", "text": "Районен съд – Несебър ще гледа от 10.00 часа делото срещу Тодор Н. Това съобщиха  Апелативна прокуратура - Бургас . подсъдим за това, че на 24 юни 2017 г. около 20.21 часа, в град Несебър, на ул. „Месемврия“, пред ресторант „Хемингуей“, при управляване на лек автомобил „Мерцедес“, извършил непристойни действия, грубо нарушаващи обществения ред и изразяващи явно неуважение към обществото, а именно: изсвирил два пъти с клаксона на автомобила, блъснал незряща пешеходка от Словакия в долната част на гърба с управлявания от него автомобил, с което нарушил правилата за движение, спрял и скочил в движение, оставяйки с включен двигател управлявания от него автомобил, и нанесъл удар с дланта на лявата си ръка в областта на главата (лицето) на друга пешеходка от Словакия, като оставил без непрекъснат контрол управлявания от него автомобил, който на собствен ход продължил да се движи, качвайки се върху бордюра и блъскайки се в масивно крайпътно дърво, след това се качил и продължил да управлява автомобила, напускайки местопроизшествието и нарушавайки задължението по Закона за движение по пътищата да остане на място и да изчака  компетентните органи на МВР, като деянието по своето съдържание се отличава с изключителна дързост – престъпление по чл.325, ал.3, вр.с ал.2, предл.III-то ,вр.ал.1 от НК.  \r\nТой е обвинен и за това, че на 24 юли 2017 г. около 20.21 часа, в гр.Несебър, на ул. „Месемврия“ пред ресторант „Хемингуей“ по хулигански подбуди, чрез  нанасяне на удар с дланта на лявата си ръка в областта на главата (лицето) причинил лека телесна повреда на жена от Словакия, изразяваща се в бледочервеникаво кръвонасядане в дясното слепоочие, довели до болка и страдание, без разстройство на здравето – престъпление по чл.131, ал.1, т.12, предл.първо, вр. чл.130, ал.2  от НК.", "date": "2018.08.30", "title": "Бургас: Районен съд – Несебър ще гледа делото срещу мъжа, блъснал незряща пешеходка от Словакия"}
{"url": "http://www.focus-news.net/news/2018/08/30/2561337/pregled-na-osnovnite-temi-v-starozagorskiya-pechat.html", "text": "Стотици пътници на БДЖ останаха 5 часа насред полето заради катастрофа е челото на  вестник „Старозагорски новини“ . Близо 300 клиенти на БДЖ прекараха 5 часа насред полето след катастрофа на жп прелез край гара Михайлово, при която загина 83-годишен мъж, пробвал да мине с лекия си автомобил при спусната бариера. Инцидентът станал около 17:10 часа във вторник, когато автомобилът \"Опел\" на дядо Петър Петров заобиколил бариерата и се озовал на метър пред локомотива на бързия влак от Бургас за София, който пристигнал със закъснение от 15 минути на фаталното място. След неизбежния сблъсък колата била отхвърлена на съседния коловоз, където точно в този момент преминавала пътническа композиция. Тепърва ще се изяснява при кой от ударите е починал възрастният водач. Веднага след катастрофата двата влака са били изтеглени в междугарието в очакване на оперативно-следствена група. Пътниците са останали там в пълно неведение до към 21:30 часа. \"Трябваше да бъдем в София в 21:30 часа, а всъщност пристигнахме малко преди 03:00 часа след полунощ на 29 август. Никой нищо не ни каза, така и не разбрахме защо трябваше да стоим сред нивите, след като до гарата имаше не повече от километър, километър и половина. Имаше майки с малки деца, бременни, възрастни мъже и жени\", коментира пътник, който бил сред първите, позвънили на телефон 112 за инцидента. Част от пътувалите с пътническия влак не издържали на чакането и през слънчогледовите ниви се добрали до пътя от село Михайлово за съседното Борово, където се надявали с таксита да стигнат до Стара Загора. Оказало се обаче, че не могат да преминат през прелеза заради жандармерийската блокада на местопроизшествието. Хората твърдят, че поне до към 20:00 часа там не е пристигнал следовател, никой за нищо не ги бил питал като очевидци на случилото се. На място е пристигнал противопожарен автомобил, защото имало опасност от теч и евентуално взривяване на газовата уредба на смачканата от сблъсъка с двата влака лека кола. \"Сигналът за произшествието ни беше подаден малко след 17:00 часа, веднага бяха предприети действия, вероятно от МВР са се забавили, докато съберат подходящ екип, все още при мен не са пристигнали материалите от първоначалния оглед. Образуваното досъдебно производство е срещу неизвестен извършител, поверено е на разследващи полицаи\", коментира рано сутринта на 29 август зам.-окръжният прокурор в Стара Загора Емилия Вакарелска. По първоначални данни възрастният водач на опела е навлязъл в нарушение на коловозите при спусната и сигнализирана светлинно и звуково бариера. По-късно през деня от Апелативна прокуратура - Пловдив, изпратиха до медиите съобщение, в което обясняват: \"Окръжна прокуратура - Стара Загора, наблюдава досъдебно производство за това, че на 28.08.2018 г. на жп прелез, на общински път в землището на община Стара Загора, при управление на моторно превозно средство са нарушени правилата за движение, като по непредпазливост е причинена смъртта на един човек - престъпление по чл. 343, ал. 1, буква \"В\" във връзка с чл. 342, ал. 1 от Наказателния кодекс. На 28 август 2018 г. в 17:11 часа е подаден сигнал на тел. 112 за възникнало пътнотранспортно произшествие на жп линия на прелеза на с. Михайлово, обл. Стара Загора. Установено е, че 83-годишен водач на лек автомобил \"Опел Астра\" предприел пресичане на охраняем жп прелез при работеща сигнализация и спусната автоматична прелезна бариера. Автомобилът първо е бил ударен в задната част от преминаващ бърз влак в посока към гр. София, след което се завъртял, попаднал на съседни жп релси, където е бил ударен от движещ се пътнически влак в посока гр. Пловдив. При това положение автомобилът е излязъл от жп линията, ударил се в електрически стълб и спрял в затревена площ до релсите. Водачът е починал на място. Двете влакови композиции се движели в една и съща посока. Двамата машинисти са тествани за употреба на алкохол с техническо средство, като е отчетен нулев резултат.\" \"Дядо Петър почти всеки ден минаваше по този път. Той не е от нашето село, но купи къща тук преди двадесетина години. Беше вдовец, има син и внуци в Стара Загора. Грижеше се за двора си, понякога преспиваше в село. Не зная да е имал някакви проблеми като шофьор въпреки възрастта си. Защо е тръгнал да минава при спусната бариера - мога само да гадая. Не е единственият, който го прави, защото понякога се налага на прелеза да се чака и по половин час. Пускат я много, преди да мине влак и хората се изнервят\", коментира кметът на село Михайлово Елена Генова, която в сряда все още не беше издала смъртния акт на загиналия, тъй като тялото било откарано късно предната вечер за аутопсия. \"Хората с право нервничат и нарушават правилата. Пътят от Ловец до Михайлово е като лунен пейзаж. При ремонта на жп линията преди 2-3 години тежките машини, с които караха баластрата, го разбиха съвсем и придвижването по него е възможно със скорост от 5-10 км в час. Преди месец започнаха ремонт, но само на 2.5 км. Останалите до бариерата не се знае кога\", коментира ситуацията служител на НКЖИ, който извършваше първоначален оглед по контактната мрежа на мястото на катастрофата. Той призна, че за да стигнат по-бързо до Стара Загора, жителите на Михайлово използвали черен коларски път през нивите до намиращото се на 6 км село Арнаутито. Точно заради разбития път от БДЖ не използвали автобуси за да извозят пътниците от бързия влак от Бургас за София. Пътническата композиция пък така и не продължила по предварителния маршрут, а малко преди полунощ била върната обратно на гара Стара Загора.  \r\nПодкрепата в защита живота на Босия се разраства, съобщава изданието. От Стара Загора участници в Инициативния комитет поискаха оставката на министър Московски. От 1 септември 90 български мюсюлмани от Родопите се включват в щафетна гладна стачка. Подкрепата за Николай Колев-Босия се разраства. След като в понеделник няколко казанлъчани започнаха гладна стачка, от 1 септември щафетата ще бъде подета от 90 български мюсюлмани от Родопите, а в следващите дни участниците в гладната стачка ще се увеличат лавинообразно. Това обявиха в Стара Загора представители и поддръжници на Инициативния комитет, създаден на 19 август в защита на живота на Николай Колев-Босия и борбата му срещу корупцията в ИА \"Автомобилна администрация\". Сред участниците в брифинга бяха бившият служебен премиер Ренета Инджова и посланик Радион Попов, които заедно с българския мюсюлманин Айдън Даил настояха за незабавната оставка на министъра на транспорта Ивайло Московски. Ренета Инджова, която съобщи, че също се включва в гладната стачка, определи като бутафорна работата на временната комисия в Народното събрание, която имаше за цел да разгледа предоставените от Николай Колев доказателства за наличието на корупционните практики в сферата на транспорта у нас. \"Въпреки доказателствата за купени книжки, за нередовни лицензи на превозвачи и некачествени ремонти на фирми-изпълнители на инфраструктурни проекти, депутатите не направиха абсолютно нищо. Стигна се до там документите да бъдат определени като фалшиви от министри в кабинета на Бойко Борисов. Това е пълно безобразие. Свидетели сме на най-жестоката власт. Тя вече 77 дни нехае за гаснещия живот на Николай Колев-Босия\", с нескрит гняв коментира Инджова. Тя призова лично премиерът Бойко Борисов да се ангажира с отстраняването на Ивайло Московски. Това е и основното искане на Инициативния комитет, който вижда в транспортния министър еманация на корупцията у нас, довела до загубата на стотици животи по пътищата в резултат на купуването на шофьорски книжки, нередовни лицензи на транспортни фирми и приемането и утвърждаването на некачествени ремонти по инфраструктурата. \"Тези 90 души, които в началото на септември преминават към ефективна гладна стачка, са само началото на поредица от хора, които лавинообразно ще подкрепят с действията си каузата на Николай Колев\", обясни Айдън Даил, собственик на малка пътно-строителна фирма, участвувала като подизпълнител в строежа на Лот 4 на автомагистрала \"Тракия\" и АМ \"Марица\". Той обяви, че освен него, в щафетната гладна стачка се включва и семейството му. Болшинството от хората, които в следващите дни ще се присъединят към борбата на Босия срещу корупцията, са от Родопите. Това от своя страна оповести бившият военен разузнавач и посланик Радион Попов. Той уточни, че това ще е само първата фаза от вълната на недоволството, която ще залее страната. Айдън Даил беше категоричен, че зад Инициативния комитет стои гражданска, а не политическа енергия. \"Държа да стане пределно ясно, че нашата подкрепа за Босия представлява единствено и само гражданска позиция на група хора, които няма да позволят да бъдат поставени под шапката на която и да е политическа сила. Ние не желаем да бъдем подкрепяни от нито една политическа партия, които използват подобни граждански инициативи за извличане на партийни дивиденти\", подчерта Даил. Старозагорският автоинструктор Митко Трайков, който от самото начало се ангажира с открита подкрепа за действията на Николай Колев, съобщи, че всяка 5-а книжка у нас е купена. \"Тези факти ни карат да не отстъпваме от исканията си за оставка на министър Ивайло Московски. Сред гладуващите в Старозагорско са още офицерите от резерва - полк. Кунчо Кучев, бивш командир на свързочния батальон в Казанлък и бившият шеф на ДНА - Стара Загора, полк. Неделчо Неделчев. Протестът им се подкрепя от бившия депутат и зам.-кмет на Казанлък Емил Караниколов и председателя на Съюз \"Истина\" Йордан Маринов. От Инициативния комитет, който условно се нарича \"Родопите в защита на Босия\", обещаха, че ще продължат с активните си действия на местно и национално ниво, за да доведат делото на Николай Колев до успешен край. В подкрепа на Николай Колев някои от гладуващите ще ходят и боси.  \r\nЦената на СО2-емисиите прескочи 20 евро за тон, съобщава още изданието. Ако държавата не се намеси, това ще бъде пагубно за комплекс \"Марица изток\". Цената на СО2-емисиите от Европейската схема за търговия с емисии надхвърли 20 евро/тон. Прехвърлянето на психологическата граница стана на 24 август, когато цената достигна 20.55 евро за тон. Поскъпването продължи и през следващите дни и на 28 август цената на емисиите стигна 20.79 евро за тон, информира 3e-news. Според специалисти в енергийния бранш това може да доведе до затваряне на мощности и дисбаланс на енергийния сектор, ще намали конкурентоспособността на икономиките основно в страните от Източна Европа и ще има изключително негативен социален ефект, тъй като ще бъдат закрити работни места, а индиректно ще посегне на доходите и ще влоши стандарта на живот на хората. Сред най-засегнатите страни ще бъдат Полша и Унгария, но негативните ефекти ще ударят и България. Де факто най-засегнатите от драстичния ръст на цените на въглеродните квоти са въглищните ТЕЦ-ове от комплекс \"Марица изток\", който осигурява 40% от ел. енергията на България и е единственият, гарантиращ сигурността на енергийната система през зимните месеци. От 3е-news припомнят, че реформата на европейската схема за търговия с въглеродни емисии беше одобрена официално от Съвета на ЕС преди около 6 месеца - в края на февруари т.г. Целта според ЕК е да се постигне намаляване на емисиите на парникови газове с най-малко 40% до 2030 г., както е договорено в рамките на рамката на ЕС за климата и енергетиката от 2030 г., и изпълнявайки ангажиментите си по Парижкото споразумение. Всички от енергийния бранш бяха наясно, че предстои скок в цената на емисиите, но едва ли някой е очаквал, че това ще се случи още на 24 август т.г. Де юре, това е второто затягане на примката около въглищните централи, след като миналата година ЕК прие новите, но неизпълними към момента еконорми за отделяните от тях вредни емисии. И докато ТЕЦ-овете от комплекс \"Марица изток\" от шест месеца чакат пожеланите от тях дерогации по линия на това решение, без да има сигурна гаранция към настоящия момент, че ще го получат, ударните нови цени на въглеродните квоти буквално ги поставят в невъзможната невъзможност. Както и в парадокса, че те трябва да плащат доста по-скъпо за тон емисии, сиреч въздух, отколкото за основната си суровина за производство на ел. енергия - въглищата. За да покрият новите цени на въглеродните квоти, те ще бъдат принудени да увеличат цената на ел. енергията си, като най-потърпевш ще бъде най-големият български ТЕЦ \"Марица изток 2\". Въпреки че дружеството е на 100% държавно, държавата не го включи в микса, а го \"лисна\" на свободния енергиен пазар. Но тъй като пък то дължи над 100 млн. лв. за получени, но неплатени въглища, под заплаха е по-нататъшната дейност и на другото голямо държавно дружество \"Мини Марица-изток\". Местни специалисти от минно-енергийния бранш бяха категорични вчера пред медията ни, че ако държавата не се намеси в защита на \"двете си златни кокошки\", съществуването на комплекс \"Марица изток\" е поставено на карта. А с него и енергийната система на България. Тук в случая дори не става дума за енергийна независимост, а за срив на системата. От това, разбира се, световният климат няма да се подобри, тъй като от Парижкото споразумение абдикира и най-големият замърсител - САЩ, но \"Грийнпийс\" и сродни нему екологични организации няма как да не бъдат доволни, че постигнаха поредната си пирова победа в загробването на въглищните централи.", "date": "2018.08.30", "title": "Преглед на основните теми в старозагорския печат"}
{"url": "http://www.focus-news.net/news/2018/08/30/2561342/bdzh-shte-osiguri-bezplatnoto-patuvane-do-moreto-na-detsa-v-neravnostoyno-polozhenie-ot-grad-pordim.html", "text": "„БДЖ – Пътнически превози” ЕООД за поредна година ще осигури безплатното пътуване до морето на деца от СУ „Св. Св. Кирил и Методий” в град Пордим. Това съобщиха от пресцентъра на  БДЖ . По инициатива на Национално сдружение на сираците в България (НССБ) малчуганите ще прекарат част от лятната си ваканция в курортен комплекс Албена.  \r\nС влак от Плевен до Варна ще пътуват 34 деца в неравностойно положение и техните придружители. БДЖ ще осигури и прибирането на децата в град Плевен в деня след приключването на летния лагер (6 септември).  \r\nРъководството на националния железопътен превозвач винаги е подкрепяло инициативите за социална адаптация и интеграция на децата, лишени от родителска грижа, зачитането на техните права като пълноценни граждани на нашето общество, както и правото им на качествен и достоен живот.", "date": "2018.08.30", "title": "БДЖ ще осигури безплатното пътуване до морето на деца в неравностойно положение от град Пордим"}
{"url": "http://www.focus-news.net/news/2018/08/30/2561341/sport-tsrvena-zvezda-za-parvi-pat-se-klasira-v-grupovata-faza-na-shampionskata-liga.html", "text": "Мачът реванш от плейофите за Шампионската лига между Црвена Звезда и Залцбург завърши 2:2.  Първият мач в Белград завърши с нулево равенство.  \r\nЗалцбург поведоха с попадения на Мунас Дабур в 45 и 48 минута, но в 65 и в 66 мин. Ел Фарду Бен Набуан успя да изравни. \r\nС този резултат сръбският отбор за първи път успя да достигне до груповата фаза на Шампионската лига.   Виктор Турмаков", "date": "2018.08.30", "title": "Спорт: Црвена Звезда за първи път се класира в груповата фаза на Шампионската лига"}
{"url": "http://www.focus-news.net/news/2018/08/30/2561330/nova-makedoniya-podpisan-e-dogovor-za-formirane-na-novo-slovensko-pravitelstvo.html", "text": "Пет партии подписаха договор за формирането на новото ляво-центристко правителство на Словения, оглавявано от Мариан Шарец, предава   „Нова Македония“ . \r\n\"Смятам, че всички получихме това, което искахме, и че правителството ще бъде напълно функциониращо след две седмици“, заяви Шарец. \r\nПодписалите споразумението партии имат подкрепата на 43 депутати в Парламента, който има 90 членове. Те се съгласиха да си сътрудничат с левицата, за да формират правителство на малцинството, което да встъпи в длъжност в средата на септември. \r\nСпоред местните анализатори подобно правителство няма да бъде стабилно. \r\nПобедител на изборите през юни - антимигрантската Словенска демократическа партия на бившия премиер Янез Янша не успя да получи подкрепа за сформиране на правителство.  Виктор Турмаков", "date": "2018.08.30", "title": "„Нова Македония“ : Подписан е договор за формиране на ново словенско правителство"}
{"url": "http://www.focus-news.net/news/2018/08/30/2561345/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството .  \r\nВъв връзка с извършване на строително-монтажни работи на бул. „Президент Линкълн“, кв. „Овча купел“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n- бул. „Президент Линкълн“, от ул. „Централна“ до бл. 18;  \r\n- бул. „Президент Линкълн“, ул. „Централна“, ул. „761“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 9. \r\nВъв връзка с подмяна на пожарен хидрант на бул. „Тодор Александров“, Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на бул. „Тодор Александров“, от ул. „Брегалница“ до ул. „Шар планина“ (нечетни номера). \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Тодор Александров”, ъгъла с ул. „Шар планина“. \r\nВъв връзка с прекъсване на сградно водопроводно отклонение на ул. „Костенски водопад“, кв. „Манастирски ливади“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на: \r\n- ул. „Шарл Шампо“, от ул. „Боянски водопад“ до ул. „Акад. Георги Наджаков“; \r\n- ул. „Костенски водопад“, от №119 до ул. „Тодор Каблешков“ и ул. 409. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Костенски водопад“, ъгъла с ул. „Шарл Шампо“ . \r\nВъв връзка с монтаж на спирателни кранове на ул. „5” и ул. „20”, кв. „Враждебна“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „5”, ул. „20”, ул. „10”. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „5” ъгъла, с ул. „21”. \r\nНа 30 август 2018 г. (четвъртък), във връзка с подмяна на сградно водопроводно отклонение на ул. „Цигов чарк“, кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на ул. „Цигов чарк“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александър Невски“, ъгъла с ул. „Цигов чарк“. \r\nВъв връзка с реконструкция на уличен водопровод на ул. „Хотнишки водопад“, вилна зона „Малинова долина“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на ул. „Хотнишки водопад“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хотнишки водопад“ №7. \r\nВъв връзка с подмяна на сградно водопроводно отклонение на ул. „Странето“, местност „Детски град“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на ул. „Белоснежка“, ул. „Странето“, ул. „Хитър Петър“, ул. „Синаница“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Странето“ №17. \r\nВъв връзка с подмяна на спирателен кран на ул. „Проф. Борис Боровски“, ж.к. „Студентски град“ се налага спиране на водоподаването от 09:30 до 21:30 часа на клиентите на „Софийска вода”, живеещи в района на ул. „Проф. Борис Боровски“, ул. „Проф. Георги Брадистилов“, бул. „Св. Климент Охридски“ №2-10 (без ректорат на ЛТУ). \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. Проф. Борис Боровски“ №6. \r\nВъв връзка с подмяна на хидрофорна уредба до бл. 18-20, жк. „Овча купел“ се налага спиране на водоподаването от 10:00 до 19:00 часа на клиентите на „Софийска вода”, живеещи в бл. 18-20. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 18-20. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.30", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/08/30/2561344/fox-news-donald-tramp-predupredi-za-nasilie-ako-republikanskata-partiya-zagubi-izborite-za-kongres-na-sasht.html", "text": "Президентът на САЩ Доналд Тръмп призова обществените лидери на евангелистите в страната да гласуват на предстоящите през есента избори за Конгрес и предупреди, че от страна на демократите ще има „насилие“, ако републиканците загубат мнозинството си в законодателния орган, предава   Fox News. \r\nТова е съобщено от присъстващите на вечеря в Белия дом , на която присъстват десетки християнски пастори, подкрепящи президента. Някои американски медии успяха да стигнат до аудиозапис от събитието. \r\nТръмп е обявил, че неговата администрация се опитва да подкрепи консервативните християнски ценности и предупреди, че тези усилия могат лесно да бъдат отменени. \r\nТой предупреди събралите се, че са „на едни избори загуба от това, което притежават“. Съгласно думите му, ако Демократическата партия спечели изборите през есента „те ще погазят всичко, което сме направили и ще го направят по насилствен начин\".   Виктор Турмаков", "date": "2018.08.30", "title": "Fox News: Доналд Тръмп предупреди за „насилие“, ако Републиканската партия загуби изборите за конгрес на САЩ"}
{"url": "http://www.focus-news.net/news/2018/08/30/2561346/denyat-30-avgust-v-svetovnata-istoriya.html", "text": "Международен ден на безследно изчезналите от насилия. Арабите разгромяват кръстоносците в битката при Ал-Мансур в Египет на 30 август 1221 г. Започват германските бомбардировки над Париж (1914 г.). На 30 август е създадена френската авиокомпания “Ер Франс”. Нейното официално откриване се състои на летището Бурже на 7 октомври 1933 г. През 1944 г. в хода на Втората световна война американското командване предава управлението на Париж на френските власти, начело с Шарл де Гол. Гийон Блуфорд става първият афро-американец излязъл в космоса. Полетът е извършен със совалката Челинджър (1983). През 1993 г. на Айфеловата кула се изкачва 150-милионният й посетител. 2003 г. - руската ядрена подводница К-159 потъва в Баренцово море с 10 души екипаж. Подводницата е произведена през 1963 г. Само един от моряците е спасен, а от водата са извадени труповете на още двама.На 30 август са родени: руският живописец Исаак Левитан, английският физик Ърнест Ръдърфорд, английската писателка Мери Шели, автор на „Франкенщайн”, американският астронавт Джон Суиджърт. На 30 август умират: английският морски офицер Джон Рос, Джовани Фатори, италиански живописец, Анри Барбюс, френски писател и общественик. \r\n2017 г.  \r\nФедералният съд на Бразилия отменя решението на президента Темер, което позволява на местни компании да експлоатират огромна площ от резерватът Ренка в амазонската джунгла. Районът е богат на злато, манган, никел, желязо, мед и тантал.  \r\n2017 г.  \r\nНай-малко 11 афганистански цивилни са убити и 16 ранени, докато хеликоптер на НАТО атакува къща на талибански бунтовници в провинция Логар, източно от Кабул. \r\n2016 г. \r\nКола бомба експлодира пред сградата на президента на Сомалия в Могадишу, убивайки десет души. \r\n2014 г. \r\nВ Кралство Лесото е извършен държавен преврат. Министър-председателят на страната Томас Табане напуска страната. \r\n2013 г. \r\nДържавният департамент на САЩ отказва да изчака разследването на инспектората към ООН във връзка с използването на химическо оръжие в Сирия. \r\n2011 г. \r\nМинистърът на финансите Есихико Нода и лидер на управляващата Демократическа партия на Япония бе избран за министър председател на Япония. \r\n2007 г. \r\nЗапочва изграждането на 188-километровия туркменски участък на тръбопровода. Този участък е построен от „Стройтрансгаз“, филиал на „Газпром“. Главните изпълнители са Китайското бюро за нефтопроводи, CNPC и „Зеромакс“. \r\n2003 г. \r\nРуската ядрена подводница К-159 потъва в Баренцово море с 10 души екипаж. Подводницата е произведена през 1963 г. Само един от моряците е спасен, а от водата са извадени труповете на още двама. \r\n1995 г. \r\nНАТО стартира Операция \"Преднамерена сила\" срещу армията на Република Сръбска, която заплашва да атакува обозначените от ООН \"безопасни зони\" в Босна и Херцеговина. \r\n1993 г. \r\nНа Айфеловата кула се изкачва 150-милионният й посетител. \r\nАйфеловата Кула (Tour Eiffel) е построена през 1889 г. за Парижкото изложение, в чест на 100-годишнината на френската революция. Днес тя е символ на Париж. Конструкцията тежи над 990 тона и съдържа 18 000 метални профила, хванати с 2 500 000 болта и други крепежни елементи. Издига се на 324 метра и до 1929 г. е била най-високата постройка в света. Тя е проектирана от Густав Айфел. \r\n1991 г. \r\nПровъзгласена е независимостта на Азербайджан с декларация на Върховния съвет (парламент) на страната . \r\n1983 г. \r\nГийон Блуфорд става първият афро-американец излязъл в космоса. Полетът е извършен със совалката Челинджър. \r\n1945 г. \r\nБританските сили освобождават Хонконг от японска окупация. \r\n1944 г. \r\nАмериканското командване предава управлението на Париж на френските власти, начело с Шарл де Гол. \r\n1940 г. \r\nСъстои се сватбата на актьорите Вивиан Ли и Лоурънс Оливие. \r\nЛоурънс Оливие е роден на 22 май 1907 г. Играе в \"Хенри V\" (Henry V, 1944 г.), \"Хамлет\" (Hamlet, 1948 г.), \"Ричард III\" (Richard III, 1956 г.) и \"Отело\" (Othello, 1966 г.),\"Комедиантът\". През 60-те години се снима в \"Маратонецът\" (Marathon Man, 1976 г.) и \"Момчетата от Бразилия\" (The Boys From Brazil, 1978 г.). Той е ръководител на основания през 1963 г. Национален театър. През 1947 г. получава почетната титла \"сър\". Получава множество награди не само за актьорските си постижения, но и за режисурата на редица филми. Носител е на три награди \"Оскар\" (1946 г., 1948 г., 1970 г.), златен медал на кинофестивала във Венеция, Главна награда пак във Венеция'1948, сребърна награда на Берлинския фестивал през 1956 г. Оливие се снима за последно във филма \"Реквием за войната\" през 1988 г. Година по-късно през 1989 г. на 11 юни умира на 81-годишна възраст. \r\nБританската актриса Вивиан Мери Хартли е родена през1913 г. Ролята й в \"Отнесени от вихъра\" й носи първият Оскар през 1939 г. Вторият идва след 12 години (1951 г.) за филма по пиесата на Тенеси Уилямс: \"Трамвай желание\", където изиграва ролята на Бланш Дюбуа. Умира през 1967 г. от туберкулоза. \r\n1933 г. \r\nСъздадена е френската авиокомпания “Ер Франс”. Нейното официално откриване се състои на летището Бурже на 7 октомври 1933 г. \r\nФренският национален въздушен превозвач Air France (\"Ер Франс\"), вторият по големина в Европа, е създаден на 30 август 1933 г. след обединяване на предприятието за експлоатация на въздушни линии SCEDLA (Societe Centrale pour l’Exploitation De Lignes Aeriennes) и предприятието за въздушни съобщения CGA (Compagnie Generale Aeropostale). Френското правителство окуражава дейността на новосъздадената фирма за въздушен транспорт, като й дава право да експлоатира линии за превоз на пътници, обслужвани от 1919 - 1920 г. нередовно от някои малки въздушни компании. \r\n1924 г. \r\nНа 30 август 1724 г. Петър Първи тържествено пренася мощите на Св. Александър Невски в новата руска столица Петербург. На този ден, но през 1924 г. е осветен храм-паметникът Св. Александър Невски в София, който е една от най-големите забележителности и символи на града, както и най-големият храм-паметник на Балканския полуостров. Той е построен в памет на Цар Александър II, наричан от българите Цар Освободител, чиято армия освобождава България от турско робство през 1878 г. Храмът заема площ от 2600 кв.м., с дължина от 70 м и широчина от 55 м. Представлява внушителна петкорабна постройка от кръстокуполен тип. Самата църква има кръгла форма, като се състои от три олтарни абсиди: централна, посветена на Александър Невски, южна – на Цар Борис I Кръстителя, и северна – на светите братя Кирил и Методий. Иконите и стенописите в храма са дело на видни български и руски художници. Сред тях се срещат много ценни уникални експонати, един от които е Бисерната икона, изобразяваща Св. Богородица и младенеца, за която се смята, че е чудотворна. Друг ценен експонат е камъкът от Голгота, поставен в седефена кутия с герба на Царство България, който е подарен на храма от патриарх Кирил. \r\n1914 г. \r\nЗапочват немските бомбардировки над Париж. \r\nПрез 1914 г. започва Първата световна война, след като Австро-Унгария обявява война на Сърбия точно един месец след убийството на австро-унгарския престолонаследник Франц Фердинанд в Сараево. \r\nМеждувременно в Европа вече са се оформили два големи военни лагера - Тройният съюз (военнополитически блок между Германия, Австро-Унгария и Италия, образуван през 1882 г.) и Антантата (Русия, Англия, Франция). В началото на военните действия в конфликта постепенно се намесват Германия - като съюзник на Австро-Унгария, а Русия - на страната на Сърбия. Заедно с това Германия обявява война на Русия и Франция и навлиза със своите войски в пределите на неутрална Белгия. Последва и намесата на Англия на страната на Франция и Русия. В края на октомври 1914 г. австро-германският блок успява да привлече за свой съюзник Турция. Италия, която е член на Тройния съюз, проявява колебания и през пролетта на 1915 г. е привлечена на страната на Съглашението. България влиза във войната през септември 1915 г. на страната на Тройния съюз. От лятото на 1914 г. до лятото на 1915 г. войната се води с променлив успех и за двете групировки, като превес продължават да имат държавите от Тройния съюз. През 1916 г. настъпва равновесие на силите. С намесата на САЩ във войната (6 април 1917 г.) на страната на Съглашението настъпва обрат в хода на военните действия и през есента на 1918 г. държавите от Тройния съюз капитулират. \r\n1221 г. \r\nАрабите разгромяват кръстоносците в битката при Ал-Мансур в Египет. \r\nКръстоносните походи са средновековни военни операции, имащи за цел да освободят Божи гроб или да покръстят в католическата вяра някои \"езически\" народи. Състоят се от няколко одобрени от папата военни кампании, които са проведени между 11-ти и 13-ти век. Първоначално кръстоносните походи са усилия на Католическата църква да си върне Светите земи от мюсюлманите. Някои от походите са насочени и срещу други европейци като например Четвъртият кръстоносен поход срещу Константинопол, Албигенският поход срещу катарите в Южна Франция и Северният кръстоносен поход срещу Балтийските народи. \r\nТрадиционното преброяване на Кръстоносните походи посочва 9 основни. На тази дата са родени: \r\n1931 г. \r\nРоден е Джон Суиджърт - американски астронавт. Завършва университета в Колорадо (1953 г.), Политехническия институт в Ренсълърт (1965 г.) и Хартфордския университет (1967 г.). Работи като летец изпитател. През 1966 г. влиза в групата на астронавтите към НАСА. От 11 до 17 април 1970 г. лети в Космоса заедно с Дж. Ловел и Ф. Хейс като пилот на основния блок на космическия кораб “Аполо-13”. Поради авария на кораба кацането на Луната е отменено и “Аполо-13” се завръща благополучно на Земята. Полетът продължава 142 ч и 55 мин. \r\n1913 г. \r\nРоден е Джон Ричард Никълъс Стоун - английски икономист и статистик, един от първите, който се занимава с анализа на националния доход. Завършва образованието си в Кеймбриджския университет. Член е на Централното статистическо бюро на военния кабинет на Великобритания (1940-1945 г.), преди да се завърне обратно в Кеймбридж отначало като директор на отдела за приложна икономика (1945-1955 г.); по-късно като професор по финансово счетоводство (1955-1980 г.). Стоун отделя значително внимание и на анализа на търсенето, на изучаването на съотношенията вложения - произведен продукт и на функциите на пределното потребление и пределните спестявания. Носител е на Нобелова награда за икономика (1984 г.). \r\n1912 г. \r\nРоден е Едуард Милс Пърсел - американски физик. Завършва електроинженерство в университета \"Пърдю\" в Индиана. Защитава докторат (1938 г.) и става преподавател в Харвардския университет; професор е от 1949 г. Изследва ядрено-магнитния резонанс, който е в основата на томографския скенер (1946 г., независимо от Ф. Блох). През 1951 г. открива излъчването на неутрален междузвезден водород на вълна с дължина 21 см. Научен съветник е на САЩ (1957-1960 г.) и на американския президент (1962-1966 г.). Автор е на учебника \"Електричество и магнетизъм\" (1965 г.). Получава Нобелова награда за физика (1952 г., заедно с Ф. Блох) за нови методи за измерване на ядрената магнитна прецесия и откритията, свързани с тях. \r\n1902 г. \r\nРоден е Юзеф Мария Бохенски - швейцарски философ неотомист. Член е на Ордена на доминиканците. Основател е на сп. \"Studies in Soviet Thought\" и серията \"Sovietica\". През 1957-1972 г. е директор на Института по източноевропейски изследвания при Фрайбургския университет (Швейцария). Автор е на трудове по история на философията, методология и логика, философия на религията. Опитва се да намери нови пътища за укрепване на позициите на неотомизма. Според него отделни положения на феноменологията, неопозитивизма, лингвистичната философия могат и трябва да бъдат използвани от теоретиците на неотомизма, както за защитата на собствената светогледна програма, така и за създаването на \"синтетичен\" метод за философстване. В съчиненията на Бохенски марксизмът се разглежда като вяра, лишена от научна обоснованост. \r\n1884 г. \r\nРоден е Теодор Сведберг - шведски физико-химик, член на Шведската Академия на науките. Завършва университета в Упсала (1907 г.) и работи в него. От 1949 г. е директор на Института за ядрена химия (Институт “Г. Вернер”). Основните му изследвания са в областта на колоидната химия, определянето на размерите и формите на молекулите, електрофорезата. През 1907 г. експериментално потвърждава разработената от А. Айнщайн и М. Смолуховски теория за брауновото движение. Създава метод за ултрацентрофугиране за отделяне на колоидни частици от разтвор, създава първите ултрацентрофуги. Има голям принос за развитието на физико-химията на белтъчините. Получава Нобелова награда за химия (1926 г.).Умира на 26 февруари 1971 г. в Копарберг. \r\n1871 г. \r\nРоден е Ърнест Ръдърфорд - английски физик. Член е на Лондонското кралско дружество (от 1903 г.). Професор е в Манчестърския университет (1907-1919 г.), в Кеймбриджкия университет (от 1919 г.), директор е на Кавендишовата лаборатория. През 1899 г. първи открива, че радиоактивните лъчения имат различна проницаемост, а в 1902 г. ги характеризира като 3 вида лъчи. Въвежда названията им: a-, b- и g-лъчи в зависимост от техния електрически товар и от силата и посоката на въздействието на магнитни полета върху тях. Разработва нови опитни методи за ядрените си изследвания. Формулира заедно с Ф. Соди закона на радиоактивното разпадане (1902 г.), а в 1911 г. доказва по опитен път съществуването на атомните ядра и полага основите на сегашния модел на атома. През 1919 г. открива първите атомни преобразувания - ядрени реакции при бомбардировка на леки атомни ядра с a-частици. Още в 1912 г. Ръдърфорд предвижда съществуването на нова неутрална частица - неутрона, открита 11 години по-късно от Дж. Чадуик. Получава Нобелова награда за химия (1908 г.).Умира на 19 октомври 1937 г. в Кеймбридж. \r\n1860 г. \r\nРоден е Исаак Илич Левитан - руски живописец. Създава \"пейзажи на настроението\", пълни с поетични асоциации, мажорност или скръбна одухотвореност на образите. По-известни негови платна са: \"След дъжда. Плес\" (1889 г.), \"Вечер. Златен Плес\" (1889 г.), \"Тиха обител\" (1890 г.), \"Вечерен звън\" (1891 г.), \"Владимирка\" (1892 г.), \"Над вечния покой\" (1894 г.), \"Пролет - пълноводие\" (1897 г.), \"Лунна нощ. Големият път\"(1897 г.), \"Езеро. Русия\" (1899 г.) и др. Умира на 4 август 1900 г. в Москва. \r\n1797 г. \r\nРодена е Мери Уолстънкрафт Шели - английска писателка. На 19 години създава романа “Франкенщайн, или Новият Прометей” (1818 г.), който впечатлява с философската си дълбочина. Авторка е на множество произведения: “Матилда” (1819 г., публ. 1959 г.), “Валперга” (1823 г.), “Последният човек” (1826 г.), автобиографичния роман “Лодор” (1835 г.).Умира на 1 февруари 1851 г. в Лондон. \r\n1748 г. \r\nРоден е Жак Луи Давид - френски художник. Участник е във Великата френска революция. Той е придворен художник на Наполеон I. Автор е на портрети и на ценни исторически картини (\"Бонапарт в прохода Сен Бернард\", \"Коронясването на Наполеон\", \"Сабинянките\" и др.). Чрез класическата красота на рисунъка си Давид реагира на маниеризма от ХVIII в. Умира на 29 декември 1825 г. в Брюксел. \r\n1705 г. \r\nРоден е Дейвид Хартли - английски мислител, един от основоположниците на асоциативната психология. Син на свещеник, изучава богословие в Кеймбридж. Завършва медицина и работи като лекар до края на живота си. Стреми се да установи точните закони на психичните процеси за управление на поведението на човека, както и да приложи в психологията принципите на Нютон. Според Хартли вибрациите на външния ефир предизвикват съответни вибрации в сетивните органи, мозъка и мускулите, а паралелната им дейност е свързана с психичните явления (от елементарните усещания до мисленето и волята). На базата на учението на Дж. Лок Хартман за първи път използва механизма на асоциациите като универсален принцип за обясняване на психическата дейност. Механистично по характер, учението му представлява крачка напред за материалистическото разбиране на психиката. Освен в психологията влиянието на Хартли се разпростира и върху етиката, естетиката, логиката, педагогиката и биологията. Активен пропагандатор на неговото учение е английския химик и философ Дж. Пристли. Умира на 28 август 1757 г. в Бат. На тази дата умират: \r\n1935 г. \r\nУмира Анри Барбюс - френски писател, общественик. Роден е на 17 май 1873 г. в Анер. Член е на Френската комунистическа партия. Привърженик е на войнстващия интернационализъм. Автор е на няколко романа, от които най-известен е \"Огънят\". Написва също \"Палачът на Балканите\" - памфлет, в който са изложени на критика политическите режими на балканските държави след I световна война. \r\n1929 г. \r\nУмира Иво Войнович – хърватски писател и сръбски драматург. Роден е на 9 октомври 1857 г. в Дубровник. Завършва Юридическия факултет на Загребския университет (1880 г.). Литературен ръководител на Загребския театър (1907-1911 г.). Най-добрите му драми са \"Бурята на равноденствието\" (1895 г.) и \"Дубровнишка трилогия\" (1902 г.). Проповядва идеята за обединение на сърби, хървати, словенци. В по-късните му пиеси преобладават религиозни мотиви, лирическо, символистично и натуралистично вдъхновение. \r\n1928 г. \r\nУмира Франц фон Щук - германски живописец, един от основателите на “Мюнхенския сецесион”. Роден е на 23 февруари 1863 г. в Тетенвайс, Долна Бавария. Посещава Мюнхенската художествена академия през 1885 г., но основно се самообразова. Изпитва влиянието на А. Бьоклин, Ф. фон Ленбах. Създава алегорични и митологични платна (“Грях”, “Война” и др.), проникнати от претенциозна, преднамерено “брутална” символика, които съчетават чертите на академичния натурализъм и “югенстила”. Изявява се и като живописец, портретист и скулптор. \r\n1908 г. \r\nУмира Джовани Фатори - италиански живописец. Роден е на 6 септември 1825 г. в Ливорно. Учи в Художествената академия във Флоренция (1846-1849 г.), където преподава от 1869 г. Взема участие в революциите 1848-1849 г. Автор е на баталните картини: “Италианският лагер след битката при Мадженте” (1861 г., галерия “Пити”, Флоренция); по-малки успехи има в неголеми картини и в етюдите, характеризиращи се с жизнена непосредственост (“Белият кон”, “На пост” и др.). Създава острохарактерни портрети, работи и като офортист. \r\n1869 г. \r\nУмира Пьотр Павлович Ершов - руски писател. Роден е на 6 март 1815 г. в Безруково, близо до гр. Ишим, Тюменска област. Следва във Философско-юридическия факултет на Петербургския университет (1831-1835 г.). От 1836 г. живее в Тоболск; от 1857 г. е директор на Тоболската гимназия. По време на следването си създава своето най-добро произведение - \"Конче-вихрогонче\" (1834 г., пълно издание 1856 г.). Автор е на лирични стихотворения, на пиесата \"Суворов и станционният надзирател\" (1835 г.), разкази (\"Есенни вечери\", 1857 г.). \r\n1856 г. \r\nУмира Джон Рос - английски морски офицер, изследовател на Арктика. Роден е на 24 юни 1777 г. в Шотландия. По време на експедиция, търсеща Северозападния проход (1818 г.), изследва Бафиново море и западния бряг на Гренландия до 76° 54' с. ш., уточнява и поправя контурите му по картата. Навлиза в пролива Ланкастър, но го смята за залив. Ръководи експедиция (1829-1833 г.), която открива полуостров Бутия. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.30", "title": "Денят 30 август в световната история"}
{"url": "http://www.focus-news.net/news/2018/08/30/2561347/dobrich-vodopodavaneto-shte-bade-spirano-v-kv-sever-1-do-31-avgust-poradi-svarzvane-na-abonati-po-ul-ilarion-makariopolski-shte-se-raboti-i-v-drugi-zoni-na-grada.html", "text": "Водоподаването ще бъде спирано в кв. „Север“ 1 до 31 август поради свързване на абонати по ул. „Иларион Макариополски“, ще се работи и в други зони на града, предаде кореспондентът на  Радио „Фокус” – Варна . Спирането на водоподаването ще е в часовете от 9,00 до 17,00 и ще засегне района от ДКЦ 2 до бул. „Добруджа“. Днес и утре поради направа на водопроводни връзки по улиците „Емона“ и „Трапезица“ се налага спиране на водоподаването от 8,00 до 16,00 часа. Поради изграждане на водопроводна връзка водоподаването в района на квартал „Балик“ днес също ще бъде спряно.  \r\nЖулиета НИКОЛОВА", "date": "2018.08.30", "title": "Добрич: Водоподаването ще бъде спирано в кв. „Север“ 1 до 31 август поради свързване на абонати по ул. „Иларион Макариополски“, ще се работи и в други зони на града"}
{"url": "http://www.focus-news.net/news/2018/08/30/2561350/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция „Фокус“ . Тези молитви се четат срещу влиянието на всички зли сили. Ще бъде извършен и водосвет.  \r\nНикола ПЕТКОВ", "date": "2018.08.30", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/08/30/2561343/prof-d-r-asen-baltov-umbalsm-pirogov-trite-postradali-zheni-v-katastrofata-kray-svoge-ostavat-s-opasnost-za-zhivota.html", "text": "Трите жени, които са на апаратна вентилация в Централна реанимация все още са с опасност за живота, макар и общото им състояние да се подобрява. Това каза на брифинг директорът на УМБАЛСМ „Пирогов“ проф. д-р Асен Балтов за състоянието на пострадалите при тежката катастрофа край Своге от 25 август, предаде репортер на  Агенция „Фокус“ . „Интубирани са, днес предстои да се направят контролни рентгенови снимки и скенери. От тях ще се прецени дали има нужда гръдните дренове да бъдат извадени. Те евакуират хематомите от гръдните клетки“, посочи той. „Поне една седмица трябва да мине, за да видим накъде отиват нещата. Динамични са, надявам се, че ще вървят към подобрение“, коментира проф. Балтов. „Беше извършена успешна оперативна интервенция на една от пациентките, която е с фрактура на бедрото и на таза. Тя е в Реанимация и се чувства добре, контактна е“, обясни той и допълни, че предстои гръбначна стабилизация на друга пациентка, която е контактна и адекватна. „При жената с лицево-челюстна травма се оказа, че има и фрактури на шийни прешлени. Това усложни малко процеса. Предстои консилиум, на който ще се уточни какво ще бъде поведението. Ако не бъде оперирана, вероятно ще бъде изписана до края на седмицата. Тя също е контактна и адекватна“, каза още директорът на „Пирогов“.", "date": "2018.08.30", "title": "Проф. д-р Асен Балтов, УМБАЛСМ „Пирогов“: Трите пострадали жени в катастрофата край Своге остават с опасност за живота"}
{"url": "http://www.focus-news.net/news/2018/08/30/2561349/blagoevgrad-obshtina-petrich-organizira-kampaniya-za-sabirane-na-opasni-otpadatsi-ot-domakinstvata.html", "text": "Община Петрич организира кампания за събиране на опасни отпадъци от домакинствата, съобщиха от пресцентъра на  общината . В тази връзка ще се създаде мобилен събирателен пункт за безвъзмездно предаване на опасни отпадъци в т.ч. живак и живакосъдържащи уреди (с изключение на луминесцентни лампи);лаково бояджийски материали (емулсии и лакови бои; политури и лакове; разтворители и разредители за боя; терпентин и др.), домакински препарати и химикали (почистващи препарати, белина, дезинфектанти, дезодоранти, киселини, основи, реактиви, пестициди и др.); мастила; фармацевтични продукти. Мобилният пункт ще работи и на 31 октомври от 10.00 часа до 16.00 часа на паркинга на Община Петрич. Специални постери на кампанията ще бъдат окачени на възлови места за повече информация на гражданите. „Тази кампания е единственият законов начин, домакинствата да предадат опасните отпадъци, които се намират в домовете им”, уточни зам.-кмета по „ТСУ и обществен ред” Минка Салагьорова. Тя допълни, че Община Петрич има подписан договор с фирма „Ники метал” ЕООД, която разполага с площадка за разделно приемане на отпадъци – метал, стъкло, хартия, пластмаса и др. Гражданите могат да предават безвъзмездно такива отпадъци в посочената фирма. Договорът с фирмата е подписан в изпълнение на чл. 19, ал.3, т.11 от Закона за управление на отпадъците. Пълният списък на отпадъците, които могат да се предават ще бъде публикуван на сайта на Община Петрич. „С тази кампания се грижим не само за здравето на хората и опазването на околната среда, но да бъдат намалени и отчисленията, които ежемесечно Общината плаща за депониране на тези отпадъци”, обобщи Минка Салагьорова. Всички едрогабаритни отпадъци (дивани, гардероби, матраци, шкафове, легла и други обемисти домакински отпадъци) ще бъдат приемани на територията на Регионалното депо за неопасни и инертни отпадъци в местност Тумбите.", "date": "2018.08.30", "title": "Благоевград: Община Петрич организира кампания за събиране на опасни отпадъци от домакинствата"}
{"url": "http://www.focus-news.net/news/2018/08/30/2561351/varna-valchi-dol-otbelyazva-44-godini-ot-obyavyavaneto-si-za-grad-s-praznichna-programa.html", "text": "Вълчи дол отбелязва 44 години от обявяването си за град с празнична програма. Това съобщиха за  Радио „Фокус“ – Варна  от Община Вълчи дол. По случай годишнината Община Вълчи дол отново е подготвила за своите жители и гости разнообразна празнична програма. Началото на тържествата ще бъде поставено с футболна среща между мъже и ветерани и ФК „Вихър” от 17.00 часа. От 19.00 часа е предвидено официалното откриване на реновирания градски басейн с волейболно игрище, изградени по Проект „Красива България”. Празничен ден ще бъде и съботният 1 септември, който ще предложи разнообразна програма от спортни и музикални мероприятия. От 9.30 часа започват традиционните „народни борби”, организирани в чест на почетния гражданин на град Вълчи дол – Петко Сираков. От 12.00 часа във футболна битка на малки вратички един срещу друг ще се изправят детските отбори на „Вихър” – Вълчи дол и „Спортист” – село Михалич. Общинският фолклорен празник започва два часа по-късно. В него ще вземат участие самодейни състави от всички читалища от общината. За малчуганите – от 18.00 часа започва Детско шоу с големи награди. Вечерната програма е с начален час – 20.00 часа. Комиците от формация „Джиджи Биджи” и поп-фолк звездата Кали ще предложат на зрителите незабравимо шоу и емоции. \r\nМарияна ВАЛЕНТИНОВА", "date": "2018.08.30", "title": "Варна: Вълчи дол отбелязва 44 години от обявяването си за град с празнична програма"}
{"url": "http://www.focus-news.net/news/2018/08/30/2561353/pernik-obshtinski-savet-tran-shte-obsadi-predlozhenieto-na-kmeta-tsvetislava-tsvetkova-yaz-lyalintsi-da-bade-prehvarlen-na-darzhavata.html", "text": "Общински съвет – Трън ще обсъди предложението на кмета Цветислава Цветкова за безвъзмездно прехвърляне на държавата на язовир „Лялинци”. Това съобщиха от пресцентъра на   Общински съвет – Трън . Редовното заседание на Общинския съвет ще проведе от 14.00 часа в заседателната зала на Община Трън. Язовир „Лялинци” е с площ от 43.586 дка. Съветниците ще обсъдят приемане на решение за предоставяне под наем на терен на ул. „Владо Васев“ за поставяне на павилион за търговски дейности с обща площ от 15 кв. м. Ще бъде обсъдено и отдаването под наем на общински имоти, представляващи земеделска земя - ниви в землищата на населените места на община Трън. Общинските съветници ще гласуват и удостояването със званието „Почетен гражданин на град Трън“.", "date": "2018.08.30", "title": "Перник: Общински съвет – Трън ще обсъди предложението на кмета Цветислава Цветкова яз. „Лялинци” да бъде прехвърлен на държавата"}
{"url": "http://www.focus-news.net/news/2018/08/30/2561352/kyustendil-obshtinskiyat-savet-shte-razgleda-izpalnenieto-na-byudzheta-i-sastoyanieto-na-obshtinskiya-dalg.html", "text": "Общинският съвет ще разгледа изпълнението на бюджета и състоянието на общинския дълг. Това съобщиха за  Радио „Фокус” – Кюстендил  от Общински съвет – Кюстендил. Заседанието е насрочено за 14.00 часа в залата на общинския парк-хотел „Кюстендил”. В дневния ред са включени докладни записки, касаещи изпълнението на бюджета и сметките за средства от Европейския съюз на Община Кюстендил и състоянието на общинския дълг към края на миналата година. Същата информация ще бъде представена, но за първото полугодие на 2018 година. Съветниците трябва да приемат и средносрочна бюджетна прогноза за местните дейности на Община Кюстендил за периода 2019 – 2021 година. Включени са и две предложения за издаване на разрешително за водовземане на Природо-математическата гимназия и за градския плаж. Гимназията ще ползва горещата минерална вода за плувния басейн и душовете към него. \r\nВенцеслав ИЛЧЕВ", "date": "2018.08.30", "title": "Кюстендил: Общинският съвет ще разгледа изпълнението на бюджета и състоянието на общинския дълг"}
{"url": "http://www.focus-news.net/news/2018/08/30/2561354/gabrovo-v-ednata-lenta-se-izvarshva-dvizhenieto-v-otsechka-ot-patya-mezhdu-gabrovo-i-selo-draganovtsi.html", "text": "В едната лента се извършва движението  в отсечка от пътя между Габрово и село Драгановци. Причината са ремонти дейности, които текат в участъка от км 14+600 до км 23+978,36 и от км 25+731 до км 28+972.75. Автомобилопотокът се регулира от специално обучени сигналисти, а скоростта на движение е ограничена до 30 км/ч. Срокът за приключване на ремонта е 25 декември, съобщиха за Радио „Фокус” – Велико Търново от Областно пътно управление-Габрово. Трафикът на територията на областта към този час е интензивен. По – натоварено е движението в района на прохода Шипка, който е затворен за товарни автомобили над 12 тона. От Агенцията припомнят и, че е ограничено движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август 2018 година. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август 2018. \r\nЛуиза ТРАНЧЕВА", "date": "2018.08.30", "title": "Габрово: В едната лента се извършва движението  в отсечка от пътя между Габрово и село Драгановци"}
{"url": "http://www.focus-news.net/news/2018/08/30/2561348/prof-d-r-asen-baltov-umbalsm-pirogov-vazstanovena-e-sryazanata-arteriya-na-13-godishnoto-momche-postradalo-v-uasg.html", "text": "На детето е извършена оперативна интервенция, срязаната артерия е възстановена. Ръката му е топла, храни се добре. Това каза на брифинг директорът на УМБАЛСМ „Пирогов“ проф. д-р Асен Балтов за състоянието на 13-годишното момче, което пострада при инцидент в УАСГ вчера, предаде репортер на  Агенция „Фокус“ . „Детето е преминало през счупена витрина, тренирало е баскетбол. Контактно и адекватно е, намира се в Детска реанимация за наблюдение“, обясни той. „Имало е сериозна кръвозагуба, която е заместена след сериозно кръвопреливане“, коментира проф. Балтов. Според него случаят с 13-годишното момче върви в добра посока. „Достатъчно хора дариха кръв. Имаше кампании в Първа градска болница, благодарим на колегите, които се отзоваха, и на Столична община. В Бургас също имаше кампания“, посочи директорът на болницата. „Ако има необходимост, ще направим кампания и в „Пирогов“. Ще преценим дали има нужда следващата седмица“, каза още той.", "date": "2018.08.30", "title": "Проф. д-р Асен Балтов, УМБАЛСМ „Пирогов“: Възстановена е срязаната артерия на 13-годишното момче, пострадало в УАСГ"}
{"url": "http://www.focus-news.net/news/2018/08/30/2561359/varna-250-uchiteli-i-spetsialisti-uchastvat-v-seminar-za-izvanklasnite-i-izvanuchilishtnite-deynosti.html", "text": "250 учители и специалисти участват в семинар на тема „Извънкласните и извънучилищните дейности – за устойчиво качествено обучение, възпитание и развитие на децата и учениците“, който се провежда край Варна. Това съобщиха  организаторите  на събитието. Форумът се организира в навечерието на новата учебна година от Синдиката на българските учители, съвместно с Фондация „Устойчиво развитие за България” и Санаторно-оздравителния комплекс „Камчия”. Събитието, което е под патронажа на Министерство на образованието и науката на България, продължава до 31 август. Форумът е заключителна част от едноименния конкурс на тема „Гражданското образование – формиране на ценностни нагласи у младото поколение” и се провежда за пета поредна година в „Камчия“ по инициатива на Синдиката на българските учители и Фондация „Устойчиво развитие за България“. В конференцията ще се включат 250 учители и специалисти, работещи в сферата на извънкласната дейност – от детската градина до дванадесети клас. Сред тях са представители на центровете за личностно развитие и приобщаващото образование, директори, експерти по образование, научни работници, преподаватели и студенти от педагогически факултети на висши училища у нас и чужбина. Те обобщават и мултиплицират добрия педагогически опит, изразяват лична позиция и ще предложат авторски решения на въпросите, свързани с дейностите по интереси, които формират ценностни нагласи у младото поколение чрез гражданското образование в системата на предучилищното и училищното образование. Участниците ще проведат и дискусия „Гражданското образование в политиките на СБУ”, кръгла маса: „Възпитание, превенция и анимация чрез изкуство“, творческите работилници „Да играем „Боче“ и „Хайде на хорото”. Кулминация на събитието ще бъде тържествената церемония по награждаването на отличените в конкурса лично от Красимир Вълчев, министър на образованието и науката, която ще се проведе от 15.00 ч. в актовата зала на Учебно-възпитателния център „Юрий Гагарин“.", "date": "2018.08.30", "title": "Варна: 250 учители и специалисти участват в семинар за извънкласните и извънучилищните дейности"}
{"url": "http://www.focus-news.net/news/2018/08/30/2561357/sport-stan-vavrinka-se-klasira-za-tretiya-krag-na-otkrito-parvenstvo-na-sasht.html", "text": "Стан Вавринка се класира за третия кръг на Открито първенство по тенис на САЩ. 33-годишният швейцарец, който на старта отстрани Григор Димитров, се наложи над френския квалификант Юго Юмбер със 7:6, 4:6, 6:3, 7:5.  \r\nСледващият съперник на носителя на три титли от „Големия шлем“ е поставеният под №25 в основната схема канадец Милош Раонич, който победи французина Жил Симон с 6:3, 6:4, 6:4.", "date": "2018.08.30", "title": "Спорт: Стан Вавринка се класира за третия кръг на Открито първенство на САЩ"}
{"url": "http://www.focus-news.net/news/2018/08/30/2561356/pazardzhik-zapochva-festivalat-rok-na-krepostta-v-peshtera.html", "text": "На античната крепост „Перистера“ в Пещера започва третото издание на фестивала „Рок на крепостта“, съобщи за  Радио „Фокус“ – Пазарджик  Стоян Йовчев, експерт от общинската администрация в Пещера.  Тази година организаторите от Община Пещера ще зарадват рок феновете български рок групи –  „Фанданго”, „Подуене блус бунд” с Васко Кръпката и специалното участие на Силвия Миленова. На сцената отново ще излязат местните изпълнители Мишо и Ицо заедно с водещите Лазар Вълчев и Александър Иванов. Проявата „Рок на крепостта“ ще започне в 18.30. Входът е безплатен и ще има томбола. \r\nАлбена ЖИЛЕКОВА", "date": "2018.08.30", "title": "Пазарджик: Започва фестивалът „Рок на крепостта“ в Пещера"}
{"url": "http://www.focus-news.net/news/2018/08/30/2561358/blagoevgrad-natovareno-e-dvizhenieto-v-oblastniya-tsentar.html", "text": "Натоварено е движението в областния център, предаде репортер на  Радио \"Фокус\"–Пирин . Всички светофарни уредби в града са изправни. Ремонтни дейности се извършват на улица „Марица“. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nЛора КАЛЧЕВА", "date": "2018.08.30", "title": "Благоевград: Натоварено е движението в областния център"}
{"url": "http://www.focus-news.net/news/2018/08/30/2561360/plovdiv-natovareno-e-dvizhenieto-po-uchastaka-na-avtomagistrala-trakiya-v-oblastta-patishtata-sa-suhi-i-normalno-prohodimi.html", "text": "Натоварено е движението по участъка на АМ „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. Интензивен трафик се отчита също по направленията Пловдив-Пещера, Пловдив-Асеновград и Пловдив-Карлово. Призовават се водачите да шофират с повишено внимание и съобразена скорост, за да не се създават предпоставки за възникването на тежки пътни инциденти. Пътните настилки на територията на областта са сухи и нормално проходими. До 15 септември движението по пътя Пловдив-Асеновград, от изхода на града до Асеновград ще се извършва двупосочно в едното платно поради ремонтни дейности. До 30 септември преминаването по пътя Югово-Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Забранено е преминаването на тежкотоварни моторни превозни средства над 12 тона по пътя Поповица-Болярци, поради намален габарит на пътното платно на мост. Опасност от падащи камъни има по пътищата Асеновград-Смолян, Кричим-Девин и Юговско ханче-Югово-Лъки. \r\nДвижението на територията на град Пловдив също е натоварено към този час на деня. Периодично се образуват колони от автомобили по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“ и „Освобождение“. Интензивен трафик се отчита и по всички входно-изходни артерии. Пътищата на територията на града са сухи и нормално проходими. \r\nТони МИХАЙЛОВ", "date": "2018.08.30", "title": "Пловдив: Натоварено е движението по участъка на автомагистрала „Тракия“ в областта, пътищата са сухи и нормално проходими"}
{"url": "http://www.focus-news.net/news/2018/08/30/2561361/byudzhet-2017-i-byudzhetat-za-tazi-godina-shte-badat-gledani-na-zasedanie-na-obshtinski-savet-sliven.html", "text": "Основните финансови документи на Община Сливен – Бюджет 2017 и бюджетът за тази година ще бъдат гледани днес на заседание на Общински съвет – Сливен. \r\nЩе бъдат разгледани отчетът за изпълнението на бюджета на община Сливен за 2017 г., а също и текущото изпълнение на бюджета за първото шестмесечие на 2018 г. \r\nВ дневния ред е и промяна на бюджета за 2018 г. Според заместник – председателят на Общинския съвет Кирчо Димитров, една от причините за изменението е осигуряването на средства от общината за извършването на ремонтни дейности по проекта за „Интегриран градски транспорт“. Очаква държавата да възстанови тези средства до края на годината. Други разходи са свързани с отводняване на улици в населени места и ремонт на покриви на няколко читалища. \r\nДнес ще се гласува и приемането на отчет за изпълнение на Програмата за управление на Община Сливен за 2017 г. \r\n43 са точките от дневния ред, предлагат се и 43 са точките от дневния ред,  предлагат се и  четири допълнителни. Две от тях са свързани с новата детска градина в кв. „Надежда“. Едната е тя да бъде включена в схемите за разположение на детските градини. Другата касае предоставянето на общински нежилищен имот за управление на детската градина. \r\nТретата точка е свързана с предложение на директора на Професионална гимназия по икономика „Проф. д-р Димитър Табаков“. То е свързано с предоставянето на обект, намиращ се в сградата на 12 училище, който да се използва от гимназията.", "date": "2018.08.30", "title": "Бюджет 2017 и бюджетът за тази година ще бъдат гледани на заседание на Общински съвет – Сливен"}
{"url": "http://www.focus-news.net/news/2018/08/30/2561364/sliven-vremenno-shte-bade-preustanoveno-dvizhenieto-prez-preleza-na-patya-mezhdu-selo-chintulovo-i-grada.html", "text": "Движението през прелеза на пътя между село Чинтулово и Сливен ще бъде временно преустановено. Това съобщиха от железопътна секция в Бургас на  ДП „Национална компания железопътна инфраструктура“ . До 20.00 часа ще бъде извършен ремонт на железопътния прелез. Ще бъде създадена временна организация на движението, с указан обходен маршрут и поставената сигнализация.", "date": "2018.08.30", "title": "Сливен: Временно ще бъде преустановено движението през прелеза на пътя между село Чинтулово и града"}
{"url": "http://www.focus-news.net/news/2018/08/30/2561363/pregled-na-osnovnite-temi-v-burgaskiya-pechat.html", "text": "„Война за чушкопеци. Лютеницата ни излиза златна“ е водещото заглавие на регионалния ежедневник „Черноморски фар“. В борбата за клиенти големите вериги магазини пуснаха в продажба чушкопек на промо цена. Заради непрекъснатите валежи и отчасти удавената родна реколта, най-вероятно любимата бабина лютеница ще е доста солена, смятат зеленчукопроизводители. \r\n„Чакат спокойно море за източването на мазута от „Мопанг“ е друго от водещите заглавия на днешното издание. Екипите по източването на мазута от потъналия край Созопол кораб чакат спокойно море през септември, за да започнат финалната операция. \r\n„Премиерът Борисов разпореди на областния управител на Бургас да спре решението по казуса „Силистар“, пише още изданието. Областният управител ще упражни своите правомощия за контрол по законосъобразност на решението след постъпване на протокола от заседанието. Ще бъде преценена възможността за връщане или оспорване пред съда на решението. \r\n„24 таксита са спрени от движение заради нарушение. Ще проверяват жълтите коли и през деня“ и „Безплатно измерваха кръвното и кръвната захар на айтозлии“ са други заглавие от страниците на ежедневника.", "date": "2018.08.30", "title": "Преглед на основните теми в бургаския печат"}
{"url": "http://www.focus-news.net/news/2018/08/30/2561365/blagoevgrad-intenziven-e-trafikat-po-avtomagistrala-struma-i-glaven-pat-e-79-po-napravlenieto-sofiya-kulata-i-obratno.html", "text": "Интензивен е трафикът по автомагистрала „Струма“ и главен път Е-79 по направлението София – Кулата и обратно. Това съобщиха за  Радио „Фокус“ – Пирин  от Областно пътно управление – Благоевград. Натоварен е и трафикът по второкласен път – 19 Симитли – Гоце Делчев в посока от и за Банско. Движението по път Благоевград – ГКПП Кулата в участъка от Благоевград до Симитли от км 366+000 до км 374+000, се осъществява с повишено внимание поради полагане на маркировка. Срок до 31.08.2018 г. Движението по път третокласен път 1006 Благоевград – Покровник в участъка от Благоевград до Покровник от км 2+000 до км 3+500, се осъществява с повишено внимание поради полагане на маркировка. Срок до 31.08.2018 г. \r\nЛора КАЛЧЕВА", "date": "2018.08.30", "title": "Благоевград: Интензивен е трафикът по автомагистрала „Струма“ и главен път Е-79 по направлението София-Кулата и обратно"}
{"url": "http://www.focus-news.net/news/2018/08/30/2561367/adelina-stefanova-po-vremeto-na-petar-veliki-chudotvornite-moshti-na-sv-aleksandar-nevski-sa-bili-preneseni-v-peterburg-i-polozheni-v-aleksandarnevskata-lavra.html", "text": "По времето на Петър Велики чудотворните мощи на свети Александър Невски били пренесени в Петербург и положени в Александърневската лавра. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. Тя отбеляза, че от тогава поклоненията и уважението към тази икона са изключително големи, особено в Русия. „Александър е вторият син на княз Ярослав ІІ, роден през 1220 година. Когато татарите завладяват земите покрай Днепър, Волга, Урал, та чак до Черно море, татарският хан Вакий назначил за Владимирски княз Ярослав ІІ, а синът му Александър за управител на Новгородска област, която по това време била свободна от татарите. Битките и повелите на светския крал на бойното поле върху ледовете на река Нева донесли голяма слава на Александър, както и по-късно на татарите и освобождението на Русия от ордата“, допълни храмовият уредник. Стефанова посочи, че това отрежда на Александър славата на непобедим властелин. Тя добави, че когато свети Александър почувствал слабост от приближаването на смъртта, пожелал да стане монах, след което предал властта на своите князе, приел свещеническа изповед и на 14 ноември 1263 година едва на 44 години починал в град Владимир. Уредникът подчерта, че на неговия гроб започнали да стават чудеса и започнали да ходят болни и сакати хора от цяла Русия. Аделина Стефанова каза още, че това е неподвижен църковен празник и винаги се отбелязва на 30 август. \r\nНатали СТЕФАНОВА", "date": "2018.08.30", "title": "Аделина Стефанова: По времето на Петър Велики чудотворните мощи на св. Александър Невски са били пренесени в Петербург и положени в Александърневската лавра"}
{"url": "http://www.focus-news.net/news/2018/08/30/2561368/burgas-spokoen-e-trafikat-v-oblastta.html", "text": "Спокоен е трафикът в областта, съобщи за  Радио „Фокус“-Бургас  дежурният от Областно пътно управление. Пътните настилки са нормално проходими. На входно-изходните пътни артерии на Бургас трафикът се осъществява с нормална интензивност. С нормална интензивност се осъществява движението и по централните бургаски улици и булеварди. Нормален е трафикът по улиците „Христо Ботев“, „Иван Вазов“, „Уилям Гладстон“, „Генерал Гурко“ и „Цар Симеон“, както и по булевардите – „Сан Стефано“ и „Демокрация“. По-натоварен е автомобилният трафик в Бургас на кръговото кръстовище на “Трапезица”, както и по пътя от и към ж.к. „Меден Рудник“. \r\nВеселина НИКОЛОВА", "date": "2018.08.30", "title": "Бургас: Спокоен е трафикът в областта"}
{"url": "http://www.focus-news.net/news/2018/08/30/2561362/aleksandar-vuchich-ako-se-dogovorim-s-prishtina-dobre-ako-ne-pak-dobre.html", "text": "Държавният глава на Сърбия Александър Вучич би искал да разреши косовския въпрос „веднъж завинаги“, но стигна до заключението, че решението е далеч и най-вероятно Белград няма да получи нищо в преговорите с Прищина, предава македонската информационна агенция  „Макфакс“. \r\n„Ако не ни дадат нищо, какво можем да направим... Ако мога да дам прогноза - така ще бъде\", подчерта Вучич. Същевременно той допълни, че е важно Белград да се бори за рационално и реалистично решение за Косово, което ще даде възможност за приемане на интересите на Сърбия. \r\n„Ако можем да се договорим – добре, ако не – пак добре“, заяви Вучич. При подобна ситуация неговите политически опоненти ще бъдат щастливи, в противен случай биха били „недоволни, ако Сърбия получи нещо смислено\", изрази увереност президентът на западната ни съседка. Тереза Герова", "date": "2018.08.30", "title": "Александър Вучич: Ако се договорим с Прищина - добре, ако не – пак добре"}
{"url": "http://www.focus-news.net/news/2018/08/30/2561355/die-welt-vienskata-sreshta-na-vanshnite-ministri-ot-es-avstriya-prizova-za-yasna-evropeyska-perspektiva-za-zapadnite-balkani.html", "text": "Министърът на външните работи на Австрия Карин Кнайсл призова за отправянето на „ясен“ политически сигнал към страните от Западните Балкани. Пътят за присъединяването им към Европейския съюз сега трябва да бъде разчистен от Косово и Сърбия, отбелязва германският национален ежедневник  Die Welt .  \r\nВиена оказва натиск. Според Кнайсл страните от Югоизточна Европа - Сърбия, Черна гора, Македония, Босна и Херцеговина, Албания и Косово са по-решени от всякога за европейско членство.  \r\n„Не можем да си позволим заради липсата на ангажираност от страна на ЕС други актьори да се възползват от вакума. Ясна европейска перспектива е гарант за политическа стабилност и икономически просперитет\" на страните от региона, заяви първият дипломат на Виена пред изданието, което припомня, че към настоящия момент Австрия е ротационен председател на Съвета на ЕС.  \r\nОсвен това австрийският министър подчерта, че страните от Югоизточна Европа са политическа, икономическа и културна част от Европа. „С цялото ми разбиране към колебанията в някои държави-членки - геополитическият интерес, изискващ присъединяването им към ЕС, трябва да надделее“, категорична бе Кнайсл.  \r\nКато основна пречка за членството на страните от Западните Балкани тя изтъкна спора между Сърбия и Косово за границите и суверенитета на най-младата държава в региона. Но сръбският президент Александър Вучич и косовският му колега Хашим Тачи изглежда са решени да преодолеят проблема: населеното предимно със сърби Северно Косово може да премине към територията на Сърбия, а Прешевската долина с преобладаващо албанско населени – към Косово.   \r\nЕвропейската комисия прояви разбиране към предложението за подобно решение. Германия обаче категорично му се противопоставя с аргумента, че то може да отприщи нови регионални конфликти. Тереза Герова", "date": "2018.08.30", "title": "Die Welt: Виенската среща на външните министри от ЕС: Австрия призова за „ясна европейска перспектива“ за Западните Балкани"}
{"url": "http://www.focus-news.net/news/2018/08/30/2561369/kyustendil-predprieto-e-kratkotrayno-spirane-na-dvizhenieto-po-patya-rila-rilski-manastir-poradi-remontni-deynosti.html", "text": "Поради ремонтни дейности е предприето краткотрайно спиране на движението по пътя Рила – Рилски манастир. Това съобщи за  Радио „Фокус” – Кюстендил  дежурният в Областно пътно управление – Кюстендил. Временната организация на движение е при километър 27 от пътя. Движението се извършва само в едната лента поради извършване на ремонтни дейности по обрушване на ската и отсичане на дървета по откоса. Пътят се затваря за кратки периоди от по 10 минути. Участъкът е сигнализиран с пътни знаци. Ремонтните дейности продължават до 31 август. Движението по пътя Рила – село Пастра се осъществява в една лента поради ремонтни дейности на аварирал водопровод. Затворена е лентата за движение в посока град Рила. Движението е двупосочно в едната лента. Мястото е сигнализирано с пътни знаци. Срокът е до 31 август. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.08.30", "title": "Кюстендил: Предприето е краткотрайно спиране на движението по пътя Рила – Рилски манастир поради ремонтни дейности"}
{"url": "http://www.focus-news.net/news/2018/08/30/2561370/pregled-na-osnovnite-temi-vav-velikotarnovskiya-pechat.html", "text": "„Кенарени ризи с български шевици на наш дизайнер носят на три континента“ е заглавие от първа страница на областния всекидневник „Янтра Днес”. Уникални ризи, съчетаващи енергията и красотата  на българската шевица, създава дизайнерът Валентин Калайджиев в ателието си е Килифарево. Неговите модели се носят на три континента, а мечтата му е да достигне до всички кътчета по света … От къде е дошла идеята именно за подобни ризи, дали се харесват по света и повече за производството им, прочетете във всекидневника. „Глад за автобусни шофьори, никой не иска заплата между 1 100 и 2 000 лв.“, пише още вестникът. Сериозен недостиг на автобусни шофьори изпитват превозвачите във Велико Търново и региона. За да намерят кандидати, фирмите се принудиха да вдигнат заплатите, които варират между 1100 и 1 700 лв.  … Защо няма интерес към професията, глад за какви други служители има в региона и какво е състоянието на трудовия пазар,  разберете от страниците на вестника. „Клип със скандално поведение на полицаи взриви фейсбук“  е новина от криминалната хроника. В изданието ще откриете статия разказваща за инвалиди от Търновско, които спечелиха трета награда във фестивала „Българско наследство“. „Никол Русева се класира на полуфинал на девойки на държавното първенство по тенис“ е новина от спортните страници. „Разследват двама униформени по видеоклип за обиди на футболисти“  е заглавие от другия областен ежедневник „Борба“.   Служебна проверка застигна двама униформени от полицията във Велико Търново заради заснет клип с ругатни и обиди срещу футболисти. Патрулният екип се отзовал по сигнал на тел. 112 за нарушаване на нощната тишина в жилище в старата столица преди около две седмици … Повече за поведението на полицаите, отговорът на спортистите и какво предизвика скандала, можете да научите  от днешния брой.  „Фотографът Найден Найденов показва хората на Европа в изложба“ е друга тема от вестника. „Хората на Европа“ се нарича изложбата на фотографа Найден Найденов, който от години живее във Франция. Найден е подредил снимките си пред Факултета по изобразително изкуство във Велико Търново и ще ги представи на своите приятели и почитатели официално днес в 18.00 часа  …  Какво разказват фотосите, кога и как са правени те и до кога ще останат в Търново, прочетете на страниците на ежедневника. „Откриха в ареста хулиган, заплашвал служител на БТК.“ е новина от криминалната хроника на всекидневника. На първа страница на областния ежедневник е поместен и материал, разказващ за двата конкурса, които Свищовска община обяви по случай празника на града Свищовски лозници.", "date": "2018.08.30", "title": "Преглед на основните теми във великотърновския печат"}
{"url": "http://www.focus-news.net/news/2018/08/30/2561371/plovdiv-izvarshva-se-pochistvane-na-dazhdopriemnite-shahti-po-bulevardite-naycho-tsanov-i-osvobozhdenie-v-grada.html", "text": "Извършва се почистване на дъждоприемните шахти по булевардите „Найчо Цанов“ и „Освобождение, съобщиха за  Радио „Фокус“ – Пловдив  от ОП „Чистота“. Утре работата на екипите по почистване на съоръженията по двата булеварда ще продължи, като ще бъдат обходени и дъждоприемните шахти по булевардите „Свобода“ и „Копривщица“. От началото на тази седмица са почистени съоръженията в зони А10, А11 и А13 в район „Тракия“, също в района на булевардите „Руски“ и  „Никола Вапцаров“, както и по улиците „Васил Левски“, „Скопие“, „Георги Кондолов“, „Недялка Шилева“, „Съединение“ и „Победа“. От ОП „Чистота“ призовават шофьорите да не паркират колите си върху съоръженията, които ще бъдат почиствани по график. На дежурния телефон гражданите могат да подават сигнали за счупени или липсващи капаци върху шахтите. \r\nТони МИХАЙЛОВ", "date": "2018.08.30", "title": "Пловдив: Извършва се почистване на дъждоприемните шахти по булевардите „Найчо Цанов“ и „Освобождение“ в града"}
{"url": "http://www.focus-news.net/news/2018/08/30/2561372/smolyan-pochistvane-na-okopi-i-remonti-se-izvarshva-po-napravleniyata-madan-razklon-erma-reka-belitsa-zagrazhden-i-nedelino-zlatograd.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През нощта не са постъпвали сигнали за инциденти по пътищата в областта. \r\nПо пътя Мадан – разклон с. Ерма река се почистват паднали земни и скални маси и отводнителни окопи. По направлението Белица – Загражден се извършва ремонт на водосток, а по пътя Неделино – Златоград се извършват частични ремонти в асфалтовата настилка. И в трите участъка движението трябва да се осъществява с повишено внимание, съобразно създадената организация на движение, а участъците са сигнализирани с пътни знаци. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Пампорово – Стойките се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.08.30", "title": "Смолян: Почистване на окопи и ремонти се извършва по направленията Мадан – разклон Ерма река, Белица – Загражден и Неделино – Златоград"}
{"url": "http://www.focus-news.net/news/2018/08/30/2561375/mvr-devet-dushi-sa-postradali-pri-katastrofi-v-stranata-prez-izminaloto-denonoshtie.html", "text": "Девет души са пострадали при катастрофи в страната през изминалото денонощие. Това съобщиха от  пресцентъра на МВР . От 1 януари до 29 август загиналите са с 21 по-малко в сравнение със същия период на миналата година. В София са станали едно тежко и 49 леки пътни произшествия, ранен е един човек. От началото на месеца загиналите на пътя са 74, а от началото на годината- 395.", "date": "2018.08.30", "title": "МВР: Девет души са пострадали при катастрофи в страната през изминалото денонощие"}
{"url": "http://www.focus-news.net/news/2018/08/30/2561373/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция (ГД) „Гранична полиция“. И на трите пункта няма забавяне при обработката на документи на вход и изход от страната. \r\nНели ГЕРГЬОВСКА", "date": "2018.08.30", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/08/30/2561366/markukulemk-makedoniya-ruskoto-posolstvo-v-skopie-s-dilema-kakvo-shte-stane-ako-moskva-dade-savet-na-makedntsite-kak-da-glasuvat-na-referendumai.html", "text": "През изминалите дни множество политици от САЩ и Европейския съюз правят изявления, в които споделят мнението си как македонците трябва да гласуват на предстоящия референдум за името, отбелязва скопската електронна медия  „Маркукуле.мк“ . \r\nЧаст от тях дори твърдят, че на 30 септември Македония ще избира между изолация и бъдеще. На фона на тези призиви посолството на Руската федерация в Скопие публикува съобщение в социалната мрежа „Туитър“ със следния текст: „Тези дни не е рядкост чуждестранни лидери да предлагат на гражданите на Македония как да гласуват на референдума. Интересно какво щеше да стане, ако подобни „съвети“ бяха дадени от официален представител на Русия…?“ Тереза Герова", "date": "2018.08.30", "title": "„Маркукуле.мк“ (Македония): Руското посолство в Скопие с дилема: Какво ще стане, ако Москва даде „съвет“ на македнците как да гласуват на референдума?"}
{"url": "http://www.focus-news.net/news/2018/08/30/2561374/faz-v-navecherieto-na-novi-demonstratsii-situatsiyata-v-kemnits-ostava-spokoyna.html", "text": "На фона на безредиците през последните няколко дни, по данни на полицията в нощта срещу четвъртък ситуацията в източногерманския град Кемниц е била спокойна, съобщава националният ежедневник  Die Frankfurter Allgemeine Zeitung . \r\nРедакцията припомя, че след убийството на 35-годишен германец, заподозрени за което са двама мигранти – от Сирия и Ирак, в града започнаха да се събират десни демонстранти. От началото на седмицата бе докладвано за серия инциденти, някои от които свързани с нападения срещу чужденци.  \r\nСлед белязаните с насилие акции, популисткото движение „Про Кемниц“ призова за провеждането на нова демонстрация в източногерманския град. Местните власти потвърдиха, че е постъпило искане в четвъртък (30 август 2018 г.) в Кемниц да бъде организирано „събиране“ с участието на около 500 души. Повод за него е посещението на министър-председателя на провинцията Михаел Кречмер за участие в т. нар. Саксонски диалог.  \r\nКанцлерът на ФРГ Ангела Меркел осъди неделните протести на крайнодесните в източногерманския град. „Това, което видяхме е нещо, което няма място в една конституционна демокрация. Имаме видео записи, които показват хора, които преследват други хора, хаотични събирания и омраза по улиците, това няма нищо общо с правовата държава“, категорична бе Меркел пред журналисти.  Тереза Герова", "date": "2018.08.30", "title": "FAZ: В навечерието на нови демонстрации – ситуацията в Кемниц остава спокойна"}
{"url": "http://www.focus-news.net/news/2018/08/30/2561378/pregled-na-osnovnite-temi-v-shumenskiya-pechat.html", "text": "„Деца и доброволци творят в работилницата на Велики Преслав“, е водещото заглавие във вестник  „Шуменска заря“ . В продължение на един месец 24 доброволци от 6 европейски държави живеят и работят във Велики Преслав. Една част от тях копаят на старините, а друга част се занимават с деца от града, записали се в лятната работилница на чуждестранните студенти. Повече от 30 ученици от 1 до 8 клас посещават всеки работен ден занаятчийницата на доброволците. Там рисуват, танцуват, изработват сувенири, учат се да участват в дебати и да контактуват на английски език.  \r\n„Африканската чума от Румъния може да унищожи българска порода свине на 2500 години“, пише вестникът. Африканската чума по свинете, която върлува в съседна Румъния, може да унищожи изцяло древната българска порода Източнобалканска свиня. Огнища на болестта са засечени само на 15-20 км от границата със северната ни съседка, а ваксина за заболяването няма, алармира Радостина Донева, председател на Асоциацията за развъждане и съхранение на Източнобалканската свиня (АРСИС) – Шумен.  \r\n„Много първолаци тръгват на училище с еднократна помощ“, съобщава всекидневникът. Близо 70 на сто от първокласниците от общини Велики Преслав, Върбица и Смядово ще тръгнат на училище с дрехи, раници и обувки, закупени от еднократната социална помощ. Тя е в размер на 250 лв. и до края на август Дирекцията за социално подпомагане във Велики  реслав е приела 114 заявления от родители на първокласници.", "date": "2018.08.30", "title": "Преглед на основните теми в шуменския печат"}
{"url": "http://www.focus-news.net/news/2018/08/30/2561377/sliven-dvizhenieto-po-patishtata-v-oblastta-e-natovareno.html", "text": "Движението по пътищата в Сливенска област е натоварено, съобщиха от  Областно пътно управление-Сливен . \r\nЗатворени за тежкотоварни автомобили над 10 т са проходите Твърдишки и Вратник. Опасност от падащи камъни има по пътя Сливен – Ичера – Градец. \r\nДвижението в участъка от село Мокрен до пътен възел \"Петолъчката\" от км 232+550 до км 233+550 и по пътя между селата  Тополчане и  Калояново от км 402+700 до км 405+000 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Движението по пътя Гурково – Нова Загора – Свиленград  в участъка от село Млекарево до ТЕЦ \"Марица Изток 2\" се осъществява с повишено внимание поради частични ремонтни дейности на асфалтовата настилка, оформяне на банкети и окопи. Ремонтите  ще приключат  в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.08.30", "title": "Сливен: Движението по пътищата в областта е натоварено"}
{"url": "http://www.focus-news.net/news/2018/08/30/2561376/sofiyska-voda-vremenno-shte-prekasne-vodosnabdyavaneto-v-chast-ot-s-lozen-na-31-avgust.html", "text": "На 31 август 2018 г. (петък), във връзка с подмяна на сградно водопроводно отклонение на ул. „Роза“ с. Лозен, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: \r\nул. \"Сергин Сердарски\" от ул. \"Съединение\" до ул. \"Могила\",ул. \"Роза\" \r\nул. „Рашовец“ от ул. \"Роза\" до ул. \"Сергин Сердарски\". \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. \"Сергин Сердарски “ ъгъла с ул. „Роза“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.08.30", "title": "„Софийска вода” временно ще прекъсне водоснабдяването в част от с. Лозен на 31 август"}
{"url": "http://www.focus-news.net/news/2018/08/30/2561379/vidin-dvizhenieto-po-pat-iii-114-lom-ruzhintsi-e-ogranicheno-za-avtomobili-nad-12-t-poradi-remontni-deynosti.html", "text": "Движението по път III-114 Лом – Ружинци е ограничено за автомобили над 12 т поради ремонтни дейности, съобщиха за  Радио „Фокус“ – Видин  от Областно пътно управление - Видин. Срокът за приключване на ремонтните дейности е до 2 октомври. Движението по път II-14 Видин – Кула – Връшка чука  е ограничено поради укрепване на свлачище. Обходният маршрут е по съществуващия стар път в непосредствена близост. Движението се регулира с вертикална сигнализация. Срокът за ремонтните дейности е до ноември. Предимно тежкотоварни автомобили се движат по път I-1  в посока за  граничен пункт „Дунав мост 2“.  \r\nВъв Видин трафикът е натоварен в централната градска част, на входно изходните артерии на града и по бул. „Панония“. \r\nАнна ЛОЗАНОВА", "date": "2018.08.30", "title": "Видин: Движението по път III-114 Лом – Ружинци е ограничено за автомобили над 12 т поради ремонтни дейности"}
{"url": "http://www.focus-news.net/news/2018/08/30/2561380/sofiya-dobri-sa-usloviyata-za-turizam-v-planinite.html", "text": "Дoбри са условията за туризъм в планините.Това съобщиха за  Агенция „Фокус“  от Планинска спасителна служба (ПСС) при БЧК. Температурите в планините варират между 8° и 15°. По билата духа слаб до умерен вятър. В Пампорово и Родопите работят 1, 2 и 4-та линия на седалковия лифт. В Банско работи кабинковият лифт, а в Боровец Ситняковският. Няма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470 \r\n0887 100 237 - ПСС", "date": "2018.08.30", "title": "София: Дoбри са условията за туризъм в планините"}
{"url": "http://www.focus-news.net/news/2018/08/30/2561381/obshtina-kavarna-talantlivi-detsa-ot-grada-posetiha-grad-chopak-ungariya.html", "text": "Тридесет и две талантливи деца от Каварна гостуваха в унгарския град Чопак. Посещението е по специална покана на кмета Тибор Амбруш. Това съобщиха от пресцентъра на  Община Каварна . Групата от деца бе придружена от представители на Общината и училищата и са по повод ежегодната „Среща на побратимените градове на Чопак“.  \r\nКаварненчетата заедно с техните ръководители посетиха Националния парк, Балатонския музей и Музеят на лавандулата.  \r\nДецата взеха участие и в развлекателни програми като фолклорна културна вечер, където се докоснаха до традиционни унгарски традиции.  \r\nВъзпитаниците на град Каварна силно впечатлени разказват за кулинарната вечер , на която България и Унгария са представили традиционните ястия на всяка една от страните.  \r\nВ посещението им бе включена спортна викторина на брега на езерото Балатон със състезания по волейбол, футбол и надпревара на водни колела.  \r\nЗа благодарност от своя страна каварненските деца подариха на кмета на Чопак специална керамична бутилка изработена лично от тях.  \r\nТрадицията за засаждането на братско дърво с участието на унгарски и български деца, бе спазена и на определеното за това място бе засята братската върба.  \r\nТалантливите деца на Каварна и техните ръководители останаха доволни и впечатлени от топлото отношения към тях и природните забележителности, които имаха възможност да разгледат през своя едноседмичен престой.", "date": "2018.08.30", "title": "Община Каварна: Талантливи деца от града посетиха град Чопак, Унгария"}
{"url": "http://www.focus-news.net/news/2018/08/30/2561385/sport-garbine-mugurusa-otpadna-ot-otkritoto-parvenstvo-na-sasht.html", "text": "Гарбине Мугуруса отпадна от Откритото първенство по тенис от САЩ след загуба от 202-рата в световната ранглиста – руската тенисистка Каролина Мучова, която се наложи над испанката с 3:6, 6:4, 6:4. \r\nВ следващия кръг Мучова ще играе срещу Ашли Барти, която отстрани Луси Шафаржова.  \r\nВ друг мач Серина Уилямс се наложи над германката Карина Витхьофт с 6:2, 6:2. В третия етап на надпреварата тя ще играе срещу сестра си Винъс Уилямс.", "date": "2018.08.30", "title": "Спорт: Гарбине Мугуруса отпадна от Откритото първенство на САЩ"}
{"url": "http://www.focus-news.net/news/2018/08/30/2561384/ministar-lilyana-pavlova-shte-otkrie-mezhdunarodna-konferentsiya-na-tema-efektivniyat-sotsialen-dialog-vazhen-instrument-v-integratsionniya-protses-na-stranite-ot-zapadnite-balkani.html", "text": "На 31 август от 9.30 часа в централата на Конфедерацията на труда „Подкрепа“ президентът Димитър Манолов, заедно с министъра на Българското председателство на Съвета на ЕС Лиляна Павлова  ще открият двудневна Международна конференция на тема: „Ефективният социален диалог - важен инструмент в интеграционния процес на страните от Западните Балкани“. Това съобщиха от пресцентъра на  КТ „Подкрепа“ . Програмата предвижда обсъждане на широк кръг въпроси, свързани с развитието на националните индустриални отношения, предизвикателствата пред социалния диалог и възможностите за задълбочаване на сътрудничеството между синдикалните организации от региона за по-активно участие в интеграционния процес на Западните Балкани. По време на събитието ще бъде поставен специален акцент върху основните предизвикателства пред страните от Западните Балкани в социалната сфера. Участие в експертната среща са потвърдили синдикални лидери и експерти на национално представителни синдикати от Сърбия, Македония, Албания, Черна гора и Германия. Конференцията се провежда под егидата на Европейския работнически център EZA.", "date": "2018.08.30", "title": "Министър Лиляна Павлова  ще открие Международна конференция на тема: „Ефективният социален диалог - важен инструмент в интеграционния процес на страните от Западните Балкани“"}
{"url": "http://www.focus-news.net/news/2018/08/30/2561383/veliko-tarnovo-s-5-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 5 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 53 см, а температурата на водата 25.8 градуса.  \r\nСлънчево и топло ще е времето над българския участък на Дунав. В източните райони ще духа до умерен вятър от североизток. Максималните температури ще са 27° и 31°.", "date": "2018.08.30", "title": "Велико Търново: С 5 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/08/30/2561387/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.08.30", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/08/30/2561386/dobrich-folkloren-sabor-pod-nadslov-s-pesni-i-tantsi-v-balgarevo-shte-se-provede-v-selo-balgarevo-na-8-septemvri.html", "text": "На 8 септември 2018 г., от 10.00 ч., в китното село Българево ще се проведе първият фолклорен събор под надслов \"С песни и танци в Българево\". Това съобщиха от пресцентъра на  Община Каварна . \r\nНародно читалище \"Народен Будител-1940\" кани всички фолклорни певчески състави, индивидуални изпълнители на народна музика, инструментални изпълнители на народна музика и танцови колективи от Община Каварна и страната, имащи желание да участват. Няма възрастови ограничения.  \r\n\"Нека прославим красивия български фолклор и нека се насладим на звучни народни изпълнения от сърце и душа. Приканваме гостуването на майстори на народни занаяти, художници и творци на ръчно изработени сувенири и изделия заедно със своите произведения на изкуството\", призовават организаторите на инициативата.", "date": "2018.08.30", "title": "Добрич: Фолклорен събор под надслов \"С песни и танци в Българево\" ще се проведе в село Българево на 8 септември"}
{"url": "http://www.focus-news.net/news/2018/08/30/2561392/montana-1140-kasa-tsigari-i-33-kg-tyutyun-bez-aktsiz-sa-izzeti-ot-politsiyata-v-lom.html", "text": "На 29 август 2018 г. в рамките на специализирана полицейска операция за противодействие на незаконната търговия и разпространение на акцизни стоки без български акцизен бандерол е получен сигнал за съхранение на акцизни стоки без бандерол в имот в Лом, обитаван от 37-годишната Р. К. от града. Това съобщиха от  ОДМВР - Монтана . Адресът е посетен от дежурна оперативна група. При извършеното претърсване са намерени и иззети общо 1140 къса цигари и 33 кг ситно нарязан насипен тютюн, без документ за платен акциз. По случая е образувано досъдебно производство за престъпление по чл. 234, ал. 1 от НК.", "date": "2018.08.30", "title": "Монтана: 1140 къса цигари и 33 кг тютюн без акциз са иззети от полицията в Лом"}
{"url": "http://www.focus-news.net/news/2018/08/30/2561393/mon-kolednata-vakantsiya-shte-prodalzhi-do-2-yanuari-2019-g-vklyuchitelno.html", "text": "Коледната ваканция за учениците през следващата учебна година ще продължи 12 дни – от 22 декември 2018 г. до 2 януари 2019 г. включително. Това предвижда утвърденият график на учебното време и ваканциите за новата 2018/2019 г., съобщиха от пресцентъра на  Министерството на образованието и науката . Първата почивка за децата през есента ще бъде от 1 до 4 ноември 2018 г включително. Междусрочната ваканция ще е само един ден – 5 февруари 2019 г. Вторият учебен срок започва на 6 февруари. През пролетта учениците от I до XI клас ще почиват от 30 март до 7 април 2019 г. включително. За дванадесетокласниците пролетната ваканция е от 5 до 7 април включително.  \r\nМатурите през следващата година остават на същите дати – на 21 май 2019 г. по български език и литература и на 23 май 2019 г. по предмет по избор. Държавните зрелостни изпити по желание ще се проведат в периода 28 май - 31 май 2019 г. В сесията август-септември 2019 г. изпитът по български език и литература ще е на 28 август 2019 г., вторият задължителен - на 29 август, а изпитите по желание - в периода 30 август-04 септември 2019 г.  \r\nНационалните външни оценявания за IV клас ще започнат с изпит по български език и литература на 9 май 2019 г. На следващия ден ще е по математика, а оценяванията по „Човекът и обществото“ и по „Човекът и природата“ ще са на 14 и 16 май 2019 г.  \r\nСпоред утвърдения график седмокласниците ще положат национално външно оценяване по български език и литература на 17 юни а по математика – на 19 юни 2019 г. Подаването на документите за участие в приема за гимназиите ще е от 3 до 5 юли 2019 г. Резултатите от първото класиране на учениците трябва бъдат обявени до 11 юли 2019 г. , а от второто класиране до 18 юли. Обявяването на незаетите места след втори етап на класиране ще бъде на 23 юли.", "date": "2018.08.30", "title": "МОН: Коледната ваканция ще продължи до 2 януари 2019 г. включително"}
{"url": "http://www.focus-news.net/news/2018/08/30/2561382/komandirat-na-amerikanskata-baza-bondstiyl-nik-duchich-za-transformiraneto-na-kss-v-armiya-v-nastoyashtiya-moment-ima-po-vazhni-vaprosi-za-reshavane.html", "text": "Според командира на разположената в Косово американска военна база „Бондстийл“ Ник Дучич към настоящия момент най-младата държава на Балканите има по-важни въпроси за решаване от този за трансформиране на силите й сигурност (КСС) в армия, отбелязва електронното издание на белградския  Telegraf . \r\nДучич подчерта, че според САЩ за трансформирането на КСС са необходими конституционни промени. Веднага след това обаче той допълни, че мисията на КФОР изпълнява „много добре“ мисията за гарантиране на сигурността в страната.  „Засега КФОР изпълнява много добре тази мисия. Мисля, че днес има много по-важни въпроси, отколкото въпросът за това дали тази трансформация трябва да се случи или не“, категоричен бе командирът на „Бондстийл“.  \r\nКоментирайки диалога между Белград и Прищина за нормализирането на двустранните отношения, Дучич подчерта, че „единственият начин да се решат проблемите е лидерите да седнат и да разговарят за тях“.  Тереза Герова", "date": "2018.08.30", "title": "Командирът на американската база „Бондстийл“ Ник Дучич за трансформирането на КСС в армия: В настоящия момент има по-важни въпроси за решаване"}
{"url": "http://www.focus-news.net/news/2018/08/30/2561389/vidin-nivoto-na-dunav-pri-novo-selo-se-e-povishilo-s-2-sm-za-poslednoto-denonoshtie.html", "text": "Нивото на Дунав в началото на българския участък на реката, при Ново село, за последното денонощие се е повишило с 2 см, като водният стоеж на реката там е 38 см, съобщиха от  Хидрометеорологична станция (ХМС) - Ново село . Нивото на реката край Видин е 90 см, а регистрираното повишение е от 3 см. При Лом през последното денонощие повишението в нивото на реката е 6 см, водният стоеж е 103 см. Нивото на реката край Оряхово е 6 см, а повишението за последното денонощие е от 7 см.  \r\nТемпературата на водата край Ново село е 25,3 градуса, а при Оряхово - 25,4 градуса.", "date": "2018.08.30", "title": "Видин: Нивото на Дунав при Ново село се е повишило с 2 см за последното денонощие"}
{"url": "http://www.focus-news.net/news/2018/08/30/2561394/sofiya-dvizhenieto-po-avtomagistrala-trakiya-ot-km-46-do-km-53-i-v-dvete-posoki-se-osashtestvyava-s-povisheno-vnimanie-poradi-remontni-deynosti-po-patnoto-platno.html", "text": "Движението по АМ \"Тракия\" от км 46 до км 53 и в двете посоки се осъществява с повишено внимание, поради ремонтни дейности по пътното платно. Това съобщиха от пресцентъра на  Агенция \"Пътна инфраструктура\" . Скоростта на движение се ограничава до 90 км/ч.", "date": "2018.08.30", "title": "София: Движението по автомагистрала \"Тракия\" от км 46 до км 53 и в двете посоки се осъществява с повишено внимание, поради ремонтни дейности по пътното платно"}
{"url": "http://www.focus-news.net/news/2018/08/30/2561395/dobrich-vavezhda-se-organizatsiya-na-dvizhenieto-vav-vrazka-s-remontna-deynost-po-ul-glarus-v-kavarna-na-4-septemvri.html", "text": "Въвежда се организация на движението във  връзка с ремонтна дейност по ул. „Гларус“ в Каварна. Това съобщиха от пресцентъра на  Община Каварна . Забранява се движението на пътни превозни средства от 09.00 часа до 17.00 часа на 4 септември 2018 г. по ул. „Гларус“, в участъка от Т-образното кръстовище с ул. „Простор“ до сливането й с ул. „Черноморска“. За осигуряване на безопасността на движението е определен обходен маршрут по ул. „Простор“, ул. „Нефтяник“ и ул. „България“.", "date": "2018.08.30", "title": "Добрич: Въвежда се организация на движението във  връзка с ремонтна дейност по ул. „Гларус“ в Каварна на 4 септември"}
{"url": "http://www.focus-news.net/news/2018/08/30/2561398/emcs-zemetresenie-ot-31-stepen-po-rihter-e-registrirano-v-makedoniya-tri-trusa-sa-useteni-v-bosna-i-hertsegovina.html", "text": "В 2:10 часа местно време (3:10 българско време) в Македония е регистрирано земетресение с магнитуд от 3,1 по скалата на Рихтер, показва справка на официалната интернет страница на  Европейския средиземноморски сеизмологичен център (EMSC) . \r\nЕпицентърът на труса е бил на 126 километра севеоизточно от столицата Скопие, на шест километра южно от Босилово и на три километра югозападно от Муртино, с дълбочина от два километра под земната кора. \r\nНяма приведени данни за пострадали или материални щети.  \r\nСправката на сайта на EMSC показва, че в ранните сутрешни часове на деня на територията на Босна и Херцеговина е имало три земетресения.  \r\nПървият трус с магнитуд от 4,6 по скалата на Рихтер е от 5.33 часа местно време (6.33 часа българско време). Епицентърът му е бил на 19 километра западно от Гламоч и на 60 километра северно от хърватския град Сплит, с дълбочина от 10 километра под земната кора.  \r\nВ 5:45 местно време (6:45 часа българско време) е регистриран втори трус със сила от 3,1 по Рихтер. Третото земетресение е усетено осем минути по-късно, с магнитуд от 3,3 по скалата на Рихтер. \r\nОтново няма приведени данни за пострадали или материални щети.  Тереза Герова", "date": "2018.08.30", "title": "EMCS: Земетресение от 3,1 степен по Рихтер е регистрирано в Македония, три труса са усетени в Босна и Херцеговина"}
{"url": "http://www.focus-news.net/news/2018/08/30/2561391/kyustendil-blizo-700-zhiteli-na-obshtinata-nosyat-imeto-aleksandar.html", "text": "Близо 700 жители на община Кюстендил носят името Александър. Това съобщиха за   Радио „Фокус” – Кюстендил  от Териториално звено „Гражданска регистрация и административно обслужване”. С името Александра са регистрирани 253 жителки на общината, а 66 носят името Александрина. Девет души са наречени Алекси, други двама – Александрия. На 30 август Православната църква чества ден на Цариградския патриарх св. Александър. Имен ден празнуват Алеко, Александър, Александра, Александрина. \r\nВенцеслав ИЛЧЕВ", "date": "2018.08.30", "title": "Кюстендил: Близо 700 жители на общината носят името Александър"}
{"url": "http://www.focus-news.net/news/2018/08/30/2561397/sliven-obshtinska-naredba-shte-opredelya-mestata-za-postavyane-na-pametnitsi-v-grada.html", "text": "Проект на наредбата за именуване, преименуване на общински обекти, поставяне, преместване и премахване на художествени елементи на територията на общината разглежда Общински съвет – Сливен на днешното си заседание. Това съобщи пред  Радио „Фокус“ – Сливен  председателят на Комисията по символика към Общинския съвет Мария Григорова. Тази наредба ще регламентира поставянето и преместването на знаци, плочи и др. на територията на общината. \r\nМария Григорова пояасни, че в момента такава наредба не съществува и това предизвиква затруднения при определянето места за поставяне на паметни плочи и паметници, като новата наредба ще определи точно как, кой и на какви места могат да бъдат поставени те.", "date": "2018.08.30", "title": "Сливен: Общинска наредба ще определя местата за поставяне на паметници в града"}
{"url": "http://www.focus-news.net/news/2018/08/30/2561399/varna-normalno-se-osashtestvyava-dvizhenieto-po-republikanskata-patna-mrezha-na-teritoriyata-na-oblastta.html", "text": "Нормално се осъществява движението по републиканската пътна мрежа на територията на Варненска област, предаде репортер на  Радио „Фокус“ – Варна . Пътните настилки са сухи, видимостта е добра. В областта трафикът е интензивен от и към курортите край Варна. Натоварено е и по пътя Варна – Бургас. Движението в участък от пътя Кранево – Варна е ограничено за моторни превозни средства над 10 тона. Обходният маршрут е през Кичево и Оброчище. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. Движението по път III-207 Добротич – Калоян от км 8+988  до км 15+620 се осъществява с повишено внимание поради ремонтни дейности. \r\nМарияна ВАЛЕНТИНОВА", "date": "2018.08.30", "title": "Варна: Нормално се осъществява движението по републиканската пътна мрежа на територията на областта"}
{"url": "http://www.focus-news.net/news/2018/08/30/2561396/emsc-seriya-zemetreseniya-sa-registrirani-v-bosna-i-hertsegovina-nay-silnoto-e-s-magnitud-46-po-rihter.html", "text": "Три земетресения са регистрирани на територията на Босна и Херцеговина в ранните сутрешни часове на деня, показва справка на официалната интернет страница на  Европейския средиземноморски сеизмологичен център (EMSC) . \r\nПървият трус с магнитуд от 4,6 по скалата на Рихтер е от 5.33 часа местно време (6.33 часа българско време). Епицентърът му е бил на 19 километра западно от Гламоч и на 60 километра северно от хърватския град Сплит, с дълбочина от 10 километра под земната кора.  \r\nВ 5:45 местно време (6:45 часа българско време) е регистриран втори трус със сила от 3,1 по Рихтер. Третото земетресение е усетено осем минути по-късно, с магнитуд от 3,3 по скалата на Рихтер. \r\nНяма приведени данни за пострадали или материални щети.  Тереза Герова", "date": "2018.08.30", "title": "EMSC: Серия земетресения са регистрирани в Босна и Херцеговина, най-силното е с магнитуд 4,6 по Рихтер"}
{"url": "http://www.focus-news.net/news/2018/08/30/2561400/pregled-na-osnovnite-temi-vav-varnenskiya-pechat.html", "text": "„Лятото ще продължи поне до 18 септември“, е заглавие от първа страница в днешния брой на варненския вестник  „Черно море“ .  \r\n„Работещите мъже са с над 25% повече от жените“, пише изданието. Област Варна е на 3-то място по брой на заетите лица след Софийска, сочат основните резултати на НСИ от наблюдението на работната сила през второто тримесечие на 2018 г. През второто тримесечие на 2018 г. общият брой на заетите лица на 15 и повече навършени години в област Варна е 210 200, от които 119 700 са мъже, а 90 500 – жени.  \r\n„Дават допълнителни стимули за наемане на хора с трайни увреждания“, съобщава медията. Агенцията по заетостта стартира набирането на заявки за обучения и заетост на безработни с трайни увреждания. Това съобщиха от териториалното й поделение във Варна. Финансирането е от Европейския социален фонд по Оперативна програма „Развитие на човешките ресурси“ 2014-2020.  \r\n„Тръгна ремонт на бул. „В. Левски“ от ХЕИ до спирка „Явор“, четем още в броя. Започна ремонт на бул. „Васил Левски“ в участъка от ул. „Подвис“ до бул. „Осми приморски полк“ във Варна. Обектът трябва да бъде завършен в рамките на 240 дни, съобщи Бистра Димова, началник на общинския отдел „Програми и проекти“. Неговата стойност е 6,8 млн. лв.  \r\n„Представят 15 филма във фестивала на червенокръстките и здравни филми“, информира изданието. Общо 15 филма, от които 4 късометражни, ще бъдат представени по време на есенната академия на Международния фестивал на червенокръстките и здравни филми, който ще бъде във Варна от 4 до 7 октомври, съобщи художественият директор на проявата проф. Божидар Манов.", "date": "2018.08.30", "title": "Преглед на основните теми във варненския печат"}
{"url": "http://www.focus-news.net/news/2018/08/30/2561388/adv-hristo-botev-nyama-kategorichni-danni-che-shofyorat-na-katastrofiraliya-avtobus-kray-svoge-e-karal-s-previshena-skorost.html", "text": "Няма категорични данни, че шофьорът на автобуса, който катастрофира край Своге, е карал с превишена скорост. Това каза в предаването „Тази сутрин” по  bTV  адвокатът на обвинения водач Григор Григоров – Христо Ботев. „Обвинението гради теорията си въз основа на показанията на тахошайбата, а в съдебната практика е спорно дали показанията на това устройство могат да дадат категорични данни за скоростта в конкретен момент. Обикновено се вземат предвид само когато комбинирани с други данни - ако има експертиза на спирачен път например”, уточни защитникът. „Всички казват, че той е карал бавно”, подчерта Ботев. \r\nТой определи като пропуск факта, че автобусът не е минал технически преглед, но пък подчерта, че според експертизата автобусът е технически изправен.   \r\n„Доколкото знам, автобусът е оборудван с колани и шофьорът е предупредил пътниците да си ги сложат. Колкото и бавно да караш на този завой, с такъв вид транспортно средство навлизаш в насрещното“, коментира още той. \r\nАдвокатът заяви, че евентуално пред хора веднага след инцидента шофьорът е споделил, че има намерение да сложи край на живота си. „Дори в следствения арест бях помолен от служителите, ако усетя в разговорите си с него такива тенденции, да им обърна внимание, но поне пред мен не е споделял такива неща. Аз се видях с него 2-3 дни след инцидента”, каза Ботев. \r\nСпоред адвоката Григоров няма много ясни спомени за самия инцидент, спомня си само две коли срещу него. „След това се е свестил след падането на автобуса, явно това са колите, с които е бил първоначалният контакт”, посочи още адвокатът. \r\nБотев коментира и твърденията на жена, че е попитала нещо шофьора преди катастрофата. „Той каза, че по принцип рядко води дълги разговори с пътниците, но не си спомня да е говорил конкретно с някого непосредствено преди инцидента. Самата жена също не помни кога точно са си обменили реплики”, заяви Ботев. \r\nПо думите му обвинението срещу Григоров е повдигнато „на юруш” в първоначалния етап. \r\n„Слага се едно лице напред, което за всички да бъде виновният. Същността на проблема не е водачът. Ако има грешка, той ще си понесе вината“, заяви още Христо Ботев. \r\nЗащитникът обяви, че ще обжалват определението за домашен арест на Григор Григоров на Окръжния съд пред Апелативния съд. \r\n„Ако се работи по всички направления, разследването на катастрофата може би ще отнеме години“, добави адвокатът. \r\n„Аз ще се боря със зъби и нокти по това дело да излезе истината. Ако г-н Григоров има вина, да си понесе конкретната вина, но не и всички други да останат невинни”, категоричен беше той. \r\nСпоред него трябва да се проследи целият процес от проектирането до изграждането на пътя. „Много е важно дали пък това е щяло неминуемо да се случи, независимо какви действия е извършил водачът на автобуса”, допълни Ботев.", "date": "2018.08.30", "title": "Адв. Христо Ботев: Няма категорични данни, че шофьорът на катастрофиралия автобус край Своге е карал с превишена скорост"}
{"url": "http://www.focus-news.net/news/2018/08/30/2561390/die-presse-parizh-ne-iska-da-plashta-za-darzhavite-v-es-s-populistki-pravitelstva.html", "text": "Всяка държава в Европейския съюз е „свободна“ да избере правителството, което иска.  Франция обаче подкрепя Общност, споена чрез „съюз и ценности“. Това са думите, изречени от първия дипломат на Париж Жан-Ив Ле Дриан, който се противопостави на допълнителната финансова помощ за европейските страни, които не спазват „основните принципи“ на Брюксел, пише австрийският национален ежедневник  Die Presse . \r\n„Не сме готови да плащаме на тази Европа, важно е да го кажем“, подчерта френският външен министър в рамките на среща с посланиците на Париж. Неговите забележки се отнасят по-специално до членки на ЕС като Полша и Унгария, които са управлявани от десни популисти, поясняват от редакцията. \r\nВсяка държава е „свободна\" да избере правителството, което иска. Франция обаче е за „съюз и ценности\". Някои правителства в ЕС действат в противоположна насока явно с убеждението, че „изобщо не са обвързани със солидарността в Общността“. Ле Дриан упрекна „утилитарния подход“ към Европа, който се прилага преди всичко при „разпределението на парите“.  \r\nЕто защо френският външен министър настоява за бързо споразумение с Германия в европейската политика за бежанците, „за да не се оставим темата на популистите\". Това трябва да се случи преди срещата на върха на държавните и правителствените ръководители на ЕС на 20 септември в Залцбург. \r\nРим, управляван от коалиция от популисти и крайнодесни, е в спор с Брюксел за приемането на бежанците. Правителството на Италия определи краен срок за страните от ЕС до следващата седмица, за да убедят останалите държави-членки да приемат на територията си спасените в Средиземно море мигранти. Компромисът обаче изглежда далечен. Темата ще доминира срещата на министрите на отбраната и външните министри на ЕС, която продължава в четвъртък във Виена, подчертава изданието. Тереза Герова", "date": "2018.08.30", "title": "Die Presse: Париж не иска да „плаща“ за държавите в ЕС с популистки правителства"}
{"url": "http://www.focus-news.net/news/2018/08/30/2561402/varna-250-uchiteli-i-spetsialisti-uchastvat-v-seminar-za-izvanklasnite-i-izvanuchilishtnite-deynosti.html", "text": "250 учители и специалисти участват в семинар на тема „Извънкласните и извънучилищните дейности – за устойчиво качествено обучение, възпитание и развитие на децата и учениците“, който се провежда край Варна. Това съобщиха  организаторите  на събитието. Форумът се организира в навечерието на новата учебна година от Синдиката на българските учители, съвместно с Фондация „Устойчиво развитие за България” и Санаторно-оздравителния комплекс „Камчия”. Събитието, което е под патронажа на Министерство на образованието и науката на България, продължава до 31 август. Форумът е заключителна част от едноименния конкурс на тема „Гражданското образование – формиране на ценностни нагласи у младото поколение” и се провежда за пета поредна година в „Камчия“ по инициатива на Синдиката на българските учители и Фондация „Устойчиво развитие за България“.  \r\nВ конференцията ще се включат 250 учители и специалисти, работещи в сферата на извънкласната дейност – от детската градина до дванадесети клас. Сред тях са представители на центровете за личностно развитие и приобщаващото образование, директори, експерти по образование, научни работници, преподаватели и студенти от педагогически факултети на висши училища у нас и чужбина. Те обобщават и мултиплицират добрия педагогически опит, изразяват лична позиция и ще предложат авторски решения на въпросите, свързани с дейностите по интереси, които формират ценностни нагласи у младото поколение чрез гражданското образование в системата на предучилищното и училищното образование. Участниците ще проведат и дискусия „Гражданското образование в политиките на СБУ”, кръгла маса: „Възпитание, превенция и анимация чрез изкуство“, творческите работилници „Да играем „Боче“ и „Хайде на хорото”.  \r\nКулминация на събитието ще бъде тържествената церемония по награждаването на отличените в конкурса лично от Красимир Вълчев, министър на образованието и науката, която ще се проведе от 15.00 ч. в актовата зала на Учебно-възпитателния център „Юрий Гагарин“.", "date": "2018.08.30", "title": "Варна: 250 учители и специалисти участват в семинар за извънкласните и извънучилищните дейности"}
{"url": "http://www.focus-news.net/news/2018/08/30/2561403/emanyuel-makron-orban-i-salvini-imat-pravo-da-gledat-na-men-kato-na-tehen-osnoven-protivnik.html", "text": "Президентът на Франция Еманюел Макрон увери, че лидерите на Унгария и Италия имат основания да го считат за техен „основен противник“, след като бе представен от тях като общ враг, отговорен за мигрантските неволи на Европа, отбелязва европейската редакция на  Politico . \r\nВ отговор на обвиненията на унгарския министър-председател Виктор Орбан и италианския вицепремиер и вътрешен министър Матео Салвини, които се срещнаха по-рано тази седмица в Милано, френският президент заяви, че няма да „отстъпи на националистите и на онези, които се застъпват за речта на омразата\". \r\n„Ако искат да гледат на мен като на основен противник, имат право“, подчерта Макрон пред репортери в Дания, където пристигна на посещение.  \r\nГоворейки на съвместна пресконференция с Орбан, Салвини, който ръководи италианската крайнодясна „Лига“, обвини Макрон, че „проповядва уроци на чужди правителства\" и пренебрегва молбите за помощ от Рим за справяне с имигрантите, пристигащи на италианския бряг. \r\nМеждувременно Орбан заяви, че френският президент „води европейските сили, които подкрепят миграцията\" и „иска да взриви Европейската народна партия (ЕНП) по същия начин, по който е постъпил с френската партийна система\". Тереза Герова", "date": "2018.08.30", "title": "Еманюел Макрон: Орбан и Салвини имат право да гледат на мен като на техен основен противник"}
{"url": "http://www.focus-news.net/news/2018/08/30/2561404/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Всяка държава в Европейския съюз е „свободна“ да избере правителството, което иска.  Франция обаче подкрепя Общност, споена чрез „съюз и ценности“. Това са думите, изречени от първия дипломат на Париж Жан-Ив Ле Дриан, който се противопостави на допълнителната финансова помощ за европейските страни, които не спазват „основните принципи“ на Брюксел, пише австрийският национален ежедневник  Die Presse . \r\n„Не сме готови да плащаме на тази Европа, важно е да го кажем“, подчерта френският външен министър в рамките на среща с посланиците на Париж. Неговите забележки се отнасят по-специално до членки на ЕС като Полша и Унгария, които са управлявани от десни популисти, поясняват от редакцията. \r\nВсяка държава е „свободна\" да избере правителството, което иска. Франция обаче е за „съюз и ценности\". Някои правителства в ЕС действат в противоположна насока явно с убеждението, че „изобщо не са обвързани със солидарността в Общността“. Ле Дриан упрекна „утилитарния подход“ към Европа, който се прилага преди всичко при „разпределението на парите“.  \r\nЕто защо френският външен министър настоява за бързо споразумение с Германия в европейската политика за бежанците, „за да не се оставим темата на популистите\". Това трябва да се случи преди срещата на върха на държавните и правителствените ръководители на ЕС на 20 септември в Залцбург. \r\nРим, управляван от коалиция от популисти и крайнодесни, е в спор с Брюксел за приемането на бежанците. Правителството на Италия определи краен срок за страните от ЕС до следващата седмица, за да убедят останалите държави-членки да приемат на територията си спасените в Средиземно море мигранти. Компромисът обаче изглежда далечен. Темата ще доминира срещата на министрите на отбраната и външните министри на ЕС, която продължава в четвъртък във Виена, подчертава изданието. \r\n***  Министърът на външните работи на Австрия Карин Кнайсл призова за отправянето на „ясен“ политически сигнал към страните от Западните Балкани. Пътят за присъединяването им към Европейския съюз сега трябва да бъде разчистен от Косово и Сърбия, отбелязва германският национален ежедневник  Die Welt .  \r\nВиена оказва натиск. Според Кнайсл страните от Югоизточна Европа - Сърбия, Черна гора, Македония, Босна и Херцеговина, Албания и Косово са по-решени от всякога за европейско членство.  \r\n„Не можем да си позволим заради липсата на ангажираност от страна на ЕС други актьори да се възползват от вакума. Ясна европейска перспектива е гарант за политическа стабилност и икономически просперитет\" на страните от региона, заяви първият дипломат на Виена пред изданието, което припомня, че към настоящия момент Австрия е ротационен председател на Съвета на ЕС.  \r\nОсвен това австрийският министър подчерта, че страните от Югоизточна Европа са политическа, икономическа и културна част от Европа. „С цялото ми разбиране към колебанията в някои държави-членки - геополитическият интерес, изискващ присъединяването им към ЕС, трябва да надделее“, категорична бе Кнайсл.  \r\nКато основна пречка за членството на страните от Западните Балкани тя изтъкна спора между Сърбия и Косово за границите и суверенитета на най-младата държава в региона. Но сръбският президент Александър Вучич и косовският му колега Хашим Тачи изглежда са решени да преодолеят проблема: населеното предимно със сърби Северно Косово може да премине към територията на Сърбия, а Прешевската долина с преобладаващо албанско населени – към Косово.   \r\nЕвропейската комисия прояви разбиране към предложението за подобно решение. Германия обаче категорично му се противопоставя с аргумента, че то може да отприщи нови регионални конфликти. \r\n***   Главният преговарящ на ЕС по Брекзит Мишел Барние заяви, че Съюзът се готви да предложи на Обединеното кралство търговско споразумение, каквото не е предлагал на никоя друга държава. Той обаче увели, че ЕС няма да раздели или промени единния си пазар за Великобритания, отбелязва британският  Independent . \r\n„Готови семе да предложим партньорство на Великобритания, каквото не е имало за трета страна“, заяви Барние след срещата си с германския външен министър Хайко Маас в Берлин.  \r\nМеждувременно министърът, който координира дейността на британското правителство по напускането на ЕС Дейвид Лидингтън заяви, че Великобритания ще приеме единствено план според условията на министър-председателя Тереза Мей. \r\n„С точно седем месеца до края на процеса по чл. 50 от договора за ЕС и с два месеца преди срещата на Европейския съвет, ние сме пред избора между прагматично предложение или липса на споразумение“, заяви той по време на среща с представители на френския бизнес. \r\nТереза Мей предлага търговия, основана на достъпа до единния пазар за стоки чрез общ правилник, както и за премахването на митническите проверки чрез съгласувана митническа система. Но Барние отхвърля тази система, заявявайки, че ЕС не може да предава контрола над митниците си на страни извън обединението. \r\n***  Президентът на Франция Еманюел Макрон увери, че лидерите на Унгария и Италия имат основания да го считат за техен „основен противник“, след като бе представен от тях като общ враг, отговорен за мигрантските неволи на Европа, отбелязва европейската редакция на  Politico . \r\nВ отговор на обвиненията на унгарския министър-председател Виктор Орбан и италианския вицепремиер и вътрешен министър Матео Салвини, които се срещнаха по-рано тази седмица в Милано, френският президент заяви, че няма да „отстъпи на националистите и на онези, които се застъпват за речта на омразата\". \r\n„Ако искат да гледат на мен като на основен противник, имат право“, подчерта Макрон пред репортери в Дания, където пристигна на посещение.  \r\nГоворейки на съвместна пресконференция с Орбан, Салвини, който ръководи италианската крайнодясна „Лига“, обвини Макрон, че „проповядва уроци на чужди правителства\" и пренебрегва молбите за помощ от Рим за справяне с имигрантите, пристигащи на италианския бряг. \r\nМеждувременно Орбан заяви, че френският президент „води европейските сили, които подкрепят миграцията\" и „иска да взриви Европейската народна партия (ЕНП) по същия начин, по който е постъпил с френската партийна система\". \r\n***", "date": "2018.08.30", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/08/30/2561401/sliven-naredbata-za-razpolagane-na-pametnitsi-v-obshtinata-be-prieta-bez-debat.html", "text": "С 29 гласа „за“ Общински съвет-Сливен прие по време на днешното си заседание проекта на наредбата за именуване, преименуване на общински обекти, поставяне, преместване и премахване на художествени елементи на територията на общината, предаде репортер на  Радио „Фокус“ – Сливен . Тази наредба  ще  регламентира поставянето и преместването на знаци, плочи и др. на територията на общината.", "date": "2018.08.30", "title": "Сливен: Наредбата за разполагане на паметници в общината бе приета без дебат"}
{"url": "http://www.focus-news.net/news/2018/08/30/2561405/vratsa-41-godishen-mazh-e-postradal-pri-nanesen-mu-poboy-ot-dvama-dushi-v-kozloduy.html", "text": "41-годишен мъж е пострадал при нанесен му побой от двама души. Това съобщиха от   ОДМВР- Враца . На 29.08.2018г. в 17.50 часа в РУ-Козлодуй е получено съобщение за лице, получило медицинска помощ след нападение. Пострадалият е 41-годишен мъж от Козлодуй, който заявил пред полицейските служители, че е бил нападнат от две лица, които му нанесли побой. Мъжът успял да посочи един от извършителите на нападението. Задържан е 35-годишен жител на Козлодуй. Образувано  е  досъдебно производство.", "date": "2018.08.30", "title": "Враца:  41-годишен мъж е пострадал при нанесен му побой от двама души в Козлодуй"}
{"url": "http://www.focus-news.net/news/2018/08/30/2561406/sliven-tovaren-avtomobil-prevozval-dini-se-e-preobarnal-izvan-patnoto-platno-v-rayona-na-232-ri-kilometar-na-avtomagistrala-trakiya.html", "text": "На 29 август, в 06.20 часа, е получен сигнал за настъпило пътно произшествие без пострадали на автомагистрала „Тракия“. Това съобщиха от  ОДМВР-Сливен . Товарен автомобил „Волво“, управляван от водач на 26 години от град Нова Загора, е загубил управление в района на 232-ри километър и се е преобърнал извън пътното платно. Той е превозвал земеделска продукция – дини. От произшествието няма пострадали, причинени са значителни материални щети по автомобила и товара. Водачът е изпробван за употреба на алкохол - пробата е отрицателна. Движението по автомагистралата не е било затруднено. По случая е образувано досъдебно производство.", "date": "2018.08.30", "title": "Сливен: Товарен автомобил, превозвал дини, се е преобърнал извън пътното платно в района на 232-ри километър на автомагистрала „Тракия“"}
{"url": "http://www.focus-news.net/news/2018/08/30/2561408/sliven-politsiyata-razsledva-krazhba-na-400-litra-dizelovo-gorivo-v-selo-pitovo.html", "text": "Новозагорски криминалисти работят по кражба на дизелово гориво в село Питово. Това съобщиха от  ОДМВР-Сливен . За времето от 01,00 до 04,00 часа на 29 август неизвестен извършител е източил около 400 литра гориво от резервоарите на 4 колесни трактора и 110 литра в туби, собственост на 39-годишен мъж от град Нова Загора. По случая е образувано досъдебно производство.", "date": "2018.08.30", "title": "Сливен: Полицията разследва кражба на 400 литра дизелово гориво в село Питово"}
{"url": "http://www.focus-news.net/news/2018/08/30/2561407/varna-19-godishen-mazh-e-zaginal-v-selo-petrov-dol-sled-kato-se-e-blasnal-s-mototsiklet-v-parkiran-avtomobil.html", "text": "19-годишен мъж е загинал при произшествие в село Петров дол, след като се е блъснал с мотоциклет в паркиран автомобил. Това съобщиха за  Радио „Фокус” – Варна  от пресцентъра на ОДМВР - Варна. От полицията допълниха, че инцидентът е станал тази нощ, около 02.50 часа, в рамките на населеното място. \r\nПо време на движението си с мотоциклет „Ямаха” 19-годишният мъж от Варна е загубил контрол над МПС и е излязъл извън платното за движение, където се е блъснал в паркиран автомобил. Вследствие на инцидента мъжът е загинал. По случая е образувано досъдебно производство. \r\nМарияна ВАЛЕНТИНОВА", "date": "2018.08.30", "title": "Варна: 19-годишен мъж е загинал в село Петров дол, след като се е блъснал с мотоциклет в паркиран автомобил"}
{"url": "http://www.focus-news.net/news/2018/08/30/2561411/blagoevgrad-izlozhbata-identichnost-mezhdu-simvolika-i-tsvetove-vpechatli-publikata.html", "text": "Експозицията на Италианския културен институт „Идентичност между символика и цветове“ впечатли гостите на Градска художествена галерия в Благоевград. Това съобщиха от пресцентъра на  Община Благоевград . Изложбата, която съчетава изящния детайл от Италия и България, бе открита от директора на Италианския културен институт в  София Луиджина Педди и директора на благоевградската галерия Иван Милушев.  \r\n„Това е експозиция, вдъхновена от споделените ценности между артисти от Академията по Изящни изкуства Брера в Милано и Българската художествена академия в София. Изложбата е по повод тазгодишното председателство на България на Съвета на Европейски съюз. Тя представя едни различните артистични траектории на авторите, събрани  около символа на Обединението, мира и социалното разбирателство, изразяват катарзиса на абстрактната концептуалност, която освобождава въображението и гениалната артистична креативност“, каза при откриването Луиджина Педди, която остана очарована от Градска художествена галерия като зали, локация, професионализъм на екипа, както и от Общината, която е вложила средства, за да има дом за изкуството.  \r\nСимволът на знамето е общата свързваща нишка, общият знаменател, който отприщва различни естетически динамики, за да се достигне до изненадващи артистични решения. Произведенията са създадени с различна техника, от литографията до фотографията и представляват свят на художествени контаминации, които надхвърлят териториалните граници и обединяват в търсенето на естетическото изражение. \r\nВсеки желаещ може да разгледа уникалната по своя замисъл експозиция в залите на Градска художествена галерия през следващите дни.", "date": "2018.08.30", "title": "Благоевград: Изложбата „Идентичност между символика и цветове“ впечатли публиката"}
{"url": "http://www.focus-news.net/news/2018/08/30/2561413/a1-on-makedoniya-v-kosovska-mitrovitsa-krashtavat-ulitsa-na-oliver-ivanovich.html", "text": "Членовете на Съвета на Община Косовска Митровица приеха решение една от улиците в северната част на града да бъде кръстена на убития лидер на Гражданската инициатива „Сърбия, свобода, справедливост“ Оливер Иванович, съобщава скопската електронна медия  A1 On , като уточнява, че предложението е на партията „Сръбска листа“. \r\nИванович бе застрелян на 16 януари тази година пред седалището на партията му в Косовска Митровица. Разследването все още не е довело до изобличаването на извършителите на убийството и мотивите за него.  \r\nСлед смъртта на Иванович негови съпартийци и привърженици инициираха петиция, с която призоваха местните власти да прекръстят една от улиците в града на негово име.  Тереза Герова", "date": "2018.08.30", "title": "A1 On (Македония): В Косовска Митровица кръщават улица на Оливер Иванович"}
{"url": "http://www.focus-news.net/news/2018/08/30/2561414/vidin-84-godishna-zhena-ot-grada-e-stanala-zhertva-na-telefonna-izmama-v-5000-leva.html", "text": "84-годишна жена от Видин е станала жертва на телефонна измама. Това съобщиха от  ОДМВР-Видин . Сигналът за извършеното престъпление е получен вчера в 14.59 часа на тел.112. Установено било, че възрастната жена предала на непознат мъж, на улицата пред дома си, сумата от 5000 лева. Чрез множество телефонни разговори тя била въведена в заблуждение по схемата „необходимост от пари за скъпоструваща операция на близък”. Работата на разследващите продължава, по случая в РУ-Видин е образувано досъдебно производство. \r\nЗа пореден път криминалисти напомнят: Не давайте пари на непознати, поискани в телефонен разговор, под какъвто и да било предлог. Не правете плащания, а търсете обратна връзка с близките си. Ако не успеете да осъществите контакт с тях, сигнализирайте на тел.112 или в поделение на МВР.", "date": "2018.08.30", "title": "Видин: 84-годишна жена от града е станала жертва на телефонна измама в 5000 лева"}
{"url": "http://www.focus-news.net/news/2018/08/30/2561415/razgrad-63-godishen-mazh-e-bil-proboden-s-otvertka-v-garba-pri-sbivane-mezhdu-sasedi-postradala-e-i-58-godishna-zhena.html", "text": "Мъж е получил дълбока прободна рана с отвертка в гърба при сбиване между съседи. Това съобщиха от  ОДМВР – Разград . Около 19.30 часа на 29 август възниква спречкване между двама съседи в град Завет. При размяната на удари 57-годишнен мъж е причинил дълбока прободна рана с отвертка в гърба на друг, 63-годишен. В побоя се намесила и 58-годишната съпруга на единия от мъжете с опит да ги разтърве, като след това и тя получила нараняване с отвертката в дясната ръка. 57-годишеният мъж от Завет е задържан.", "date": "2018.08.30", "title": "Разград: 63-годишен мъж е бил прободен с отвертка в гърба при сбиване между съседи, пострадала е и 58-годишна жена"}
{"url": "http://www.focus-news.net/news/2018/08/30/2561416/sport-rafael-nadal-se-klasira-za-tretiya-krag-na-us-open.html", "text": "Световният номер едно Рафаел Надал се класира за третия кръг на Откритото първенство по тенис на САЩ, след като се наложи над Вашек Поспишил от Канада с 6:3, 6:4, 6:2.  \r\nВ следващия кръг Надал ще иргае срещу Карен Хачанов, който отстрани Лоренцо Сонего със 7:5, 6:3, 6:3 в двубой, продължил два часа и шест минути. Руснакът не допусна пробив в целия мач и за първи път в кариерата си се класира за третия кръг в Ню Йорк.", "date": "2018.08.30", "title": "Спорт: Рафаел Надал се класира за третия кръг на US Open"}
{"url": "http://www.focus-news.net/news/2018/08/30/2561418/kyustendil-posledniyat-ot-poreditsata-letni-kontserti-na-profesionalniya-duhov-orkestar-shte-se-provede-v-grada.html", "text": "Последният от поредицата летни концерти на професионалния духов оркестър ще се проведе в Кюстендил. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Концертът ще се състои от 20.00 часа на сцена „Арката” на площад „Велбъжд” в Кюстендил. „Концертите на духовия оркестър привличат в четвъртък вечер не само кюстендилци, а и доста от гостите и дошлите на почивка в Кюстендил от други градове на страната”, каза Дима Укалска. Професионалните музиканти имат разнообразен и богат репертоар от произведения, а диригент е Йордан Липчев. Началото на духовите оркестри в Кюстендил се поставя през 1882 година със заповед на Военното министерство, когато биват създадени така наречените музикални взводове с предимно ритуални функции. През 1960 година с решение на изпълнителния комитет на градския народен съвет се създава градски духов оркестър към читалище „Братство”. \r\nВенцеслав ИЛЧЕВ", "date": "2018.08.30", "title": "Кюстендил: Последният от поредицата летни концерти на професионалния духов оркестър ще се проведе в града"}
{"url": "http://www.focus-news.net/news/2018/08/30/2561421/kathimerini-aleksis-tsipras-shte-predstavi-osnovnite-prioriteti-na-pravitelstvoto-sled-izlizaneto-na-gartsiya-ot-spasitelniya-plan.html", "text": "Предстои министър-председателят на Гърция Алексис Ципрас да представи основните приоритети на правителството за периода след излизането на страната от спасителния план, съобщава електронното издание на вестник  Kathimerini . Очаква се това да се случи на първото заседание на кабинета след промените в състава му, обявени по-рано тази седмица.  \r\nАнализаторите очакват двустепенна стратегия. Тя ще включва стартирането на програма за политики без досегашните ограничителни мерки за разходите. Стратегията вероятно ще очертае насоките за преминаване към кампанията за изборите, които ще се проведат следващата година.  \r\nНа заседанието на кабинета, което ще се проведе в петък, 31 август, в 11:00 часа сутринта, се очаква Ципрас да изясни политическата посока, заради която бяха внесени промените в кабинета. \r\nОсвен оплаквания от страна на министрите, които бяха отстранени от длъжност, други членове на управляващата СИРИЗА също изразиха опасения за това доколко промените ще помогнат за по-успешната работа на кабинета на Ципрас. Според критиците разместванията са показател за степента на „объркване“ на премиера.  Тереза Герова", "date": "2018.08.30", "title": "Kathimerini: Алексис Ципрас ще представи основните приоритети на правителството след излизането на Гърция от спасителния план"}
{"url": "http://www.focus-news.net/news/2018/08/30/2561422/sliven-oblastniyat-upravitel-chavdar-bozhurski-obyavi-targ-na-imot-v-selo-zlati-voyvoda.html", "text": "Областният управител на Сливен Чавдар Божурски издаде заповед за провеждане на търг с тайно наддаване за продажбата на имот, частна държавна собственост, в село Злати войвода, община Сливен. Това съобщиха от  Областна администрация Сливен . Имотът е поземлен, с площ от 4000 кв. м. Търгът ще се проведе от 10.00 ч. на 11 октомври 2018 г. в заседателната зала на Областната администрация.", "date": "2018.08.30", "title": "Сливен: Областният управител Чавдар Божурски обяви търг на имот в село Злати войвода"}
{"url": "http://www.focus-news.net/news/2018/08/30/2561419/chez-modernizira-elektrozahranvaneto-v-tsentara-na-sofiya-investitsiyata-e-v-razmer-na-24-mlnlv.html", "text": "ЧЕЗ разпределение модернизира електрозахранването в центъра на София, инвестицията е в размер на 2,4 млн.лв. Това съобщиха от пресцентъра на   ЧЕЗ .  ЧЕЗ Разпределене стартира нов проект за подобряване на електрозахранването в София. Компанията ще извърши пълна подмяна на разпределителната уредба 110 kV в подстанция „Витоша“ в центъра на столицата. В резултат ще се подобри сигурността на електроподаването за близо 40 000 домакинства, бизнес клиенти и институции  в кварталите Лозенец, Иван Вазов, Хиподрума, Красно село, Южен парк, Крива река, Стрелбище, Гоце Делчев и централната градска част, вкл. всички институциите и Медицинска академия. \r\nНовата уредба е произведена специално за ЧЕЗ Разпределение България, по нова, съвременна технология и ще осигури много по-добро управление на мрежата 110 kV в София. В нея ще бъде включен нов кабел 110 kV “Драгалевци“, чиято подмяна тече в момента – друг мащабен проект на дружеството за тази година. Втората връзка на уредбата също ще бъде частично реконструирана, като по този начин уредбата в подстанцията ще бъде захранена и от двете страни чрез сухи кабели – едно много по-сигурно решение за надеждността на електрозахранването в столицата. \r\nПроектът за реконструкцията на подстанция „Витоша“ е на стойност 2,4 млн.лв. и се очаква да приключи в края на октомври. По време на неговото изпълнение ЧЕЗ Разпределение е осигурило алтернативно захранване на подстанцията и съответните квартали – чрез връзки средно напрежение. Възможни са кратковременни оперативни превключвания при извършване на преходи към резервните схеми. Въпреки че не очаква извънредни смущения на електрозахранването, за периода на ремонта дружеството удвоява дежурните екипи в извън работно време и почивните дни. Компанията ще реагира незабавно при нужда.", "date": "2018.08.30", "title": "ЧЕЗ модернизира електрозахранването в центъра на София, инвестицията е в размер на 2,4 млн.лв."}
{"url": "http://www.focus-news.net/news/2018/08/30/2561412/silistra-okrazhnata-prokuratura-privlicha-kato-obvinyaem-starshi-razsledvasht-politsay-vzel-podkup.html", "text": "Окръжната прокуратура в Силистра привличакато обвиняем старши разследващия полицай К.У. от ОДМВР, взел подкуп от обвиняем. Досъдебното производство се води за престъпление по член 302, т. 1 от НК. Това съобщиоха от пресцентъра на  Апелативна прокуратура – Варна . \r\nСтарши разследващият полицай, който е с над 10 години стаж в системата, поискал дар 500 лева и приел дар 300 лева от обвиняемо лице, срещу което водел наказателно производство. Подкупът бил поискан, за да издейства отмяна на мярката „Забрана за напускане на страната“ и за да снеме  криминалистическа регистрация. Вчера непосредствено след вземане на подкупа в служебния кабинет в ОДМВР разследващият е бил задържан за срок до 24 часа. \r\nСлед привличането на К.У. като обвиняем, предстои срокът на задържането му под стража да бъде продължен до 72 часа с цел довеждането му пред съда. Разследването срещу старши полицая е възложено на следовател от Окръжния следствен отдел към Окръжната прокуратура в Силистра. \r\nЗа подкуп наказанието, предвидено в закона, е лишаване от свобода от 3 до 10 години, глоба до 20 000 лева и лишаване от права по член 37, ал. 1, т. 6 и 7 от НК.", "date": "2018.08.30", "title": "Силистра: Окръжната прокуратура привлича като обвиняем старши разследващ полицай, взел подкуп"}
{"url": "http://www.focus-news.net/news/2018/08/30/2561417/burgas-okrazhnata-prokuratura-vnese-v-sada-iskane-za-zadarzhane-pod-strazha-na-obvinyaem-za-prichinyavane-na-smart-po-nepredpazlivost-na-mazh-pri-paten-intsident-v-piyano-sastoyanie.html", "text": "Окръжна прокуратура – Бургас внесе в съда искане за налагане на мярка „задържане под стража“ спрямо Юмер М. Това съобщиха от пресцентъра на  Апелативна прокуратура-Бургас . Той е обвинен за това, че на 26 август 2018 г. на третокласен път, в посока на движение от с. Руен към с. Преображенци, общ. Руен, обл. Бургас, при управление на лек автомобил, нарушил правилата за движение по пътищата, като допуснал ПТП с движещият се пред него лек автомобил, който блъснал в областта на задната броня, в следствие на което,  излизайки от пътното платно се ударил в крайпътно дърво, разположено в дясната страна на път, в резултат на което, по непредпазливост причинил смъртта на водача на движещия се пред него автомобил, като деянието е извършено в пияно състояние – с концентрация на алкохол в кръвта на дееца 2,6 промила и е избягал от местопроизшествието – престъпление по чл. 343, ал. 3, предл. Първо и Четвърто, б. „б“, предл. Първо, вр.ал. 1, б. „в“, предл. Първо, вр.чл. 342, ал. 1 от НК.  \r\nОкръжен съд е насрочил заседанието си за 11.00 часа.", "date": "2018.08.30", "title": "Бургас: Окръжната прокуратура внесе в съда искане за задържане под стража на обвиняем за причиняване на смърт по непредпазливост на мъж при пътен инцидент в пияно състояние"}
{"url": "http://www.focus-news.net/news/2018/08/30/2561424/veliko-tarnovo-nepravosposoben-vodach-s-neregistriran-motoped-e-blasnal-politsai-v-svishtov-i-se-e-opital-da-izbyaga.html", "text": "еправоспособен водач, който не се е подчинил на подаден сигнал и управлявал нерегистриран мотоциклет, са установили служители на Районното управление на МВР в Свищов. Това съобщиха от пресцентъра на  Областна дирекция на МВР – Велико Търново . Проверката е извършена на 29 август в 22.40 часа в град Свищов, като служителите на реда подават светлинен сигнал и стоп палка на 23-годишния С.С. Той увеличава скоростта и не спазва разпореждането, като прави опит да избяга. В следствие на това блъска служителя на Районното полицейско управление в Свищов и се блъска в бетонна стена. Установено е, че 23-годишния С.С. е неправоспособен, а мотоциклета „Кавазаки“ не е регистриран по надлежния ред. На полицая е причинена контузия, а неправоспособният водач е задържан за срок до 24 часа. В Районното управление  е образувано досъдебно производство по чл. 270 и чл. 345, ал.2 от НК.", "date": "2018.08.30", "title": "Велико Търново: Неправоспособен водач с нерегистриран мотопед е блъснал полицаи в Свищов и се е опитал да избяга"}
{"url": "http://www.focus-news.net/news/2018/08/30/2561420/sluzhiteli-na-api-sa-na-razpit-v-natsionalnata-sledstvena-sluzhba-za-tezhkiya-paten-intsident-kray-svoge.html", "text": "Служители на Агенция „Пътна инфраструктура“ са на разпит в Националната следствена служба, предаде репортер на  Агенция „Фокус“ . Те ще дават показания за тежкия автобусен инцидент край Своге от 25 август.  \r\nБиляна ИВАНОВА Очаквайте подробности.", "date": "2018.08.30", "title": "Служители на АПИ са на разпит в Националната следствена служба за тежкия пътен инцидент край Своге"}
{"url": "http://www.focus-news.net/news/2018/08/30/2561410/aktsenti-v-predavaneto-dobrich-blyan-vihren-ponesen-nad-step-ekovita-po-radio-fokus.html", "text": "В това издание на съвместното предаване „Добрич – Блян вихрен, понесен над степ ековита…“ на  Радио „Фокус“  и  Община Добрич  продължаваме темата за Бойната слава на добруджанския град, днес през погледа на общественика Георги Чунчуков – защо Добрич заслужава достойното звание „Град на българската бойна слава“. В предходното предаване разказахме за новосъздадения и вече действащ ефективно Общински фонд „Здраве“. Този четвъртък сме отделили време за друга важна тема - детското хранене в общинските градини и ясли. Какви нови моменти са въведени и в каква насока се работи, ще ни разкаже д-р Емилия Баева, зам.-кмет „Хуманитарни дейности“. И този четвъртък ще потърсим допирните точки между история и съвремие като процес на самосъзнаване и духовно израстване. Надежда Иванова от отдел „Възраждане“ в Регионалния исторически музей в Добрич ще ни разкаже за една сравнително нова книга, която разкрива интересни артефакти, свързани и с добруджанския край. В края на предаването ни предстои вълнуваща среща с един човек, роден и отрасъл в Добруджа, превърнал се в космополит чрез интереса си към музиката и оперното пеене, живял интересен и дори за някои необикновен живот и завърнал се в родния край, за да твори дела на добра воля. Това е оперната певица Константина Петкова, която е подпомогнала не един млад музикант в неговия творчески път на развитие, която в последните години организира в родната си къща в село Пчеларово емоционални и запомнящи се литературни и театрални вечери, джаз концерти и събира почитателите на изкуството в идиличната атмосфера на своя дом, под едрите звезди на Добруджа, радвайки се на аплодисментите и обичта на своите гости.   \r\nТези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа, с водещ Жулиета Николова.", "date": "2018.08.30", "title": "Акценти в предаването „Добрич – Блян вихрен, понесен над степ ековита…“ по Радио „Фокус“"}
{"url": "http://www.focus-news.net/news/2018/08/30/2561426/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Според командира на разположената в Косово американска военна база „Бондстийл“ Ник Дучич към настоящия момент най-младата държава на Балканите има по-важни въпроси за решаване от този за трансформиране на силите й сигурност (КСС) в армия, отбелязва електронното издание на белградския  Telegraf . \r\nДучич подчерта, че според САЩ за трансформирането на КСС са необходими конституционни промени. Веднага след това обаче той допълни, че мисията на КФОР изпълнява „много добре“ мисията за гарантиране на сигурността в страната.  „Засега КФОР изпълнява много добре тази мисия. Мисля, че днес има много по-важни въпроси, отколкото въпросът за това дали тази трансформация трябва да се случи или не“, категоричен бе командирът на „Бондстийл“.  \r\nКоментирайки диалога между Белград и Прищина за нормализирането на двустранните отношения, Дучич подчерта, че „единственият начин да се решат проблемите е лидерите да седнат и да разговарят за тях“. \r\n***  Изявленията на първия дипломат на Скопие Никола Димитров потвърждават критиките на „Нова демокрация“ за вредния характер на Договора от Преспа. Това подчерта отговорникът за външна политика на най-голямата опозиционна партия в Гърция Йоргос Кумуцакос пред членовете на Комисията по външни работи в Европейския парламент, отбелязва електронното издание на вестник  „Нова Македония“ , първият ежедневник в югозападната ни съседка.  \r\nВ ЕП Кумуцакос още веднъж повтори позицията на „Нова демокрация“ по отношение на решението, постигнато в спора за името на Македония.  \r\n„Изявлението на Димитров в ЕП за съжаление потвърждават критиките на „Нова демокрация“ за вредния Преспански договор. Комбинацията от определението „северна“ с името „Македония“, „македонски“ език и „македонска“ националност е идеална за развитието на национализма и иредентизма на Скопие“, предупреждава гръцкият политик. \r\n***  Предстои министър-председателят на Гърция Алексис Ципрас да представи основните приоритети на правителството за периода след излизането на страната от спасителния план, съобщава електронното издание на вестник  Kathimerini . Очаква се това да се случи на първото заседание на кабинета след промените в състава му, обявени по-рано тази седмица.  \r\nАнализаторите очакват двустепенна стратегия. Тя ще включва стартирането на програма за политики без досегашните ограничителни мерки за разходите. Стратегията вероятно ще очертае насоките за преминаване към кампанията за изборите, които ще се проведат следващата година.  \r\nНа заседанието на кабинета, което ще се проведе в петък, 31 август, в 11:00 часа сутринта, се очаква Ципрас да изясни политическата посока, заради която бяха внесени промените в кабинета. \r\nОсвен оплаквания от страна на министрите, които бяха отстранени от длъжност, други членове на управляващата СИРИЗА също изразиха опасения за това доколко промените ще помогнат за по-успешната работа на кабинета на Ципрас. Според критиците разместванията са показател за степента на „объркване“ на премиера. \r\n***  Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган направи изявления по повод резките движения на валутните курсове в страната, пише вестник „Джумхуриет”. „Прескочихме огромни трудности и преминахме  през сериозни изпитания, но няма да минат и два месеца и ще видите, че ще се оправим.”, обобщава Ердоган. Думите му обаче не се потвърждават от продължаващата турболенция на валутния пазар. Още в началото на днешните котировки на пазара курсът на ЩД е скочил с 1.34% и се търгува на нива от 1 ЩД = 6.54 т.л., а при еврото повишението е дори с 1.34% и разменният курс е 1 евро = 7.67 т.л. \r\nЕрдоган специално благодари за подкрепата в този труден за Турция момент от страна на ЕС и по-специално на Германия. „Ангела Меркел директно ме потърси и показа открита подкрепа. Каза ми: Ако искате, да ви изпратя мой министър. Успоредно с изявленията на европейски премиери, имаше и такива, които изпратиха у нас свои специални пратеници. Този техен подход е много важен за нас и ние ще направим нужното за продължаването на тези връзки.”, посочва турският президент. Според него в резултат на осъществените контакти с Катар и Кувейт също е оказана помощ за турската икономика, но срещу тези държави е бил упражнен косвен натиск.  \r\nОсвен това Ердоган обърна внимание и на подкрепата от страна на Русия и на Иран. Той визира политическата подкрепа на Владимир Путин още от първите дни на валутната криза и подхода на ръководството на Иран, които са против поведението на САЩ и в подкрепа Турция, посочва още „Джумхуриет”. \r\n***", "date": "2018.08.30", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/08/30/2561428/sport-nyukasal-otpadna-ot-turnira-za-kupata-na-ligata.html", "text": "Нюкасъл отпадна от турнира за Купата на Лигата, след като допусна загуба с 3:1 при гостуването си на Нотингам Форест за мач от втория кръг на надпреварата. Три от четирите гола в двубоят бяха отбелязани в добавеното време. \r\nВ друг мач Евертън победи Родъръм  с 3:1 след два гола на Доминик Калвърт-Люин и един на Гилфи Сигурдсон. Уотфорд се наложи над домакина Рединг с 2:0 като гост, а Милуол победи Плимут с 3:2.", "date": "2018.08.30", "title": "Спорт: Нюкасъл отпадна от турнира за Купата на Лигата"}
{"url": "http://www.focus-news.net/news/2018/08/30/2561427/stara-zagora-okolo-2000-dushi-v-grada-shte-badat-pokaneni-da-se-izsledvat-bezplatno-za-hepatit-s.html", "text": "Около 2 000 души от Стара Загора ще бъдат поканени да се изследват безплатно от 5 септември до 16 ноември 2018 г. за инфектиране с вируса на хепатит С. Община Стара Загора, която е партньор по проекта SPHERE-C, заедно с Регионалната здравна инспекция и Министерството на здравеопазването, вече е изпратила първите 1 000 писма до произволно избрани граждани, които могат да се включат доброволно в изследването. Това съобщиха от пресцентъра на  Общината . \r\nПроектът е стартиран от Европейския център за профилактика и контрол върху заболяванията (ECDC) и се осъществява от Института „Роберт Кох“ и Националния институт по здравеопазване в Германия. \r\nПроучването ще предостави информация за броя на хората, заразени с вируса на Хепатит С, а откритите носители ще могат да получат достъп до необходимата медицинска помощ. То ще даде информация и за разпространението на хепатит С сред населението в града, която ще бъде използвана за по-нататъшното планиране на общественото здраве. Участниците в проучването ще попълнят кратък въпросник, след което ще дадат кръвна проба, което отнема общо около 30-40 минути. Цялата информация, събрана по време на проучването, ще бъде конфиденциално третирана. \r\nУспехът на проучването е обвързан с висок процент на участие, поради което с мисията да убеди гражданите да подкрепят проучването е натоварен кметът Живко Тодоров, от чието име е отправена поканата към тях. В специално изработена и приложена информационна брошура те ще намерят отговори на въпроси, свързани с проучването. \r\nКато знак на благодарност за отделеното време, участниците ще получат  рекламна чаша и химикал от екипа на института „Робърт Кох”, Берлин, Германия. \r\nНа 5 септември, от 10.30 ч. в зала 2 на общината ще се проведе пресконференция на организаторите на проучването. \r\nХепатит С е заразно чернодробно заболяване, което варира в тежест от леко заболяване, продължаващо няколко седмици, до сериозно, хронично заболяване, което атакува и трайно уврежда черния дроб. Заболяването е в резултат на инфекция с вируса на хепатит С, който се разпространява предимно чрез контакт с кръвта на заразен човек. Хората, тествани положително за хепатит С, могат да бъдат лекувани и излекувани. В повечето европейски страни по-малко от 1% от възрастното население е заразено. Не е малък процента на безсимптомното носителство (човек може да бъде заразен без да има клинични прояви на заболяването). Кръвният тест е единственият метод, който открива заболяването в този случай.", "date": "2018.08.30", "title": "Стара Загора: Около 2000 души в града ще бъдат поканени да се изследват безплатно за хепатит С"}
{"url": "http://www.focus-news.net/news/2018/08/30/2561423/dzhumhuriet-erdogan-preminahme-prez-ogromni-izpitaniya-i-trudnosti-no-shte-se-opravim-za-po-malko-ot-dva-mesetsa.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган направи изявления по повод резките движения на валутните курсове в страната, пише вестник „Джумхуриет”. „Прескочихме огромни трудности и преминахме  през сериозни изпитания, но няма да минат и два месеца и ще видите, че ще се оправим.”, обобщава Ердоган. Думите му обаче не се потвърждават от продължаващата турболенция на валутния пазар. Още в началото на днешните котировки на пазара курсът на ЩД е скочил с 1.34% и се търгува на нива от 1 ЩД = 6.54 т.л., а при еврото повишението е дори с 1.34% и разменният курс е 1 евро = 7.67 т.л. \r\nЕрдоган специално благодари за подкрепата в този труден за Турция момент от страна на ЕС и по-специално на Германия. „Ангела Меркел директно ме потърси и показа открита подкрепа. Каза ми: Ако искате, да ви изпратя мой министър. Успоредно с изявленията на европейски премиери, имаше и такива, които изпратиха у нас свои специални пратеници. Този техен подход е много важен за нас и ние ще направим нужното за продължаването на тези връзки.”, посочва турският президент. Според него в резултат на осъществените контакти с Катар и Кувейт също е оказана помощ за турската икономика, но срещу тези държави е бил упражнен косвен натиск.  \r\nОсвен това Ердоган обърна внимание и на подкрепата от страна на Русия и на Иран. Той визира политическата подкрепа на Владимир Путин още от първите дни на валутната криза и подхода на ръководството на Иран, които са против поведението на САЩ и в подкрепа Турция, посочва още „Джумхуриет”.  Георги Димов", "date": "2018.08.30", "title": "„Джумхуриет”: Ердоган: Преминахме през огромни изпитания и трудности, но ще се оправим за по-малко от два месеца"}
{"url": "http://www.focus-news.net/news/2018/08/30/2561429/nsi-obshtiyat-indeks-na-tsenite-na-proizvoditel-prez-yuli-2018-g-namalyava-s-08-spryamo-yuni.html", "text": "Общият индекс на цените на производител през юли 2018 г. намалява с 0.8% спрямо предходния месец. Това съобщиха от пресцентъра на  Национален статистически институт  (НСИ). По-ниски цени са регистрирани в добивната промишленост - с 8.4%, в преработващата промишленост - с 1.0%, а при производството и разпределението на електрическа и топлоенергия и газ е отчетен ръст с 1.1%. По-съществен спад на цените в преработващата промишленост се наблюдава при производството на основни метали - със 7.6%, и при производството на мебели - с 0.4%, а ръст е отчетен при: производството на тютюневи изделия - с 1.4%, производството на метални изделия, без машини и оборудване, обработката на кожи и производството на изделия от обработени кожи без косъм и производството на хартия, картон и изделия от хартия и картон - по 0.5%.  Общият индекс на цените на производител  през юли 2018 г. нараства с 4.7% в сравнение със същия месец на 2017 година. Увеличение на цените е регистрирано в преработващата промишленост - с 5.2%, при производството и разпределението на електрическа и топлоенергия и газ - с 3.7%, и в добивната промишленост - с 3.1%. В преработващата промишленост по-съществен ръст на цените се наблюдава при: производството на основни метали - с 5.7%, производството на дървен материал и изделия от него, без мебели - с 5.6%, и обработката на кожи и производството на изделия от обработени кожи без косъм - с 5.3%. Намаление на цените е регистрирано при производството, некласифицирано другаде - с 1.7%, както и при производството на тютюневи изделия - с 0.6%. Индексът на цените на производител на вътрешния пазар   през юли 2018 г. остава на равнището от предходния месец. Нарастване на цените е регистрирано при производството и разпределението на електрическа и топлоенергия и газ - с 1.3%, а намаление -  в добивната промишленост - с 5.7%, и в преработващата промишленост - с 0.1%.В преработващата промишленост по-ниски цени спрямо предходния месец се наблюдават при производството на основни метали - с 6.4%, и при производството на мебели - с 0.6%. Покачване на цените е отчетено при производството на тютюневи изделия - с 2.2%, и при обработката на кожи и производството на изделия от обработени кожи без косъм - с 1.8%. Индексът на цените на производител на вътрешния пазар през юли 2018 г. нараства с 3.4% в сравнение със същия месец на 2017 година. Увеличение на цените е регистрирано в добивната промишленост - с 5.0%, в преработващата промишлено3.4%, и при производството и разпределението на електрическа и топлоенергия и газ - с 3.3%. \r\nПрез юли 2018 г. по-високи цени в преработващата промишленост спрямо юли 2017 г. са отчетени при: производството на дървен материал и изделия от него, без мебели - с 4.5%,  производството на хартия, картон и изделия от хартия и картон - с 4.3%, и производството на мебели - с 3.6%. Намаление на цените се наблюдава при производството на компютърна техника, електронни и оптични продукти, при производството, некласифицирано другаде - по 0.4%, и при производството на изделия от каучук и пластмаси - с 0.3%.", "date": "2018.08.30", "title": "НСИ: Общият индекс на цените на производител през юли 2018 г. намалява с 0.8% спрямо юни"}
{"url": "http://www.focus-news.net/news/2018/08/30/2561430/blagoevgrad-bez-zabavyane-se-osashtestvyava-preminavaneto-prez-gkpp-ilinden-eksohi.html", "text": "Без забавяне се осъществява преминаването през ГКПП „Илинден-Ексохи“. Това съобщиха за  Радио „Фокус“-Пирин  от „Гранична полиция“. Нормално интензивен е трафикът на ГКПП „Кулата-Промахон“ и на ГКПП „Маказа-Нимфея“. Спокойно се осъществява преминаването и на останалите пунктове на границата с Република Гърция. \r\nНатали СТЕФАНОВА", "date": "2018.08.30", "title": "Благоевград: Без забавяне се осъществява преминаването през ГКПП „Илинден-Ексохи“"}
{"url": "http://www.focus-news.net/news/2018/08/30/2561432/neli-petkova-obshtina-kyustendil-obshtinskite-detski-gradini-imat-neobhodimiya-broy-meditsinski-spetsialisti.html", "text": "Общинските детски градини в Кюстендил имат необходимия брой медицински специалисти. Това каза пред  Радио „Фокус” – Кюстендил  Нели Петкова, директор на Дирекция „Култура, образование, младежки дейности и спорт” към Община Кюстендил. По думите й във всяко едно детско заведение са подсигурените съответните специалисти. „Във всяка една от детските градини и филиалите има необходимият брой медицински сестри и специалисти, защото към детските заведения са разкрити и яслени групи. Навсякъде има осигурени кабинетни медицински сестри”, каза Нели Петкова. Всеки един медицински кабинет има напълно оборудван спешен шкаф, включващ необходимите медикаменти и помощни материали. \r\nВенцеслав ИЛЧЕВ", "date": "2018.08.30", "title": "Нели Петкова, Община Кюстендил: Общинските детски градини имат необходимия брой медицински специалисти"}
{"url": "http://www.focus-news.net/news/2018/08/30/2561435/kardzhali-13-godishen-mladezh-e-razbil-avtomat-za-kafe-v-grada.html", "text": "Полицейска закрила за срок до 48 часа е оказана в Районно управление на МВР-Кърджали на 13-годишен младеж, разбил автомат за кафе в града и откраднал 30 лв. Това съобщиха от  ОДМВР-Кърджали . След подаден сигнал за кражбата и организираните издирвателни действия полицаите стигнали до извършителя. Работата по случая продължава сектор „Криминална полиция“ и инспектор от Детска педагогическа стая.", "date": "2018.08.30", "title": "Кърджали: 13-годишен младеж е разбил автомат за кафе в града"}
{"url": "http://www.focus-news.net/news/2018/08/30/2561434/burgas-do-kraya-na-septemvri-yuzhniya-plazh-v-slanchev-bryag-shte-bade-osiguren-sas-spasiteli.html", "text": "Южният плаж в курорта Слънчев бряг ще бъде осигурен със спасителни постове и медицинско обслужване до края на септември, научи  \"Фокус\" . Предвиден е достатъчен брой морски екипи, като редуцирането на постовете през този месец ще е поетапно и изцяло съобразено с натовареността, туристопотока и големината на ивицата. От 1-ви септември ще бъдат свалени само три поста. През активния сезон те бяха девет, а от началото на месеца ще действат шест с 12 спасители. До 30 септември ще бъдат запазени и плаващите обозначителни знаци. \r\nБезопасността на летовниците дошли да се порадват на топлото септеврийско море ще бъде осигурена  по цялата плажна ивица. Прогнозата за времето е добра като цяло, така че добре дошли на всички на южния бряг. Създадената организация в полза на плажуващите от началото на сезона до приключването му е изключително добра – осигурено е видеонаблюдение, охранители, които следят за кражби, всякакви условия за плажуване за хора с физически увреждания, специализирана плаваща количка за трудноподвижни туристи и др. След 15 септември също ще има промяна в броя на постовете, но тя ще е незначителна. До края на месеца работното време на спасителите остава без промяна – от 8.00 до 18.00 часа. \r\nЗа да предотвратят инциденти рано сутрин, спасителите обстойно оглеждат района и заедно преценяват какъв флаг да сложат. Морските  спасители съветват хората да не влизат много навътре в морето, да плуват близо до спасителите постове и да спазват предупредителните флагове на плажа. Спасителите призовават хората да бъдат много внимателни в морето и напомнят, че влизането на червен флаг е забранено. \r\nПлажният сезон ще бъде закрит на 30-ти септември. След тази дата на плажа вече няма да има спасители и медицинско обслужване. Грижи за почистването и опазването на ивицата се полагат и през зимните месеци.", "date": "2018.08.30", "title": "Бургас: До края на септември южния плаж в Слънчев бряг ще бъде осигурен със спасители"}
{"url": "http://www.focus-news.net/news/2018/08/30/2561433/ministar-neno-dimov-rabotim-po-signal-za-prepalvane-na-prechistvatelnata-stantsiya-v-kurorta-zlatni-pyasatsi-koeto-mozhe-da-dovede-do-vrashtane-na-otpadachni-vodi-prez-shahtite-po-ulitsite.html", "text": "Институциите работят по сигнал за препълване на пречиствателната станция в курорта \"Златни пясъци\", което може да доведе до връщане на отпадъчни води през шахтите по улиците. Това каза на пресконференция във Варна министърът на околната среда и водите Нено Димов, предаде репортер на  Радио \"Фокус\" - Варна . Министър Димов посочи, че сигналът е постъпил от \"ВиК - Златни пясъци\" на 29 август, като информация за ситуацията е изпратена и до министъра на регионалното развитие и благоустройството Николай Нанков, до кмета на Варна Иван Портних и до ръководителя на \"ВиК - Варна\" инж. Валентин Вълканов. В сигнала ВиК операторът изразява притеснения относно работата на пречиствателната станция в курорта. Министър Нено Димов е извършил проверка на място, като още снощи са взети проби от водите. Очаква се резултатите да бъдат готови в рамките на 7 дни. \"Вероятно ще бъде взета и втора проба, а в този период от време ще имаме и информация от гледна точка на околната среда каква е ситуацията с пречиствателна станция\", добави министър Димов.  \r\nМарияна ВАЛЕНТИНОВА", "date": "2018.08.30", "title": "Министър Нено Димов: Работим по сигнал за препълване на пречиствателната станция в курорта \"Златни пясъци\", което може да доведе до връщане на отпадъчни води през шахтите по улиците"}
{"url": "http://www.focus-news.net/news/2018/08/30/2561436/hurriyet-turtsiya-mozhe-da-se-sboguva-s-uslugata-ol-inkluziv-v-hotelite.html", "text": "Туристическият сектор в Турция обмисля премахването на услугата „ол инклузив“ в хотелите, съобщава вестник  Hurriyet , като се позовава на информация от Асоциацията на търговците и занаятчиите в страната.  \r\nДанните показват, че този вид пакет туристически услуги вече е изчерпан, макар броят на посетителите в страната да превиши показателите от 2014 г., преди страната да бъде засегната от терористични атентати и оттеглянето на руските туристи заради влошаването на отношенията между Москва и Анкара. Въпреки това обаче приходите не само не са се увеличили, но дори намаляват.  \r\nТурският министър на туризма и културата Мехмед Ерсо също вярва, че трябва да бъдат въведени промени с цел повече приходи от туристите. Към настоящия момент, според хотелиерите, средният приход на турист е 76 евро на ден. \r\nОчаква се през 2018 г. Турция да бъде посетена от 36 милиона туристи, което ще влеее в турската хазна приходи в размер на около 30 млрд. долара. Повечето туристи идват от Русия - 4,5 млн. за миналата година, следват германци - 3,5 млн., и българите - 1,85 млн. души.  Тереза Герова", "date": "2018.08.30", "title": "Hurriyet: Турция може да се сбогува с услугата „ол инклузив“ в хотелите"}
{"url": "http://www.focus-news.net/news/2018/08/30/2561409/yorgos-kumutsakos-nova-demokratsiya-izyavlenieto-na-nikola-dimitrov-potvarzhdavat-vrednostta-na-dogovora-za-imeto.html", "text": "Изявленията на първия дипломат на Скопие Никола Димитров потвърждават критиките на „Нова демокрация“ за вредния характер на Договора от Преспа. Това подчерта отговорникът за външна политика на най-голямата опозиционна партия в Гърция Йоргос Кумуцакос пред членовете на Комисията по външни работи в Европейския парламент, отбелязва електронното издание на вестник  „Нова Македония“ , първият ежедневник в югозападната ни съседка.  \r\nВ ЕП Кумуцакос още веднъж повтори позицията на „Нова демокрация“ по отношение на решението, постигнато в спора за името на Македония.  \r\n„Изявлението на Димитров в ЕП за съжаление потвърждават критиките на „Нова демокрация“ за вредния Преспански договор. Комбинацията от определението „северна“ с името „Македония“, „македонски“ език и „македонска“ националност е идеална за развитието на национализма и иредентизма на Скопие“, предупреждава гръцкият политик.  Тереза Герова", "date": "2018.08.30", "title": "Йоргос Кумуцакос, „Нова демокрация“: Изявлението на Никола Димитров потвърждават вредността на договора за името"}
{"url": "http://www.focus-news.net/news/2018/08/30/2561437/veliko-tarnovo-postradal-70-godishen-mazh-e-otkrit-v-rayona-na-garata-v-selo-dzhulyunitsa-ustanovyava-se-padnal-li-e-ili-e-skochil-ot-barziya-vlak-sofiya-varna.html", "text": "Пострадал 70-годишен мъж е открит в района на гарата в село Джулюница. Установява се дали е паднал, или е скочил от бързия влак, пътуващ по направление София – Варна. Сигнал за инцидента е получен около 21.30 часа, вчера, съобщи за  Радио „Фокус“ – Велико Търново  Марияна Христова, говорител на Областна дирекция на МВР – Велико Търново. Според първоначалната информация малко след село Джулюница е установено, че мъжът не е във влака, където по-рано е пътувал. „В последствие е намерен в близост до гарата. Тепърва ще се установява скочил ли е, или паднал – дали е инцидент или умишлено. Откаран е във великотърновската болница, където е оставен за лечение, без опасност за живота“, обясни Марияна Христова и уточни, че по случая е започнато досъдебно производство.  \r\nПострадалият е от село в близост до София. \r\nЛуиза ТРАНЧЕВА", "date": "2018.08.30", "title": "Велико Търново: Пострадал 70-годишен мъж е открит в района на гарата в село Джулюница, установява се паднал ли е, или е скочил от бързия влак София – Варна"}
{"url": "http://www.focus-news.net/news/2018/08/30/2561438/kardzhali-kriminalisti-ot-rayonno-upravlenie-na-mvr-ardino-sa-razkrili-dvama-proizvoditeli-na-kanabis-dokato-pribirat-rekoltata-si.html", "text": "Криминалисти от Районно управление на МВР-Ардино са разкрили двама производители на канабис, докато прибират реколтата от наркотици. Това съобщиха от  ОДМВР-Кърджали . Мъжете на 37 и 63 години са били установени в нива в землището на село Дядовци с ожънати 27 наркотични растения с тегло 8,2 кг. По първоначални данни старта на незаконния бизнес дал по-младият, който предал 27 растения в саксии на съдружника си, за да ги засади на семейна земеделска земя. Наркотиците са иззети и са на съхранение в полицейското управление. При последвало претърсване в жилище в Кърджали, обитавано от  37-годишния, била открита един грам суха листна маса, която при извършен тест реагирала на марихуана. 63-годишният мъж е задържан за срок до 24 часа в полицейското управление в Ардино. Образувано е досъдебно производство по чл.354в, ал.1 от Наказателния кодекс за незаконно отглеждане на наркотични растения. Работата по случая продължава група „Криминална полиция“ в управлението и разследващ полицай", "date": "2018.08.30", "title": "Кърджали: Криминалисти от Районно управление на МВР-Ардино са разкрили двама производители на канабис, докато прибират реколтата си"}
{"url": "http://www.focus-news.net/news/2018/08/30/2561440/veliko-tarnovo-16-godishen-e-udavil-dete-v-r-dunav-v-zemlishteto-na-svishtov.html", "text": "Окръжната прокуратура във Велико Търново наблюдава досъдебно производство във връзка с намерено тяло на удавено дете. Това съобщиха от  Апелативна прокуратура-Велико Търново . Досъдебното производство е образувано по повод откриване на тяло на удавено дете с оглед престъпление по чл. 115 от НК. \r\nВ хода на същото са събрани доказателства и е установен автора на деянието – лице на 16 години.  Същият е привлечен, на този етап, в качеството на обвиняем по делото на 28 август 2018 г. за извършеното от него престъпление по чл. 115, вр. с чл. 63 ал. 1 от НК.  \r\nПривлечен е за това, че на 21 август 2018 г. в р. Дунав, в участъка й в землището на град Свищов, действайки като непълнолетен, но с възможност да разбира свойството и значението на извършеното и да ръководи постъпките си, умишлено умъртвил А. Ф.  \r\nС постановление на Окръжна прокуратура – Велико Търново лицето е задържано за 72 часа.  \r\nСъдът е уважил направеното от прокуратурата искане и с определение от 29.08.2018 г. е взел мярка за неотклонение „задържане под стража“ на лицето. Приети са доводите на прокуратурата, че от  материалите по делото може да се направи обосновано предположение за авторството на деянието, което се наказва с лишаване от свобода до пет години /след редукцията по чл. 63 от НК/ и от друга, че е налице реална опасност лицето да се укрие, да укрие доказателства и да попречи на разследването или да извърши престъпление. \r\nДействията по разследването продължават под ръководството на ОПВТ.", "date": "2018.08.30", "title": "Велико Търново: 16-годишен е удавил дете в р. Дунав в землището на Свищов"}
{"url": "http://www.focus-news.net/news/2018/08/30/2561441/galap-interneshanal-sreden-3-po-shestobalnata-sistema-e-otsenkata-na-balgarite-za-patishtata-u-nas.html", "text": "Среден, 3.15, е оценката на българите за пътищата у нас, като цяло, по познатата от училище шестобална система.  Оценката е получена в началото на август, седмици преди трагедията край Своге . 38% смятат, че пътищата у нас в последните няколко години стават по-лоши, 30% не намират промяна, 27% казват, че пътищата стават по-добри, а 5% не могат да преценят. Всичко това очертава по-скоро негативна картина. Данните са от Политическия и икономически индекс на   – независимо във финансирането си ежемесечно национално представително изследване, което от началото на 90-те години на двадесетия век изследва мненията всеки месец по метода „лице в лице“. Тази вълна на изследване е проведена между 3 и 10 август сред 822 души, т.е. две седмици преди последния трагичен инцидент край Своге. Във въпросната вълна на изследване са зададени няколко подобни въпроса, с оглед на традиционно повишения през летните месеци обществен интерес към темата за пътната безопасност. От \"Галъп интернешънъл\" изказват съболезнования на близките на жертвите в катастрофата край Своге и пожелават бързо възстановяване на пострадалите. \r\nОказва се, че онези, които виждат негативна промяна по отношение на пътищата у нас в последните години, са повече. Ако към тях добавим и онези, които не виждат промяна, се получава сериозен дял на хора, които не намират развитие в последните години. Всичко това свидетелства за тревожна структура на масовото съзнание. Дори и да отчетем традиционния негативизъм по инерция, който се проявява в такива изследвания, картината остава достатъчно обезпокоителна и тя вероятно ще стане още по-обезпокоителна след последния инцидент. \r\nОтговорите, разбира се, са и партийно оцветени и привържениците на управляващите са по-благосклонни, а сред симпатизантите на опозицията и сред дистанцираните от политическия процес мненията са осезаемо по-критични. Но заедно с партийността, личат, разбира се, комплексни фактори, като разликите според типа населено място и свързаните с тях разлики във възрастта и материалния статус, например. Различните места в страната имат и различаващо се качество на пътната мрежа. Както може да се очаква, хората с по-неблагоприятна социална перспектива (с по-ниски доходи и образование, в по-малки населени места и на по-висока възраст) са и по-критични – не само по темата с пътищата, но и въобще към политиките на институциите. Например, единствено в столицата еднакви дялове хора виждат позитивно и негативното развитие. На останалите места позитивните оценки са чувствително по-малко от негативните. \r\nСъщите тенденции са отчетени и когато респондентите са били помолени да дадат цялостна оценка за пътищата у нас по познатата шестобална система. Около една трета дават двойка, а под 1% са онези, които поставят шестица. Обобщената оценка е 3.15. \r\nРазбира се, в тези данни в голяма част от случаите се оглеждат не толкова по  непосредствени и широки впечатления, колкото получен през медиите образ. „Галъп интернъшънъл“ ще продължи да проверява оценките в годините.", "date": "2018.08.30", "title": "„Галъп интернешънъл“: Среден 3, по шестобалната система, е оценката на българите за пътищата у нас"}
{"url": "http://www.focus-news.net/news/2018/08/30/2561442/eva-maydel-gerbenp-taksite-za-parichni-prevodi-v-evro-ot-i-kam-balgariya-shte-namaleyat-drastichno.html", "text": "Таксите за парични преводи в евро от и към България ще намалеят драстично. Това каза за  Радио „Фокус“  българският евродепутат Ева Майдел от ГЕРБ/ЕНП, която представи доклад по темата в комисията по парични и икономически въпроси на Европарламента. Тя добави, че България отчита най-високите такси от и към страната в целия ЕС. По думите ѝ в момента за превод от 10 евро може да платим такса между 30 и 60 лв. \"Всички основни политически партии – на социалисти, либерали и консерватори подкрепиха доклада. Разбира се, предстоят ни преговори, но основната ни цел е да премахнем и драстично да намалим тези такси на парични преводи от и към държавите членки извън Еврозоната, това включва и България. Работим в тази посока, поставили сме си изключително кратки срокове. Очаква се новият регламент да влезе в сила в началото на 2019 г., коментира Ева Майдел. Тя каза още, че според изследване, ефектът от новия регламент ще доведе до близо 1 млрд. евро спестявания на европейските граждани за година. По думите на евродепутата, когато става въпрос за единния пазар, трябва да имаме едни и същи привилегии като на тези граждани, които са част от Еврозоната.", "date": "2018.08.30", "title": "Ева Майдел, ГЕРБ/ЕНП: Таксите за парични преводи в евро от и към България ще намалеят драстично"}
{"url": "http://www.focus-news.net/news/2018/08/30/2561446/blagoevgrad-2-leki-avtomobila-i-mikrobus-sa-katastrofirali-na-glaven-pat-e-79-kray-sandanski.html", "text": "2 леки автомобила и микробус са катастрофирали на главен път Е-79 край Сандански. Това съобщи за  Радио „Фокус“-Пирин  Йорданка Шаркова, говорител на Областна дирекция на МВР-Благоевград. Инцидентът е станал малко след 07.00 часа тази сутрин. Няма пострадали, щетите са само материални. Катастрофата не е затруднила движението по главния път. \r\nНатали СТЕФАНОВА", "date": "2018.08.30", "title": "Благоевград: 2 леки автомобила и микробус са катастрофирали на главен път Е-79 край Сандански"}
{"url": "http://www.focus-news.net/news/2018/08/30/2561431/ministar-neno-dimov-proveri-rabotata-na-prechistvatelnata-stantsiya-zlatni-pyasatsi.html", "text": "Министърът на околната среда и водите Нено Димов се срещна с ръководството на ВиК – Варна и със зам.-кмета Христо Иванов във връзка със сигнал, подаден от ВиК – Златни пясъци за затруднения в работата на Пречиствателна станция за отпадъчни води (ПСОВ) „Златни пясъци“. Това съобщиха от пресцентъра на  министерството . В срещата участваха управителят на Варненска област Стоян Пасев, директорът на ВиК – Варна Валентин Вълчанов и Христина Генева, директор на РИОСВ във Варна.  \r\nОт ВиК – Златни пясъци информираха, че има препълване на системата, което може да доведе до преливане от шахтите, обясни министър Димов. Във връзка със сигнала той разпореди на РИОСВ – Варна да извърши 24-часови проби от водата при изхода на ПСОВ „Златни пясъци“.  Очаква се резултатите да са готови следващата седмица, след което ще се направят и втори – контролни проби. „Ще бъде завишен контролът върху ПСОВ „Златни пясъци“, категоричен беше министърът.  \r\nВиК – Варна увериха, че към момента ПСОВ „Златни пясъци“ е в състояние да поеме пречистването на водите от курорта, като се вземат допълнителни мерки за обезпечаване на постъпващите водни количества. ПСОВ работи в обичайния режим, заяви директорът на ВиК – Варна. В последните седмици нивото се увеличава, защото консумацията на вода и отвеждането й в ПСОВ нараства поради факта, че  посетителите на курорта са повече, посочи Валентин Вълчанов. По време на пика на летния сезон пречиствателната станция е работила в нормален експлоатационен режим. Няма преливане от шахтите, категоричен беше той. Според Вълчанов проблемът е, че дъждовните води се отвеждат в битовата канализация.  \r\nЗам.-кметът Иванов и ВиК – Варна увериха, че след приключване на туристическия сезон веднага започва изпълнението на проекта за реконструкция и модернизация на ПСОВ  „Златни пясъци“, финансиран по Оперативна програма “Околна среда 2014-2020“. Проектът е на стойност 37,150 млн. лв., от които участието на община Варна е в размер на 8, 5 млн. лв. Проектът включва два подобекта – реконструкция, модернизация и разширение на ПСОВ „Златни пясъци“ и частично изграждане, реконструкция и рехабилитация на канализационната мрежа на СО „Ален мак“. С модернизацията ще се  осигури пречистване на отпадъчни води за бъдещо натоварване на ПОСВ „Златни пясъци“ с капацитет 72 122 еквивалент жители през летните месеци.", "date": "2018.08.30", "title": "Министър Нено Димов провери работата на Пречиствателната станция „Златни пясъци“"}
{"url": "http://www.focus-news.net/news/2018/08/30/2561439/ministar-nikolay-nankov-dava-pokazaniya-v-natsionalnata-sledstvena-sluzhba-za-tezhkata-katastrofa-kray-svoge.html", "text": "Министърът на регионалното развитие и благоустройство Николай Нанков дава показания в Националната следствена служба за тежкия автобусен инцидент край Своге от 25 август, предаде репортер на  Агенция „Фокус“ . В следствието се разпитват и служители на Агенция „Пътна инфраструктура“. „Фокус“ припомня:  Тежкият пътен инцидент стана на 25 август, загинаха 17 души, а 21 бяха ранени. Пътнически автобус влезе в насрещното, удари се в няколко автомобила и се преобърна. Сред жертвите е и 13-годишно момче. Има опасност за живота на три пострадали жени, настанени в „Пирогов“. 27 август беше обявен за ден на национален траур, а знамената на институциите бяха свалени на половина. След извънредна среща в МС със случая се зае Прокуратурата. След инцидента от правителството обявиха, че предвиждат да се създаде нова държавна структура, която да надзирава безопасността по пътищата. На шофьора на автобуса беше повдигнато обвинение за причиняване на смърт по непредпазливост.  \r\nБиляна ИВАНОВА", "date": "2018.08.30", "title": "Министър Николай Нанков дава показания в Националната следствена служба за тежката катастрофа край Своге"}
{"url": "http://www.focus-news.net/news/2018/08/30/2561444/nova-makedoniya-makedoniya-razmyanata-na-teritorii-e-opasna-no-e-na-masata-za-pregovori.html", "text": "Първият вестник в югозападната ни съседка –  „Нова Македония“  публикува поредна статия на Ристо Никовски – този път посветена на диалога между Белград и Прищина за нормализиране на двустранните отношения. Материалът е озаглавен „Размяната на територии е опасна, но е на масата“.  \r\nНа Балканите духат нови ветрове, които са противоречиви и опасни. Белград говори за „очертаване\" на границата с Косово, а Прищина настоява да се вземат предвид исканията на Прешевската долина за „присъединяване\" към най-младата държава на Балканите. Не се знае кое е по-опасно.САЩ, главните мениджъри на Балканите, доскоро бяха против промените в границите. Сега те казват – нека двете страни се споразумеят и не изключват размяната на територии. \r\nИ Москва разчита на това Белград и Прищина да се договорят, макар и без втората част. Сръбският президент Александър Вучич отдавна заяви, че Белград  не може да си позволи да загуби всичко и да не получи нищо. Сега, когато става дума за „очертаване\", със сигурност се мисли за „връщане\" на четирите общини около Косовска Митровица с мнозинство от сръбското население. Без такъв „аргумент\" той очевидно не би бил готов да се изправи пред хората, за да наруши мита за Косово, който отдавна е изгубен, и да намери решение. \r\nПървоначално изненадата дойде от косовския президент Хашим Тачи, който публично намекна, че на следващата среща с Вучич в Брюксел ще постави на масата за преговори искането на Прешевската долина за присъединяване към Косово. И той говори за промяна на границите, но Митровица не я споменава. Редица политици в Косово, сред които министър-председателят Рамуш Харадинай, Министерството на външните работи на Албания и др. веднага се обявиха против промяна на границите. В какво се състои енигмата? \r\nИдеите в никакъв случай не са местни. Планът е таен, но има интерпретация със собствена логика. Главният мениджър Вашингтон иска да реши проблема с Косово на всяка цена. Това ще намали зависимостта на Сърбия от Русия и ще завърши процеса на образуване на държавността в Косово. Наясно са, че Белград трябва да получи нещо осезаемо, за да се отвори пътя към Брюксел, но и този на Прищина към ООН. В противен случай решение няма да има. Единствената „утешителна награда\" са четирите общини около Косовска Митровица! Тачи вероятно е избран да лансира идеята и да се види реакцията. Ръцете му са вързани и той се опитва да балансира с искането на Прешево, въпреки че по-рано тази идея бе немислима. Всички други албанци са против, защото е ясно, че се касае за „загуба\" на част от Северно Косово, а не за „получаване\" на Прешевската долина.  \r\nПогледнато отстрани, колкото и да е опасна за другите, идеята може да бъде печелившо решение за Косово – то ще отвори пътя за взаимно признаване със Сърбия, а с това и този за членството в ООН, с което втората албанска държава ще стане завършена реалност. От друга страна, Сърбия ще даде някакви допълнителни права на албанците в Прешевската долина и това ще бъде някаква компенсация за Косово. \r\nМакедония ще има своя роля в евентуалното развитие на тези събития. След нашата капитулация в споразумението с Гърция и приемането да се изтрие македонския характер на страната, е отворен пътят за нейното федерализацията и за създаване на трета албанска държава. Това създава пространство за отстъпки от страна на Косово. Албанците ще загубят малко, но невъзможното ще бъде спечелено в Македония. САЩ безпогрешно обръщат внимание на албанските национални интереси. Ние бяхме първата стъпки в тайния план и отворихме пътя да разплитане на косовския възел. По навик, за собствена сметка.   \r\nИ дали краят на постюгославското сътрудничество на региона ще продължи и ще свърши в Босна вече не е вече нито сигурно, нито спешно.  \r\nСърбия ще получи компенсация с Митровица, а Република Сръбска ще остане в Босна. Поне още известно време. Фактът, че този геноциден сценарий за нас започна с изтриването на македонците, само потвърждава, че ние сме основният регионален проблем. Ето защо за четвърти път  се работи усилено за затваряне на „македонския въпрос\". Интересно е, че дори процедурите за нас и Сърбия са идентични, вероятно така ще бъде и когато (и ако) дойде ред на Босна. Мениджърът има напълно развита система. За да не ни унищожат с изтриване на всичко македонско от Конституцията, е изискано внасянето на промени с мнозинство от две трети. След това, за да бъде легитимно, ще има референдум. Като консултативен, той ще бъде противоконституционен, а на въпроса, който ще бъде зададен, има опции за осем отговора, но ще бъдат предложени само два. Така те са съблазнени от факта, че това е най-висшият демократичен акт, но го вършат по незаконен начин. \r\nКаквото и да се случи между Белград и Прищина, Сърбия ще се нуждае от мнозинство от две трети, за да внесе промени в Конституцията, а ако има промяна на границите, ще има и референдум. Случаят със Сърбия е особено интересен. Официално нито Брюксел, нито Вашингтон не искат Белград да признае Косово, преди да се присъедини към ЕС. Очакват единствено функционален договор. Хубаво де, но вратите на Брюксел ще останат затворени за Белград, ако преди това не уреди въпроса за границата с Косово. Това означава промяна на Конституцията, в която Косово и Метохия все още фигурира като част от страната. Само след като провинцията бъде изтрита от Конституцията, ще бъде възможно да се маркира границата, която сега е административна. Ако Сърбия направи всичко това и иска да се присъедини към ЕС, Косово ще бъде официално отделено от Сърбия и по този начин ще бъде признато. \r\nПо навик, САЩ пренебрегват ЕС, който в случая е абсолютно прав, че всеки опит за промяна на границите на Балканите и евентуална размяна на територии може да бъде изключително опасен прецедент с непредвидими последствия. Той ще проправи пътя за завръщането на теорията за доминото, което неизбежно ще се отрази на Македония и Босна и Херцеговина, а може би дори и на други. Равнозначно е на отваряне на кутията на Пандора, с всички последствия. \r\nИнтересно е обаче, че Русия не се противопоставя енергично на тези индикатори. Отцепването на Косово отговаря на случая с Крим, Южна Осетия и Абхазия, но е неприемлив прецедент, тъй като може да бъде лош пример за много сегменти на Руската федерация, която има около 85 субекта! Новият речник, използван от Вашингтон и Москва, предлага ли някакво споразумение? Възможно ли е Путин и Тръмп да са обсъдили в Хелзинки и този въпрос? Ако това се потвърди, това ще означава, че Путин играе майсторски, а Тръмп – пак по навик, не е разбрал нещата. По принцип прекрояването на границите на Балканите и/или обменът на територии не може да минат без война. А започне ли такава, ето я Русия пак на Балканите. Няма нищо друго, което САЩ да искат по-малко за нашия регион, отколкото това. \r\nКосовският възел е изключително сложен. Това е порочен кръг. Макар че преди двадесет години близък сътрудник на Сали Бериша, тогава президент на Албания, ми каза, че подялбата на Косово е неприемлива, защото - както каза той, сега цялото е тяхно. Такава възможност, добави той, е имало преди 20 г., сега – 40 г. Както изглежда, точно това сега се налага като единствен вариант. Трудно и почти невероятно е да вярваме, че Тачи и другите ще позволят това да се случи, но вярваше ли ни някой, че като македонци бихме се съгласили да се отречем от себе си? И това беше направено с помощта на нашите американски „стратегически партньори\", които все още са основните играчи в Косово. Македонците са щета при решаването на албанския национален въпрос от САЩ. Въпреки това, за щастие все още имаме шанс да оцелеем като нация. Това е възможно само ако бойкотираме  референдума и спасим Конституцията. *Публикуваните на страницата материали съдържат оценки на цитираните медии и не са отражение на позицията на Агенция „Фокус“.   Тереза Герова", "date": "2018.08.30", "title": "„Нова Македония“ (Македония): Размяната на територии е опасна, но е на масата за преговори"}
{"url": "http://www.focus-news.net/news/2018/08/30/2561448/inzh-valentin-valkanov-vik-varna-prechistvatelnata-stantsiya-v-kurorta-zlatni-pyasatsi-raboti-v-obichaen-rezhim.html", "text": "Пречиствателната станция в курорта „Златни пясъци“ работи в обичаен режим. Това заяви на пресконференция във Варна инж. Валентин Вълканов, директор на ВиК – Варна, предаде репортер на  Радио „Фокус“ – Варна . Той отбеляза, че в последните седмици нивото на отпадъчните води се е повишило, като това вероятно се дължи на по-високата консумация и отвеждането на водата към пречиствателната станция в разгара на сезона, във връзка с присъствието на повече туристи в курорта. Инж. Вълканов посочи, че се очаква до няколко дни по-високата консумация на вода да намалее във връзка с края на сезона.  \r\n„Пречиствателната станция в курорта „Златни пясъци“ работи в обичаен режим така, както е работила и през миналата година“, каза още инж. Вълканов. Той подчерта, че предстои реконструкция и модернизация на пречиствателната станция и догодина проблеми във връзка с по-голямата консумация на вода не се очакват. „Притесненията са видими, защото от години пречиствателната станция не може да поема определените количества вода и да ги пречиства в пълна степен, тъй като няма пречистване на азот и фосфор, което ще бъде направено с изграждането на новата пречиствателна станция“, заяви инж. Валентин Вълканов. \r\nМарияна ВАЛЕНТИНОВА", "date": "2018.08.30", "title": "Инж. Валентин Вълканов, ВиК – Варна: Пречиствателната станция в курорта „Златни пясъци“ работи в обичаен режим"}
{"url": "http://www.focus-news.net/news/2018/08/30/2561447/mia-makedoniya-darzhavnoto-rakovodstvo-na-kosovo-se-sabra-na-izvanredno-zasedanie.html", "text": "Държавният глава на Косово Хашим Тачи, премиерът Рамуш Харадинай, председателят на парламента Кадри Весели и вицепремиерите Беджет Пацоли, Фатмир Лимай и Дардан Гаши се събраха на среща в сградата на законодателния орган в Прищина, предава   Македонска информативна агенцијa (MIA) . \r\nКореспондент на агенцията пояснява, че срещата не е била обявена предварително, нито темите, които ще бъдат обсъждани в рамките й. Уточнява се, че преди няколко седмици същите тези лидери бяха включени в състава на косовската делегация в Брюксел за преговорите с представителите на Белград. Тереза Герова", "date": "2018.08.30", "title": "МИА (Македония): Държавното ръководство на Косово се събра на извънредно заседание"}
{"url": "http://www.focus-news.net/news/2018/08/30/2561450/dimitar-masurski-pss-pamporovo-edna-aktsiya-po-izdirvane-e-provedena-ot-spasitelite-v-rodopite-prez-lyatoto-no-se-uvelichavat-intsidentite-s-velosipedi.html", "text": "От началото на летния сезон планинските спасители са провели само една акция по издирване в Родопите, но се увеличават инцидентите с велосипеди във велопарка в Пампорово. Това каза за  Радио „Фокус“ – Смолян  Димитър Масурски – началник на база „Студенец“ към Планинската спасителна служба (ПСС) към Българския Червен кръст в Пампорово. Издирвателната акция бе проведена в района на връх Перелик, когато възрастен мъж от Смолян прекара една нощ на открито, но бе открит в добро здраве от спасителите. Осем обаче са случаите на инциденти с велосипедисти в Пампорово. Един от тях бе по-тежък, при който момиче пострада по-сериозно, а останалите са основно на ключици и крака, поясни Масурски и допълни, че през последните години се увеличават любителите на планинското колоездене. \r\nТой уточни, че цената на една акцията за издирване на изчезнал в Родопите е 724 лв., а оказването на помощ в планината, без да се организира акция е 557 лв. Въпреки това част от тези суми не са изплатени на спасителите в Пампорово.  \r\n„Човекът като няма пари, не плаща нищо, а направените разходи по спасяване или оказване на помощ са за наша сметка – на Българския Червен кръст. Велосипедистите, които имат застраховка не плащат за оказаната помощ, но тези, които нямат трябва да заплатят сумата, изразходвана за предприетите от спасителите действия, обясни Масурски. Той допълни, че има списък за видовете оказване на помощ, но спасителите са длъжни на първо място да окажат помощ, въпреки че понякога не получават нищо за положените усилия. Масурски коментира, че няма масова практика сред планинарите да правят застраховки. „Има хора, които са постоянно в планината, излизат, карат колелета, знаят че е рисково и въпреки това не си правят застраховки. Няма това съзнание в българите за съжаление“, посочи той. \r\nСпасителят добави, че туристите в Пампорово и околностите вече намаляват, като се очаква летния сезон да приключи към средата на септември, когато обикновено приключват отпуските и започва учебната година. Той каза още, че на база „Студенец“ има четирима щатни спасители и 16 доброволци, които дават дежурства и наряди целогодишно. \r\nНели ГЕРГЬОВСКА", "date": "2018.08.30", "title": "Димитър Масурски, ПСС – Пампорово: Една акция по издирване е проведена от спасителите в Родопите през лятото, но се увеличават инцидентите с велосипеди"}
{"url": "http://www.focus-news.net/news/2018/08/30/2561451/redoven-mesechen-brifing-na-ministar-valentin-radev-shte-se-provede-na-31-avgust.html", "text": "Редовен месечен брифинг на министъра на вътрешните работи Валентин Радев ще се проведе утре (31 август), от 11.30 часа, в заседателната зала в сградата на министерството. Това съобщиха от пресцентъра на  МВР .", "date": "2018.08.30", "title": "Редовен месечен брифинг на министър Валентин Радев ще се проведе на 31 август"}
{"url": "http://www.focus-news.net/news/2018/08/30/2561453/varna-okrazhnata-prokuratura-privleche-kato-obvinyaem-i-lishen-ot-svoboda-sled-aktsiyata-po-protivodeystvie-na-koruptsiyata-vav-varnenskiya-zatvor.html", "text": "След акцията по противодействие на корупцията във варненския затвор, проведена на 27 август 2018 г., Окръжната прокуратура във Варна привлече като обвиняем и трето лице, което в момента изтърпява наказание лишаване от свобода в затвора. Това съобщиха от пресцентъра на  Апелативна прокуратура - Варна . Лишеният от свобода действал като помагач на инспектора от варненския затвор, когото умишлено улеснявал в искането на подкуп от други изтърпяващи наказанията си лица. \r\nПарите били искани от инспектора, за да изготви становище, въз основа на което лишен от свобода да бъде преместен в затворническо общежитие, а други да бъдат изведени на работа.   \r\nДо момента инспекторът и другият помагач са задържани за срок до 72 часа с цел довеждането им пред съда днес, 30 август 2018 г. \r\nМатериалите по досъдебното производство са внесени във Варненския окръжен съд със съответните искания за определяне на мерки за процесуална принуда.", "date": "2018.08.30", "title": "Варна: Окръжната прокуратура привлече като обвиняем и лишен от свобода след акцията по противодействие на корупцията във варненския затвор"}
{"url": "http://www.focus-news.net/news/2018/08/30/2561452/sport-ludogorets-priema-torpedo-kutaisi.html", "text": "За трети път в историята си Лудогорец не успя да влезе в групите на Шампионската лига, но има шанс да попадне в тези на Лига Европа, ако успее да преодолее гостуващия отбор на Торпедо Кутаиси.  \r\nВ първият мач с Торпедо Кутаиси, който бе изигран в Грузия, Лудогорец спечели с 1:0 след гол на Вандерсон. Реваншът е тази вечер от 20:00 часа.", "date": "2018.08.30", "title": "Спорт: Лудогорец приема Торпедо Кутаиси"}
{"url": "http://www.focus-news.net/news/2018/08/30/2561425/veselin-iliev-spasitel-na-plazha-v-burgas-cherven-e-flagat-na-burgaskiya-plazh.html", "text": "Червен е флагът на бургаския плаж заради „солуган“. Това каза за Радио „Фокус“ – Бургас Веселин Илиев, старши спасител на бургаския плаж. По думите му явлението „солуган“ представлява дълги вълни, много подходящи за спускане по тях. „На определени места се образува и слабо мъртво вълнение. Държим децата близо до брега, а възрастните разчитаме сами да имат отговорност да се пазят. Все още времето е много приятно, няма вятър и ветрова вълна, затова и все още има доста хора по плажовете“, допълни Илиев. \r\nВеселина НИКОЛОВА", "date": "2018.08.30", "title": "Веселин Илиев, спасител на плажа в Бургас: Червен е флагът на бургаския плаж"}
{"url": "http://www.focus-news.net/news/2018/08/30/2561455/mvr-zasileno-e-politseyskoto-prisastvie-po-patishtata-vodeshti-kam-granitsata-ni-sas-sarbiya.html", "text": "Засилено е полицейското присъствие по пътищата, водещи към границата ни със Сърбия. Това съобщиха от пресцентъра на  МВР . С оглед интензивния трафик на транзитно преминаващите през страната чужденци, екипи ще бъдат разположени по автомагистралите „Марица“ и „Тракия“, и пътя София-Калотина.  \r\n„Пътна полиция“ предприема допълнителни мерки заради засиления трафик на транзитно преминаващи чужди граждани от южната ни граница към западната. Поради тази причина засилено ще е присъствието на екипите по пътя от ГКПП „Капитан Андреево“, автомагистрала „Марица“, автомагистрала „Тракия“ и път I-9 (София-Калотина). Остава в сила и засиленото полицейско присъствие по основните пътища на страната, тъй като периодът съвпада с отпуските у нас и интензивното пътуване от и към Черноморието ни.  \r\nСъс заповед на Агенция „Пътна инфраструктура“, в последния работен ден на седмицата за времето от 18.00 до 20.00 часа ще се спират товарните автомобили, движещи се в посока София-Пловдив на автомагистрала „Тракия“.  Изключение ще се прави за онези камиони, превозващи опасни товари, живи животни и стоки на температурен режим.  \r\nСъщата мярка ще е в сила и в неделя, но за времето от 16.00 до 20.00 часа за движещите се в посока Бургас-София. Подобно ограничение ще има и на автомагистрала „Марица“ в неделя за времето от 16.00 до 20.00 часа в посока Свиленград-автомагистрала „Тракия“. На автомагистрала „Струма“ движението на товарни автомобили ще е ограничено за времето от 10.00 до 14.00 часа в посока п. в. Даскалово-автомагистрала „Тракия“.  От полицията отново припомнят основните правила за безопасно шофиране  : \r\n- водачите да шофират със съобразена с пътните условия скорост и да спазват указанията на маркировката и на служителите на реда;   \r\n- в никакъв случай да не се движат в аварийната лента на магистралите и да не спират там без причина;  \r\n- в никакъв случай да не подценяват дължината на пътя и ако той е над 3 часа, да предвидят поне една почивка;  \r\n- да не поемат на път, ако са употребили алкохол, наркотични вещества или техни аналози.", "date": "2018.08.30", "title": "МВР: Засилено е полицейското присъствие по пътищата, водещи към границата ни със Сърбия"}
{"url": "http://www.focus-news.net/news/2018/08/30/2561454/prezidentat-rumen-radev-shte-pozdravi-uchastnitsite-v-desetata-generalna-konferentsiya-na-balkanskiya-fizicheski-sayuz.html", "text": "Президентът Румен Радев ще поздрави участниците в Десетата генерална конференция на Балканския физически съюз. Това съобщиха от  прессекретариата на държавния глава . Престижният научен форум, в който участват стотици учени от региона, се провежда в София под патронажа на българския президент. Събитието ще започне от 18.00 часа в столичния Интер Експо Център.", "date": "2018.08.30", "title": "Президентът Румен Радев ще поздрави участниците в Десетата генерална конференция на Балканския физически съюз"}
{"url": "http://www.focus-news.net/news/2018/08/30/2561449/ministar-neno-dimov-shte-proveri-na-myasto-v-sozopol-podgotovkata-na-operatsiyata-po-iztochvane-na-mazuta-ot-potanaliya-korab-mopang.html", "text": "Министърът на околната среда и водите Нено Димов ще провери на място в Созопол подготовката на операцията по източване на мазута от потъналия кораб „Мопанг“. Това съобщиха от пресцентъра на  министерството . Около 15.00 часа се очаква министър Димов да даде изявление на пристанище „Санта Марина“ при Водолазния клуб.", "date": "2018.08.30", "title": "Министър Нено Димов ще провери на място в Созопол подготовката на операцията по източване на мазута от потъналия кораб „Мопанг“"}
{"url": "http://www.focus-news.net/news/2018/08/30/2561443/treys-grup-hold-izborat-na-izpalnitel-po-proekta-za-iskarskoto-defile-se-provezhda-po-pravilata-na-programa-tranzitni-patishta-v-a-ne-po-zop.html", "text": "Изборът на Изпълнител по Проект: „Лот 17–ТRP V/17 Път II–16 \"Мездра – Елисейна - Своге – Нови Искър“  се провежда по правилата и процедурите на Програма “Транзитни пътища V“, на база на международното ратифицирано споразумение за нея, а не по Закона за обществените поръчки на Р България. 65% от финансирането е на Европейската инвестиционна банка. Това се посочва в  позиция  на „Трей Груп Холд“, изпратена до медиите.  \r\nОт компанията уточняват, че изпълнител на проекта е ДЗЗД „Трейс Своге“, в което партньори са „Трейс Груп Холд“ АД и „Мегаинвест Холдинг“ АД. Договорът за изпълнение на проекта е сключен по Договорни условия за изграждане на строителни и инженерни работи, проектирани от Възложителя, Хармонизирано издание на Международната банка за развитие от м. март 2006 год., публикувани от Международния съюз на инженерите-консултанти (FIDIC, - Червена книга). Участниците в проекта са Възложителят – в лицето на АПИ, Фирма –  “Инженер”, представляваща и гарантираща интересите на държавата в процеса – в този случай тази функция се изпълнява от Mott Macdonald, известна британска инженерингова международна компания, Изпълнител, Надзор и Проектант. По правилата на Червената книга FIDIC Инженерът администрира договора, контролира работата и упълномощава плащанията. Инженерът е представител на Възложителя с делегирани правомощия и винаги когато изпълнява задължения или упражнява правомощия, действа в полза на Възложителя. \r\nОт дружеството посочват, че възложителят предоставя одобрен от него проект на Инженера и Изпълнителя. „Трейс Груп“ поясняват, че всички дейности по изпълнението на този проект са извършени в рамките на договорните условия с изричното одобрение на Инженера след съгласуване с Възложителя.  \r\n„Съгласно изискванията на договора са представени всички банкови гаранции за договорените срокове. Относно изнесените данни за изпратени до нас писма, изискващи отстраняване на твърдени дефекти на основание на гаранционната ни отговорност като изпълнител – уведомяваме Ви, че когато сме получавали кореспонденция, коректно адресирана съобразно изискванията на договорните условия по ФИДИК, сме реагирали съобразно предписанията на договора“, обясняват от „Трейс Груп“ и правят уточнение, че като отговорна компания са отстранили всички безспорни претенции по гаранционната им отговорност, които са били коректно претендирани съгласно договорните условия.  \r\nКомпанията прави уточнение, че в България лабораториите не се делят на частни и държавни, а на акредитирани и неакредитирани. „Един от минималните критерии за квалифициране на оферентите в тръжната процедура, за спечелване на проекта е Изпълнителят да разполага с лаборатория. В рамките на проекта сме ползвали няколко акредитирани лаборатории“, обясняват от „Трейс Груп“. \r\n„В България асфалтовите смеси се изпълняват по европейските стандарти, към които има национални приложения БДС ЕN 13108-1 и БДС ЕN 13108-5, а стандартът за скален материал е БДС ЕN 13043. Горепосочените стандарти регламентират влагането на варовикови скални материали под формата на каменно брашно, едър и дребен скален материал. Има рецепти за асфалтови смеси, които се проектират със 100% скален материал, има рецепти, които определят да бъде вложен едър скален материал с коефициент на полиране над 50%“, допълват от компанията.  \r\n„Трейс Груп Холд“ АД е сред малкото в България строителни публични компании, с кристално ясна собственост и капитал на Софийската Фондова Борса“, посочват още от дружеството.", "date": "2018.08.30", "title": "„Трейс Груп Холд“: Изборът на изпълнител по проекта за Искърското дефиле се провежда по правилата на Програма “Транзитни пътища V“, а не по ЗОП"}
{"url": "http://www.focus-news.net/news/2018/08/30/2561445/gl-inspektor-georgi-kolev-nyama-greshka-ot-strana-na-pozharnata-vav-vrazka-s-intsidenta-kray-svoge.html", "text": "В случая няма грешка от страна на пожарната. Това каза пред журналисти пред Националната следствена служба гл. инспектор инж. Георги Колев от Районната служба на пожарната в Своге, предаде репортер на  Агенция „Фокус“ . Той обясни, че е член на държавната комисия, приела пътя, на който стана инцидента. „От пожарната в Своге съм, с моя екип участвахме в изваждането на пострадалите“, посочи Георги Колев. „Върви разследване, не мога да кажа колко души сме в комисията“, коментира той. „Трагедията е голяма, медицинските лица казаха, че за първи път виждат такова нещо“, каза още гл. инспектор Колев. \r\nВ Националната следствена служба текат разпитите на регионалния министър Николай Нанков, инж. Светослав Глосов, председател на УС на АПИ и на директора на Института по пътища и мостове Веселин Димитров. \r\nБиляна ИВАНОВА", "date": "2018.08.30", "title": "Гл. инспектор Георги Колев: Няма грешка от страна на пожарната във връзка с инцидента край Своге"}
{"url": "http://www.focus-news.net/news/2018/08/30/2561459/plovdiv-zhitelite-na-shest-sela-v-oblastta-sa-s-narusheno-vodopodavane-zaradi-avarii.html", "text": "Жителите на шест села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК - Пловдив. Без вода до отстраняване на възникнали аварии са населените места Ситово, Борец, Шишманци, Каравелово, Златовръх и Болярци. Очаква се нормалното водоподаване към абонатите да бъде възстановено до 17.00 часа. \r\nЕкипите на водоснабдителното дружество работят също по отстраняването на авария в градовете Карлово, Куклен и Пловдив. За неопределен период от време ще е нарушено водоподаването в района на ул. „Дъбенско шосе“ в град Карлово, заради авария на водопровод. Без вода са и голяма част от домакинствата в град Куклен, заради аварии на улиците „Александър Стамболийски“ и „Стръмна“. До 17.00 часа ще е нарушено водоподаването към домакинствата в района на улиците „Стойчо Мушанов“, „Иван Стефанов Гешев“ и „Пазарджишко шосе“ – 4-ти километър в град Пловдив заради аварии. \r\nТони МИХАЙЛОВ", "date": "2018.08.30", "title": "Пловдив: Жителите на шест села в областта са с нарушено водоподаване заради аварии"}
{"url": "http://www.focus-news.net/news/2018/08/30/2561457/kyustendil-za-poslednite-dva-mesetsa-planinskiyat-spasitelen-otryad-v-dupnitsa-e-provel-okolo-13-aktsii.html", "text": "За последните два месеца планинският спасителен отряд в Дупница е провел около 13 акции. Това каза пред  Радио „Фокус” – Кюстендил  Кирил Чолаков, ръководител на планинския спасителен отряд към Български червен кръст. По думите му активните летни месеци, когато има много туристи в планината, са били изключително натоварени за отряда.  \r\n„Имахме много работа. Имаше и по-тежки акции, имаше и така наречените рутинни акции, при които поне се знае къде се намира пострадалия. Най-масово се посещава циркусът на Седемте рилски езера, там травматизмът е доста висок. Много хора отиват неподготвени в планината, което води и до доста инциденти”, каза Кирил Чолаков. Той припомни и за проведената акция по спасяването на бедстващ белгийски скаут в Рила, която е била и една от най-тежките за това лято. „Тази акция беше доста тежка, мястото на което беше пострадал човекът беше много отдалечено, труден терен, а това предполага и доста сериозна акция. Като прибавим и лошите метеорологични условия – тежка акция. По принцип лека акция няма, защото всяка акция е свързана с доста сериозни усилия от спасителите, носене на пострадалия със специализирани средства”, каза Кирил Чолаков. По думите му едно по-сериозно изкълчване на глезена води до сериозна акция, защото пострадалият трябва да се носи на тежък терен, но спасителите винаги отиват подготвени и екипирани. \r\nЧолаков съобщи също, че голям процент от пострадалите в Рила туристи са били без застраховка, като при проведените само за последните два месеца 13 акции едва четирима от пострадалите са имали планинска застраховка. „Хората които тръгват в планината трябва да си направят застраховка. Редно е те да поемат някаква отговорност за собственото си здраве и живот, все пак рискът не е както в градовете. Постоянно се казва, че трябва да се прави застраховка”, каза Кирил Чолаков. По думите му самата застраховка поема всички тези разходи, които планинските спасители правят при спасяването на нуждаещите се от помощ туристи. „Планинската спасителна служба разполага с високопроходими автомобили, които са скъпи за поддръжка, има друга специализирана техника. Отделно самите спасители преминават и завършват курсове, в които също се инвестира”, каза Кирил Чолаков. По думите му всичко това струва някакви пари. За всяко случило се нещо в планината се пускат доклади, медицински картони. „Самите лица се помолват да покрият направените разходи. Някои се отзовават, други не, но така стоят нещата към момента”, каза Чолаков. \r\nВенцеслав ИЛЧЕВ", "date": "2018.08.30", "title": "Кюстендил: За последните два месеца планинският спасителен отряд в Дупница е провел около 13 акции"}
{"url": "http://www.focus-news.net/news/2018/08/30/2561460/ministar-neno-dimov-za-kazusa-silistar-samoto-dopuskane-za-promyana-na-ustroystveniya-plan-tryabva-da-se-sapatstva-s-ekologichna-protsedura.html", "text": "Общинските съветници в Царево са нарушили Закона за устройството на територията, като са гласували решение за изработване на проект на план за застрояване в местността „Силистар“. Това каза на пресконференция във Варна министърът на околната среда и водите Нено Димов, предаде репортер на  Радио „Фокус“ – Варна . Министър Димов отбеляза, че преди да се гласува подобно решение, Общинският съвет е трябвало да се обърне към Регионалната инспекция по околната среда и водите в Бургас, за да бъде указана каква е процедурата, която трябва да се следва.  \r\n„Това е нарушение на Закона за устройството на територията, затова Регионалната инспекция по околната среда и водите в Бургас е сезирала министъра на регионалното развитие и благоустройството и областния управител на Област Бургас“, каза министър Нено Димов. Той допълни, че не може да се говори за строителство в местността, която попада в Природен парк „Странджа“ и част от европейската екологична мрежа Натура 2000. „Самото допускане за промяна на устройствения план трябва да се съпътства с екологична процедура. Този тип планове задължително минават през оценки. Предполагам, че кметът и Общинският съвет ще се съобразят с предписанията, които ще бъдат дадени от областния управител“, заяви министър Нено Димов, който замина на посещение в Бургас и ще се запознае на място със ситуацията около източването на мазута от потъналия в Созополския залив кораб. \r\nМарияна ВАЛЕНТИНОВА", "date": "2018.08.30", "title": "Министър Нено Димов за казуса „Силистар“: Самото допускане за промяна на устройствения план трябва да се съпътства с екологична процедура"}
{"url": "http://www.focus-news.net/news/2018/08/30/2561456/ministar-neno-dimov-vodata-po-chernomorieto-e-mnogo-po-chista-merkite-koito-darzhavata-vze-s-izgrazhdaneto-na-prechistvatelni-stantsii-davat-svoite-rezultati.html", "text": "Водата по Черноморието е много по-чиста. Това каза на пресконференция във Варна министърът на околната среда и водите Нено Димов, предаде репортер на  Радио „Фокус“ – Варна . „Както миналата година, така и този сезон, водата на Черно море е много по-чиста. Мерките, които държавата взе с изграждането на пречиствателни станции, дават своите резултати“, заяви министър Нено Димов. Той подчерта, че Регионалната здравна инспекция във Варна извършва редовни проверки на зоните за къпане, като резултатите за чистотата на водата са добри. Министър Димов посочи, че Министерството на околната среда и водите също осъществява проверки и към момента няма сигнали, които да са притеснителни. \r\nВъв Варна министърът на околната среда и водите Нено Димов се срещна с ръководството на ВиК – Варна и със зам.-кмета Христо Иванов във връзка със сигнал, подаден от ВиК – Златни пясъци за затруднения в работата на Пречиствателна станция за отпадъчни води (ПСОВ) „Златни пясъци“. Очаква се след приключване на туристическия сезон да започне изпълнението на проекта за реконструкция и модернизация на ПСОВ „Златни пясъци“, финансиран по Оперативна програма “Околна среда 2014-2020“. \r\nМарияна ВАЛЕНТИНОВА", "date": "2018.08.30", "title": "Министър Нено Димов: Водата по Черноморието е много по-чиста, мерките, които държавата взе с изграждането на пречиствателни станции, дават своите резултати"}
{"url": "http://www.focus-news.net/news/2018/08/30/2561461/emanyuel-makron-es-se-nuzhdae-ot-strategicheski-otnosheniya-s-rusiya-vklyuchitelno-v-oblastta-na-otbranata.html", "text": "Европейският съюз се нуждае от стратегически отношения с най-близките си съседи, включително по въпросите на отбраната, за да осигури по-голяма стабилност и да „осъвремени“ отношенията си с Русия в периода след Студената война. Това заяви държавният глава на Франция Еманюел Макрон в рамките на посещението си в Хелзинки за среща с финландския му колега Саули Нийнистьо, предава  Reuters . \r\n„В наш интерес е ЕС да има стратегически отношения с Турция, както и с Русия, които ще доведат до стабилност в дългосрочен план и ще допринесат за по-голяма съгласуваност\", подчерта Макрон на съвместна пресконференция в Хелзинки с финландския президент. Тереза Герова", "date": "2018.08.30", "title": "Еманюел Макрон: ЕС се нуждае от стратегически отношения с Русия, включително в областта на отбраната"}
{"url": "http://www.focus-news.net/news/2018/08/30/2561463/dobrich-mezhdunarodno-lyatno-uchilishte-supramolekulnata-himiya-v-meditsinata-i-tehnologiite-avansi-i-predizvikatelstva-se-provezhda-v-kurortniya-kompleks-albena.html", "text": "Международно лятно училище „Супрамолекулната химия в медицината и технологиите: аванси и предизвикателства“ се провежда в курортния комплекс „Албена“, съобщи  Яна Кирилова, експерт в отдел „Култура и връзки с обществеността“  на комплекса. Лятното училище, което продължава до 3 септември, е насоченo основно, но и не само към студенти и млади изследователи. Има за цел да им покаже възможностите, които супрамолекулната химия дава в съвременната наука и практика. Специално внимание е отделено на методите за изследване на надмолекулни структури и дизайн на системи с насочени свойства за медицински и високотехнологични приложения. Това училище е част от Институционално партньорство между Университета във Фрибург (Швейцария), Българската академия на науките и Университета в Крагуевац (Сърбия), финансирано от Швейцарската национална научна фондация в рамките на програма SCOPES 2013-2016. Освен лекциите, представяни от водещи учени, Лятното училище включва постерна сесия, в която младите изследователи и студенти могат да представят своите научни резултати. Форумът има своя страница в интернет, където са публикувани програмата на училището, списъкът с лектори и други подробности около провеждането му.", "date": "2018.08.30", "title": "Добрич: Международно лятно училище „Супрамолекулната химия в медицината и технологиите: аванси и предизвикателства“ се провежда в курортния комплекс „Албена“"}
{"url": "http://www.focus-news.net/news/2018/08/30/2561465/dobrich-po-barzo-proizvodstvo-na-rayonnata-prokuratura-v-general-toshevo-e-osaden-efektivno-iranski-grazhdanin-za-nelegalno-preminavane-na-balgarskata-granitsa.html", "text": "По бързо производство на Районната прокуратура в Генерал Тошево е осъден иранският гражданин Бахтияр Ф., който преминал нелегално българската граница не през определените за това места. Това съобщиха от пресцентъра на  Апелативна прокуратура – Варна . За извършеното престъпление по член 279,ал. 2 от НК състав на Районния съд в Генерал Тошево му е наложил 8 месеца лишаване от свобода ефективно.  \r\nЗа същото престъпление той вече е бил осъждан по наказателно дело на Районния съд в Сливница, който му е наложил наказание 4 месеца лишаване от свобода.   \r\nБързото производство е образувано на 21 август 2018 г. Постъпило е в Районната прокуратура в Генерал Тошево на 22 август и същия ден е решено от прокурора. Иракският гражданин се е признал за виновен и е сключил споразумение, което Районният съд в Генерал Тошево е одобрил. \r\nСпоразумението не подлежи на обжалване и е със сила на присъда.", "date": "2018.08.30", "title": "Добрич: По бързо производство на Районната прокуратура в Генерал Тошево е осъден ефективно ирански гражданин за нелегално преминаване на българската граница"}
{"url": "http://www.focus-news.net/news/2018/08/30/2561458/kathimerini-gratskiyat-ministar-na-otbranata-obvini-makedonskite-polititsi-v-podkopavane-na-dvustrannite-otnosheniya.html", "text": "Министърът на отбраната на Гърция Панос Каменос обвини политици от Македония (в източника – Бивша югославска република Македония) в подкопаване на напредъка в отношенията между двете балкански страни, които през юни подписаха споразумение за разрешаване на десетилетния спор за името, съобщава електронното издание на вестник  Kathimerini . \r\n„С провокативните си коментари срещу Гърция, официалните лица в Скопие, включително министър-председателят и външният министър, разрушават всички усилия за намирането на решение“, предупреди Каменос, който е и председател на младшия коалиционен партньор на СИРИЗА – партията „Независими гърци“ (АНЕЛ). Съответното изявление той направи в рамките на неформалната европейска среща на министрите на отбраната, която се провежда във Виена.  \r\nИзявлението му е в отговор на изказването на външния министър на Македония Никола Димитров, който ден по-рано заяви пред депутатите в Европейския парламент, че гражданите на страната му са „македонци\" и говорят на „македонски\" език. \r\n„Употребата на „македонска\" нация е в нарушение на всяко споразумение\", категоричен бе Каменос. \r\nПроучване в югозападната ни съседка показа, че повече от половината от респондентите са съгласни балканската страна трябва да се присъедини към НАТО и Европейския съюз под името „Република Северна Македония\", като част от сключеното с Гърция споразумение за името. Въпросът ще бъде изнесен на референдум на 30 септември, припомня изданието.  Тереза Герова", "date": "2018.08.30", "title": "Kathimerini: Гръцкият министър на отбраната обвини македонските политици в подкопаване на двустранните отношения"}
{"url": "http://www.focus-news.net/news/2018/08/30/2561462/a1-on-makedoniya-prodalzhavat-usiliyata-na-gratskite-pozharnikari-da-potushat-oganya-na-feribota-v-pireya.html", "text": "Повече от денонощие продължават усилията на гръцката противопожарна служба да потуши пожара на ферибота „Елефтериос Венизелос“, който акостира в пристанищния град Пирея след избухването на огъня, съобщава скопската електронна медия  A1 On . \r\nГоляма част от пламъците вече са потушени. От ферибота са свалени няколко тежкотоварни превозни средства, в резултат на което пожарникарите са получили по-голямо пространство за действие.  \r\nОт кадрите става ясно, че корабът е наклонен от едната страна. Все още се забелязва и дим. По данни на гръцките медии в плавателния съд са пробити няколко дупки, за да изтича събралата се вода.  \r\nСлед цялостното потушаване на огъня всички превозни средства на ферибота ще бъдат свалени от него и ще бъде направена оценка на щетите от инцидента. Причините, довели до избухването на пламъците, все още не са установени.  \r\nНа борда на ферибота са пътували 1015 души, 140 от които – членове на екипажа. На плавателния съд са били натоварени 80 камиона и 152 други превозни средства.  Тереза Герова", "date": "2018.08.30", "title": "A1 On (Македония): Продължават усилията на гръцките пожарникари да потушат огъня на ферибота в Пирея"}
{"url": "http://www.focus-news.net/news/2018/08/30/2561466/kyustendil-izvarshva-se-tsyalostno-sanirane-na-edna-ot-sgradite-na-detska-gradina-slantse-v-grada.html", "text": "Извършва се цялостно саниране на една от сградите на Детска градина „Слънце” в Кюстендил, предаде репортер на  Радио „Фокус” – Кюстендил . Сградата се намира на улица „Единадесети август”, в нея се помещават две от групите на детското заведение, както и Дневен център за деца и младежи „Вяра, надежда и любов”. Върху сградата се поставя топлоизолация, извършен е основен ремонт на покривната конструкция. Средствата за ремонтните дейности са осигурени от общинския бюджет за 2018 година, частта за капиталови разходи. Ремонтните дейности не затрудняват провеждането на занятията в детската градина и в дневния център. \r\nВенцеслав ИЛЧЕВ", "date": "2018.08.30", "title": "Кюстендил: Извършва се цялостно саниране на една от сградите на Детска градина „Слънце” в града"}
{"url": "http://www.focus-news.net/news/2018/08/30/2561467/tanjug-belgrad-e-investiral-v-republika-srabska-nad-21-miliona-evro.html", "text": "За последните четири години Белград е инвестирал в проекти в Република Сръбска около 21,5 млн. евро. Това обяви министър-председателят на западната ни съседка Анна Бърнабич в рамките на съвместното заседание между правителствата в Белград и Баня Лука, предава сръбската държавна информационна агенция  Tanjug . \r\n„Все по-силна Сърбия, все по-силна Република Сръбска и все повече съвместни проекти - всичко това идва в значителен политически момент за Сърбия. Мисля, че близостта и единството на сръбската нация рядко са били толкова значими\", подчерта Бърнабич в рамките на съвместната пресконференция, свикана след заседанието.  \r\nНа свой ред премиерът на Република Сръбска Желка Цвиянович обяви, че на заседанието са приети 16 заключения за интересите за развитие на двете страни. Тя благодари на Сърбия за направените инвестиции, като поясни, че средствата за използвани за реализирането на голям брой инфраструктурни проекти. Тереза Герова", "date": "2018.08.30", "title": "Tanjug: Белград е инвестирал в Република Сръбска над 21 милиона евро"}
{"url": "http://www.focus-news.net/news/2018/08/30/2561468/blagoevgrad-peshehodets-e-bil-blasnat-ot-lek-avtomobil-v-petrich-nyama-opasnost-za-zhivota-mu.html", "text": "Пешеходец е бил блъснат от лек автомобил в Петрич. Това съобщи за  Радио „Фокус“ – Пирин  говорителят на Областна дирекция на МВР – Благоевград Йорданка Шаркова. Инцидентът е станал около 09.00 часа тази сутрин. Пострадалият е възрастен мъж, който е пресичал неправилно. Той е с леки наранявания и счупен нос, без опасност за живота. Прегледан е от медици в Многопрофилна болница за активно лечение „Югозападна болница“ – Петрич. \r\nЛивия НИНОВА", "date": "2018.08.30", "title": "Благоевград: Пешеходец е бил блъснат от лек автомобил в Петрич, няма опасност за живота му"}
{"url": "http://www.focus-news.net/news/2018/08/30/2561469/yambol-na-5-septemvri-2018-g-shte-se-provede-preskonferentsiya-i-ofitsialno-otkrivane-na-obnovenata-sgrada-na-profesionalna-gimnaziya-po-zemedelie-hristo-botev.html", "text": "Пресконференция и официално откриване на обновената сграда на Професионална гимназия по земеделие „Христо Ботев“ ще се проведат в Ямбол. Това съобщиха от пресцентъра на   Община Ямбол . На 05 септември 2018 г. (сряда) от 13.30 часа с официална церемония ще бъде открита обновената база на Професионална гимназия по земеделие „Христо Ботев“-Ямбол. Строителните дейности по реновиране на учебното заведение се осъществиха по проект „Комплексни мерки за обновяване на Професионална гимназия по земеделие „Христо Ботев“ - град Ямбол“. След официалното откриване в Заседателната зала на професионалната гимназия ще се състои заключителна пресконференция, на която ще бъде представена информация за изпълнените дейности и постигнатите резултати от реализацията на проекта. Проектът се осъществява с финансовата подкрепа на Оперативна програма „Региони в растеж“ 2014 – 2020 г., съфинансирана от Европейския съюз, чрез Европейски фонд за регионална развитие.", "date": "2018.08.30", "title": "Ямбол: На 5 септември 2018 г. ще се проведе пресконференция и официално откриване на обновената сграда на Професионална гимназия по земеделие „Христо Ботев“"}
{"url": "http://www.focus-news.net/news/2018/08/30/2561464/okolo-dva-chasa-prodalzhavat-razpitite-na-regionalniya-ministar-nikolay-nankov-i-rakovodstvoto-na-api-za-tezhkata-katastrofa-kray-svoge.html", "text": "Около два часа продължават разпитите на регионалния министър Николай Нанков, председателя на УС на АПИ инж. Светослав Глосов и директора на Института по пътища и мостове инж. Веселин Димитров в Националната следствена служба, предаде репортер на  Агенция „Фокус“ . Те дават показания във връзка с тежкия пътен инцидент край Своге от 25 август, при който загинаха 17 души, а 21 бяха ранени.  \r\nДо момента единственият коментар е от гл. инспектор инж. Георги Колев от Районната служба на пожарната в Своге. Той заяви, че няма грешка от страна на пожарната. Георги Колев и неговия екип са участвали в изваждането на пострадалите от преобърналия се автобус.  \r\nВ следствието се разпитват и членовете на комисията, приела пътя, на който стана инцидента.  \r\nБиляна ИВАНОВА", "date": "2018.08.30", "title": "Около два часа продължават разпитите на регионалния министър Николай Нанков и ръководството на АПИ за тежката катастрофа край Своге"}
{"url": "http://www.focus-news.net/news/2018/08/30/2561471/pregled-na-mezhdunarodnite-novini-do-13-chasa-agentsiya-fokus.html", "text": "Всяка държава в Европейския съюз е „свободна“ да избере правителството, което иска.  Франция обаче подкрепя Общност, споена чрез „съюз и ценности“. Това са думите, изречени от първия дипломат на Париж Жан-Ив Ле Дриан, който се противопостави на допълнителната финансова помощ за европейските страни, които не спазват „основните принципи“ на Брюксел, пише австрийският национален ежедневник  Die Presse . \r\n„Не сме готови да плащаме на тази Европа, важно е да го кажем“, подчерта френският външен министър в рамките на среща с посланиците на Париж. Неговите забележки се отнасят по-специално до членки на ЕС като Полша и Унгария, които са управлявани от десни популисти, поясняват от редакцията. \r\nВсяка държава е „свободна\" да избере правителството, което иска. Франция обаче е за „съюз и ценности\". Някои правителства в ЕС действат в противоположна насока явно с убеждението, че „изобщо не са обвързани със солидарността в Общността“. Ле Дриан упрекна „утилитарния подход“ към Европа, който се прилага преди всичко при „разпределението на парите“.  \r\nЕто защо френският външен министър настоява за бързо споразумение с Германия в европейската политика за бежанците, „за да не се оставим темата на популистите\". Това трябва да се случи преди срещата на върха на държавните и правителствените ръководители на ЕС на 20 септември в Залцбург. \r\nРим, управляван от коалиция от популисти и крайнодесни, е в спор с Брюксел за приемането на бежанците. Правителството на Италия определи краен срок за страните от ЕС до следващата седмица, за да убедят останалите държави-членки да приемат на територията си спасените в Средиземно море мигранти. Компромисът обаче изглежда далечен. Темата ще доминира срещата на министрите на отбраната и външните министри на ЕС, която продължава в четвъртък във Виена, подчертава изданието. \r\n***  Европейският съюз се нуждае от стратегически отношения с най-близките си съседи, включително по въпросите на отбраната, за да осигури по-голяма стабилност и да „осъвремени“ отношенията си с Русия в периода след Студената война. Това заяви държавният глава на Франция Еманюел Макрон в рамките на посещението си в Хелзинки за среща с финландския му колега Саули Нийнистьо, предава  Reuters . \r\n„В наш интерес е ЕС да има стратегически отношения с Турция, както и с Русия, които ще доведат до стабилност в дългосрочен план и ще допринесат за по-голяма съгласуваност\", подчерта Макрон на съвместна пресконференция в Хелзинки с финландския президент. \r\n***  Министърът на отбраната на Гърция Панос Каменос обвини политици от Македония (в източника – Бивша югославска република Македония) в подкопаване на напредъка в отношенията между двете балкански страни, които през юни подписаха споразумение за разрешаване на десетилетния спор за името, съобщава електронното издание на вестник  Kathimerini . \r\n„С провокативните си коментари срещу Гърция, официалните лица в Скопие, включително министър-председателят и външният министър, разрушават всички усилия за намирането на решение“, предупреди Каменос, който е и председател на младшия коалиционен партньор на СИРИЗА – партията „Независими гърци“ (АНЕЛ). Съответното изявление той направи в рамките на неформалната европейска среща на министрите на отбраната, която се провежда във Виена.  \r\nИзявлението му е в отговор на изказването на външния министър на Македония Никола Димитров, който ден по-рано заяви пред депутатите в Европейския парламент, че гражданите на страната му са „македонци\" и говорят на „македонски\" език. \r\n„Употребата на „македонска\" нация е в нарушение на всяко споразумение\", категоричен бе Каменос. \r\nПроучване в югозападната ни съседка показа, че повече от половината от респондентите са съгласни балканската страна трябва да се присъедини към НАТО и Европейския съюз под името „Република Северна Македония\", като част от сключеното с Гърция споразумение за името. Въпросът ще бъде изнесен на референдум на 30 септември, припомня изданието. \r\n***  Държавният глава на Косово Хашим Тачи, премиерът Рамуш Харадинай, председателят на парламента Кадри Весели и вицепремиерите Беджет Пацоли, Фатмир Лимай и Дардан Гаши се събраха на среща в сградата на законодателния орган в Прищина, предава   Македонска информативна агенцијa (MIA) . \r\nКореспондент на агенцията пояснява, че срещата не е била обявена предварително, нито темите, които ще бъдат обсъждани в рамките й. Уточнява се, че преди няколко седмици същите тези лидери бяха включени в състава на косовската делегация в Брюксел за преговорите с представителите на Белград. \r\n***  На фона на безредиците през последните няколко дни, по данни на полицията в нощта срещу четвъртък ситуацията в източногерманския град Кемниц е била спокойна, съобщава националният ежедневник  Die Frankfurter Allgemeine Zeitung . \r\nРедакцията припомя, че след убийството на 35-годишен германец, заподозрени за което са двама мигранти – от Сирия и Ирак, в града започнаха да се събират десни демонстранти. От началото на седмицата бе докладвано за серия инциденти, някои от които свързани с нападения срещу чужденци.  \r\nСлед белязаните с насилие акции, популисткото движение „Про Кемниц“ призова за провеждането на нова демонстрация в източногерманския град. Местните власти потвърдиха, че е постъпило искане в четвъртък (30 август 2018 г.) в Кемниц да бъде организирано „събиране“ с участието на около 500 души. Повод за него е посещението на министър-председателя на провинцията Михаел Кречмер за участие в т. нар. Саксонски диалог.  \r\nКанцлерът на ФРГ Ангела Меркел осъди неделните протести на крайнодесните в източногерманския град. „Това, което видяхме е нещо, което няма място в една конституционна демокрация. Имаме видео записи, които показват хора, които преследват други хора, хаотични събирания и омраза по улиците, това няма нищо общо с правовата държава“, категорична бе Меркел пред журналисти. \r\n***  Министърът на външните работи на Австрия Карин Кнайсл призова за отправянето на „ясен“ политически сигнал към страните от Западните Балкани. Пътят за присъединяването им към Европейския съюз сега трябва да бъде разчистен от Косово и Сърбия, отбелязва германският национален ежедневник  Die Welt .  \r\nВиена оказва натиск. Според Кнайсл страните от Югоизточна Европа - Сърбия, Черна гора, Македония, Босна и Херцеговина, Албания и Косово са по-решени от всякога за европейско членство.  \r\n„Не можем да си позволим заради липсата на ангажираност от страна на ЕС други актьори да се възползват от вакума. Ясна европейска перспектива е гарант за политическа стабилност и икономически просперитет\" на страните от региона, заяви първият дипломат на Виена пред изданието, което припомня, че към настоящия момент Австрия е ротационен председател на Съвета на ЕС.  \r\nОсвен това австрийският министър подчерта, че страните от Югоизточна Европа са политическа, икономическа и културна част от Европа. „С цялото ми разбиране към колебанията в някои държави-членки - геополитическият интерес, изискващ присъединяването им към ЕС, трябва да надделее“, категорична бе Кнайсл.  \r\nКато основна пречка за членството на страните от Западните Балкани тя изтъкна спора между Сърбия и Косово за границите и суверенитета на най-младата държава в региона. Но сръбският президент Александър Вучич и косовският му колега Хашим Тачи изглежда са решени да преодолеят проблема: населеното предимно със сърби Северно Косово може да премине към територията на Сърбия, а Прешевската долина с преобладаващо албанско населени – към Косово.   \r\nЕвропейската комисия прояви разбиране към предложението за подобно решение. Германия обаче категорично му се противопоставя с аргумента, че то може да отприщи нови регионални конфликти. \r\n***", "date": "2018.08.30", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/08/30/2561472/sport-bivsh-vitseprezident-na-fifa-e-osaden-na-devet-godini-zatvor-zaradi-koruptsiya.html", "text": "Бившият вицепрезидент на ФИФА Хуан Анхел Напут бе осъден на девет години затвор, след като съдът в Ню Йорк го призна за виновен по обвинения в корупция.  \r\nПървоначално прокуратурата настояваше парагваецът да бъде лишен от свобода за период от 20 години заради поредица от връзки с негово участие в корупционни скандали и схеми, продаване на телевизионни права под пазарната цена и взимане на нерегламентирани комисионни. В присъдата се твърди, че е Напут е признат за виновен за получаването на 10,5 милиона долара.  \r\nПрез август бившият президент на Бразилската федерация по футбол - Хосе Мария Марин, бе осъден на четири години затвор за корупция. Той бе заловен заедно с Напут от американската полиция по време на конгрес на ФИФА в Швейцария през 2015 година. Случаят постави началото на разплитането на най-голямата корупционна схема в историята на световния футбол.", "date": "2018.08.30", "title": "Спорт: Бивш вицепрезидент на ФИФА е осъден на девет години затвор заради корупция"}
{"url": "http://www.focus-news.net/news/2018/08/30/2561473/inzh-valentin-valkanov-vik-varna-nyama-priliv-na-otpadachni-vodi-po-posoka-na-moreto-v-kurorta-zlatni-pyasatsi.html", "text": "Няма прилив на отпадъчни води по посока на морето в курорта „Златни пясъци“. Това заяви на пресконференция във Варна инж. Валентин Вълканов, директор на ВиК – Варна, предаде репортер на  Радио „Фокус“ – Варна . „Има притеснения дали част от водите се заустват в стария колектор, който изливаше води по посока на морето. Това няма как да стане, тъй като той е изключен. Водите се оттичат в дълбоководното заустване и прилив на води по посока на морето извън нормалното няма“, отбеляза инж. Вълканов. По думите му при проливни дъждове в курорта се наблюдава излизане на води от шахтите, като това се случва и в ниските зони на Варна, където колекторите са по-ниски. „Тези колектори не са предвидени за отвеждане на дъждовни води, а голяма част от хотелите в курорта са си направили отвеждането на водите в канализационните колектори, което не е правилно. В курорта трябва да има дъждовна канализация, която да бъде отделно от битовата канализация, за да може да има нормален процес при почистването на канализационните води“, подчерта инж. Валентин Вълканов. \r\nМарияна ВАЛЕНТИНОВА", "date": "2018.08.30", "title": "Инж. Валентин Вълканов, ВиК – Варна: Няма прилив на отпадъчни води по посока на морето в курорта „Златни пясъци“"}
{"url": "http://www.focus-news.net/news/2018/08/30/2561475/veliko-tarnovo-trafikant-na-nelegalni-tsigari-se-e-opital-da-izbyaga-ot-ekip-na-mitnitsa-svishtov-izhvarlil-nad-1000-kutii-prez-prozoretsa-na-kolata-si.html", "text": "Мъж, пренасящ голямо количество нелегални цигари, опитал да избяга от мобилен митнически екип. Служителите  на Митница \"Свищов\" са извършвали „роуд стоп\" проверки на главния път Плевен - Тетевен на 28 август 2018г. Това съобщиха от пресцентъра на  Агенция \"Митници\" . При вида на митническите инспектори и служебния автомобил,  35-годишният мъж обърнал управлявания от него „Мерцедес\" и настъпил газта, за да избегне проверката.  \r\nЕкипът на Митница \"Свищов\" го последвал и инспекторите видели, че на около 5 км преди  село Крушовица колата-беглец спира, а шофьорът изхвърля пакети и кашони през прозореца й.  Там са установени 500 кутии цигари от марката  „Karelia slim\" и 550 кутии цигари „Mark 1\". Общото количество изхвърлени кутии е 1050 (21 000 къса) цигари, като всички  са без български акцизен бандерол. \r\nПо случая е образувано досъдебно производство за държане и пренасяне на акцизни стоки без бандерол. Разследването се води от Митница \"Свищов\". В дома на 35-годишният мъж, който е управлявал автомобила, е извършено претърсване.  Открити са 90 литра ракия без документи, разпределена в пластмасов бидон и бутилки.", "date": "2018.08.30", "title": "Велико Търново: Трафикант на нелегални цигари се е опитал да избяга от екип на Митница \"Свищов\", изхвърлил над 1000 кутии през прозореца на колата си"}
{"url": "http://www.focus-news.net/news/2018/08/30/2561476/gen-mayor-grudi-angelov-ot-tazi-godina-vav-voennata-akademiya-gs-rakovski-se-otkriva-spetsialnost-kibersigurnost.html", "text": "От тази година във Военната академия „Г.С. Раковски“ се открива  специалност „Киберсигурност“. Това каза в предаването „Добър ден“ на  Радио „Фокус“  директорът на висшето военно училище ген.-майор Груди Ангелов. Специалността е в съвместно обучение с Техническия университет и завършилите я ще получават диплома и от двете висши училища. Той заяви още, че има завишен интерес към специалностите „Национална сигурност и отбрана“, „Психология в сигурността и отбраната“, „Защита на населението при бедствия, катастрофи и аварии“. По думите му предизвикателство ще бъде разработването и акредитирането на новите бакалавърски програми. \"Това ще изисква доста голям капацитет от нас – както ресурс от помещения, така и ресурс от нови преподаватели, за да можем да отговорим на изискванията на Министерство на образованието“, заяви ген.-майор Груди Ангелов. \r\nТой каза още, че от тази година е увеличен  норматива за обучение по военна история и добави, че всеки, който се е посветил на професията офицер няма как да не изпитва чувста като патриотизъм и национална отговорност.", "date": "2018.08.30", "title": "Ген.-майор Груди Ангелов: От тази година във Военната академия „Г.С. Раковски“ се открива  специалност „Киберсигурност“"}
{"url": "http://www.focus-news.net/news/2018/08/30/2561470/georgi-petkov-zam-kmet-na-svoge-zhitelite-na-grada-shte-protestirat-dokato-ne-zapochnat-remonti-po-otsechkata-s-tezhkiya-intsident-pri-iskarskoto-defile.html", "text": "Жителите на Своге ще протестират, докато не започнат ремонти по отсечката София-Своге край Искърското дефиле, където стана тежкия инцидент с преобърналия се автобус, при който загинаха 17 души, а други 21 пострадаха. Това каза за  Агенция „Фокус“  зам.-кметът на община Своге инж. Георги Петков. По думите му тази вечер отново гражданите на община Своге ще излязат на мирно шествие. „Вчера протестиращите наброяваха над 200 души, тази вечер също ще бъдат толкова“, посочи още той. Зам.-кметът каза, че непрекъснато провежда среща с представители на КАТ и Районно управление на МВР-Своге, на която се обсъждат теми за безопасност и опазване на гражданите от други инциденти.  \r\nДаяна ДЮЛГЕРОВА", "date": "2018.08.30", "title": "Георги Петков, зам.-кмет на Своге: Жителите на града ще протестират, докато не започнат ремонти по отсечката с тежкия инцидент при Искърското дефиле"}
{"url": "http://www.focus-news.net/news/2018/08/30/2561477/rumen-petkov-abv-predlozheniyata-za-preimenuvane-na-hram-pametnik-sv-aleksandar-nevski-sa-grubo-posegatelstvo-sreshtu-hristiyanskite-tsennosti.html", "text": "Предложенията за преименуване на храм-паметник „Св. Александър Невски“ са грубо посегателство срещу християнските ценности и вярата на православните българи. Това зави председателят на АБВ Румен Петков, който присъства на отбелязването на летния храмов празник на патриаршеската катедрала, съобщиха от  пресцентъра на партията.  Петков припомни и думите на отец Антоний, че вярата в Бога няма нищо общо с политиката, филите и фобите по отношение на Запада или Русия и с нея не трябва да се спекулира, защото Бог приема всички за равни. \r\nСлед тържествената литургия Румен Петков и свещенослужителите от патриаршеската катедрала осветиха две икони на Св. Александър Невски във връзка с предстоящите чествания на 800-годишнината от рождението на светеца. Едната ще бъде подарена на Негово светейшество патриарх Неофит, а втората на  Владимир Медински - министъра на културата на Русия и председател на Граждански комитет, който ще организира честванията в памет на рождението на Св. Александър Невски. Трета икона с изображението на светеца ще бъде дарена на руския патриарх Кирил.", "date": "2018.08.30", "title": "Румен Петков, АБВ: Предложенията за преименуване на храм-паметник „Св. Александър Невски“ са грубо посегателство срещу християнските ценности"}
{"url": "http://www.focus-news.net/news/2018/08/30/2561480/varna-nad-100-uchastnitsi-ot-12-darzhavi-shte-uchastvat-v-nay-mashtabnoto-obuchitelno-sabitie-na-bmchk-akademiya-za-dobrovoltsi-v-perioda-2-9-septemvri-2018-g-v-sok-kamchiya.html", "text": "Над 100 участници от 12 държави ще участват в най-мащабното обучително събитие на БМЧК „Академия за доброволци“ в периода 2-9 септември 2018 г. в Санаторно-оздравителен комплекс (СОК) – Камчия. Официалното откриване ще ще проведе от 20.00 часа на 2 септември. Това съобщиха от пресцентъра на  БЧК . \r\nПод мотото „Завръщане в бъдещето“, доброволци и щатни специалисти от 26 областни организации на БЧК ще бъдат обучени по темите „Здравословно хранене и здравословен начин на живот“, „Превенция на зависимости“, „Превенция на сексуално-рисково поведение“, „Социално-помощна дейност“, „Промоция на хуманитарните ценности“, „Лидерство и младежко сътрудничество“. По време на обучението ще бъде формирана и група за разработване на аудио-визуални рекламни продукти за социалните мрежи и електронните медии, подпомагана от представители на Италианския младежки Червен кръст. \r\nЗа четвърта поредна година, в рамките на „Академия за доброволци“, ще се проведе специализиран курс за лидерство и международно сътрудничество, в което ще участват представители на националните дружества на ЧК/ЧП на Австрия, Германия, Белгия, Швейцария, Холандия, Украйна, Босна и Херцеговина, Италия, Хърватска, Румъния и Македония. \r\nОбучителният екип е в състав Мария Христова – председател на Европейския младежки координационен комитет и Джузепе Касела, делегат на Международната федерация на ЧК/ЧП от Регионален офис за зона „Европа“. Тази година целта на Академията е бъдещото развитие на обучителните теми, на доброволчеството и на мотивацията на доброволците. \r\nОфициалното закриване на „Академия за доброволци“ ще се проведе от 20.00 часа на 9 септември 2018 г. в СОК – Камчия.", "date": "2018.08.30", "title": "Варна: Над 100 участници от 12 държави ще участват в най-мащабното обучително събитие на БМЧК „Академия за доброволци“ в периода 2-9 септември 2018 г. в СОК – Камчия"}
{"url": "http://www.focus-news.net/news/2018/08/30/2561478/plovdiv-blizo-6000-dushi-v-grada-praznuvat-imen-den.html", "text": "5816 души в Пловдив празнуват имен ден, съобщиха за  Радио „Фокус“-Пловдив  от ТД ГРАО. Най-много са мъжете с името Александър - 3618, а най-малко с името Алеко - едва 12 души. Жените с името Александра са 1186, а тези, кръстени с името Александрина -104. Мъжете с имената Сашо и Алекс са съответно 355 и 427, а жените с името Сашка - 114 \r\nМария РУСЕВА", "date": "2018.08.30", "title": "Пловдив: Близо 6000 души в града празнуват имен ден"}
{"url": "http://www.focus-news.net/news/2018/08/30/2561481/api-ogranicheno-e-dvizhenieto-po-pat-i-2-getsovo-razgrad-poradi-patnotransportno-proizshestvie.html", "text": "Ограничено е движението по път I-2 Гецово - Разград поради пътнотранспортно произшествие. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се движат с повишено внимание и съобразена скорост по обходен маршрут: по път I-2 и по път III-204 през град Разград до кръстовището с път II-49 Търговище - Разград в посока за град Шумен.", "date": "2018.08.30", "title": "АПИ: Ограничено е движението по път I-2 Гецово - Разград поради пътнотранспортно произшествие"}
{"url": "http://www.focus-news.net/news/2018/08/30/2561483/burgas-okrazhniyat-sad-ostavi-v-aresta-obvinyaemiya-za-prichinyavane-na-smart-po-nepredpazlivost-pri-paten-intsident-v-piyano-sastoyanie.html", "text": "Окръжен съд – Бургас задържа под стража Юмер М. Той е обвинен за това, че на 26 август 2018г. на третокласен път, в посока на движение от с. Руен към с. Преображенци, общ. Руен, обл. Бургас, при управление на лек автомобил, нарушил правилата за движение по пътищата, като допуснал ПТП с движещия се пред него лек автомобил, който блъснал в областта на задната броня, в следствие на което,  излизайки от пътното платно се ударил в крайпътно дърво, разположено в дясната страна на пътя, в резултат на което, по непредпазливост причинил смъртта на водача на движещия се пред него автомобил, като деянието е извършено в пияно състояние – с концентрация на алкохол в кръвта на дееца 2,6 промила и е избягал от местопроизшествието. Това съобщиха от пресцентъра на  Апелативна прокуратура-Бургас . \r\nСпоред прокурора, налице е обосновано предположение за това, че Юмер М. е извършил престъплението, в което е обвинен. Представителят на държавното обвинение е категоричен, че обвиняемият може да се укрие. \r\nСъдът прие мотивите на прокурора и задържа под стража обвиняемия. \r\nОпределението на Окръжен съд – Бургас може да бъде обжалвано пред Апелативния съд в града.", "date": "2018.08.30", "title": "Бургас: Окръжният съд остави в ареста обвиняемия за причиняване на смърт по непредпазливост при пътен инцидент в пияно състояние"}
{"url": "http://www.focus-news.net/news/2018/08/30/2561479/kakvo-se-zadava-na-horizonta-za-turtsiya-dali-e-vtora-prolet-ili-tya-e-falshivai.html", "text": "Вестник  „Джумхуриет”  публикува в броя си от 30 август интересен и аргументиран анализ от Аслъ Айдънташбаш относно „трудния европейски път” на Турция. \r\nСледва пълният текст на публикацията – без редакторска намеса: \r\n„Стартиралото напрежение с Вашингтон поради задържания пастор от САЩ Ендрю Крейг Брънсън изненадващо за всички нас стана причина за повторно „съживяване и реанимиране” на „европейската” идея на Анкара.  \r\nГермански политици, които само преди една година бяха наричани от Турция „нацисти”, един по един декларират, че са готови да окажат помощ на Турция, за да предотврати икономическата криза. Европейците са се обединили и им допада идеята за запазване и защита на стабилността в Турция. Активизират се двустранните срещи. Министърът на финансите и хазната Берат Албайрак е на европейско турне. Министърът на външните работи Мевлют Чавушоглу за пръв път от много години е поканен да присъства на неформалната среща на външните министри от ЕС в Австрия, във формат ‘Gymnich’. \r\n„Групата за следене на реформите” по линия на ЕС, за чието съществуване дори бяхме забравили, изведнъж се събра спешно вчера; този път под името „Група за извършване на реформите” (или „Екшън група за реформи”). \r\nДобре; всичко това истинско ли е? Дали тези, които в момента ръководят Турция, са започнали да мислят в следната насока: „Спрете; повече не може да продължава така. За нас най-добре е да се върнем към процеса за присъединяване към ЕС; да започнем реформите; да открием хоризонта пред Турция!”. Или те просто имат едни дребни сметки, в смисъл: „Уви, нещата с Америка вървят на зле. Трябва да намерим от някъде пари; да си направим снимки за спомен с различни партньори, за да натрием носа на Доналд Тръмп; да му покажем, че не сме без алтернативни!”? \r\nРазбира се, че второто. Обаче, независимо от това; самото сближаване на Турция с Европа – може би дори и случайно – ще ни бъде от полза; ще бъде едно средство за „нормализиране”; ще е положително развитие. Казано по-просто – ще бъде едно добро нещо.  \r\nИма обаче някои пунктове, които ни пречат да бъдем чак толкова големи оптимисти.  \r\nПървият е – ще започнат ли преговорите за пълноправно членство? Първата причина да бъдем въздържани по темата е същността на очертаващата се „втора пролет с Европа”.  Защото там няма преговори за членство, а буквално както каза миналата седмица френският президент Емануел Макрон – обработката на общественото мнение за целта „стратегическо партньорство” между Турция и Европа. Т.е. – не става въпрос за едно единение върху основата на критериите от Копенхаген и споделяне на общи демократични ценности; а се споменава една евтина търговия, основаваща се на принципа „на ти – дай ми”. За това става въпрос. Понеже за връщането ни към критериите от Копенхаген са необходими много сериозни демократични ходове. Те - за съжаление - в момента не се виждат на хоризонта в Турция. \r\nДокато преди много години; когато започнахме процеса за присъединяване към ЕС, това не беше нещото, което искахме. Ние поискахме да бъдем в първата лига; пожелахме да оставим една истинска демокрация за идните поколения… \r\nВ държавата - война между невежи ястреби и разумни хора:  \r\nВсе още в държавната администрация са останали няколко души, които считат, че сближението ни с Европа е възможно; които мислят разумно и искат да се възползваме от тези възможности; които желаят Турция да се нормализира и да бъде предотвратен разривът със Запада. \r\nНе забравяйте обаче, че срещу тези разумни хора вътре в държавата са се струпали и бетонирали едни ястреби, които искат да откъснат Турция от света. Буквално както беше през 90-те години на миналия век, тези персони постоянно използват тезите за сигурността при всеки удобен случай. Постоянно повтарят лозунгите за „защита на държавата” и „борбата с тероризма”, само и само за да запазват техните собствени „херцогства”. Въобще не ги интересува дали в Турция ще се установи режим, подобен на този на БААС в Сирия и в Ирак. Всеки ден се качват на служебните си автомобили и нямат друга визия, освен да отидат до работното си място.  \r\nЗа да може Турция настина да се сближи с Европа, трябва да бъдат направени някои символични крачки. Ястребите обаче виждат това като заплаха за самите тях. За съжаление, все още не знаем кой ще излезе победител в тази борба. \r\nЕвропа няма да раздава пари! \r\nДруг проблем са силно повишените очаквания по отношение на сближаването с Европа. Без съмнение Германия и другите европейски страни искат да стоят далеч от представите на Доналд Тръмп за съвременния свят; надяват се да му създадат един алтернативен свят. Разбира се, те не искат и Турция да затъне. \r\nОбаче Европа няма нито супер силата, нито опита (ноу-хау) по отношение на икономическата криза в Турция. Няма и намерение да изсипва парични потоци в Турция; няма и институционален механизъм, който да използва в истинския смисъл на думата. Ако щете вземете самата Германия, при Китай е същото… \r\nВсички държави, които обмислят финансова помощ за Турция, ще поставят искане (и условие) за една система, при която най-малкото икономиката да се базира на правила (rules based order). Никой не може да приеме управление на икономиката с бакалски сметки; никой няма да иска да налива пари в някакви черни дупки.  \r\nВ икономическите програми това се определя като „ортодоксално” и означава връщане към политиката, дълги години защитавана от Мехмет Шимшек (бивш вицепремиер на Турция до формирането на сегашния президентски кабинет – бел. на „Фокус”).  За да може да стане това обаче, Европа ще поиска споразумение с МВФ, или базирано на МВФ стенд-бай споразумение, с което отново да се определят и възстановят принципите и институциите.  \r\nУправляващите в момента Турция очевидно все още не са готови за подобни разсъждения…”.  Георги Димов", "date": "2018.08.30", "title": "Какво се задава на хоризонта за Турция: Дали е втора пролет, или тя е фалшива?"}
{"url": "http://www.focus-news.net/news/2018/08/30/2561484/dobrich-mosv-startira-protsedura-za-uvelichavane-na-ploshtta-na-rezervat-kaliakra-i-namalyavane-na-ploshtta-na-zashtitena-mestnost-stepite.html", "text": "Министерството на околната среда и водите (МОСВ) стартира процедура по реда на чл. 36, ал. 2 и 41, т. 2 и т. 3 от Закона за защитените територии (ЗЗТ) за увеличаване на площта на резерват „Калиакра“, находящ се в землищата на село Българево и село Свети Никола, община Каварна, област Добрич посредством включване на имоти с номера: 07257.46.29, 07257.46.399, 07257.46.407, 07257.46.600, 07257.46.602, 07257.46.605, 07257.46.606, 07257.46.609, съгласно Кадастрална карта и кадастралните регистри (КККР) на землището на село Българево, община Каварна, област Добрич, поради обстоятелството, че представляват ценни екосистеми с характерна степна растителност и животински свят, които следва да бъдат опазени в тяхната цялост. Това съобщиха от пресцентъра на  Община Каварна . \r\nПаралелно с процедурата за увеличаване на площта на резервата ще бъде проведена и процедура за намаляване на площта на Защитена местност (ЗМ) „Степите“ (бивша буферна зона на резерват „Калиакра“) посредством изключване на имоти с номера 07257.46.29, 07257.46.399,  07257.46.407, 07257.46.600, 07257.46.602, съгласно КККР на землището на с. Българево, община Каварна, област Добрич, поради обстоятелството, че същите ще бъдат включени в границата на резерват „Калиакра“ и с цел запазване на интегритета на екосистемата, включваща ценни степни съобщества и видове.  \r\nСъгласно разпоредбата на чл. 37 от Закона за защитените територии МОСВ организира обществено обсъждане на предложението на община Каварна за увеличаване на площта на резерват „Калиакра“ и паралелно провежданата процедура за намаляване на площта на защитена местност „Степите“ на 28 септември 2018 г. от 10,30 ч. в конферентната зала на Регионалната инспекция по околната среда и водите - Варна (ул. \"Ян Палах\", № 4).  \r\nДокументацията e на разположение и в РИОСВ-Варна.  \r\nВ едномесечен срок от публикуване на настоящото съобщение заинтересованите лица могат да представят на министъра на околната среда и водите мотивирани писмени становища, възражения и предложения относно проекта на заповед.", "date": "2018.08.30", "title": "Добрич: МОСВ стартира процедура за увеличаване на площта на резерват „Калиакра“ и намаляване на площта на защитена местност „Степите“"}
{"url": "http://www.focus-news.net/news/2018/08/30/2561486/burgas-rayonnata-prokuratura-vnese-v-sada-iskane-za-zadarzhane-pod-strazha-na-chetirima-dushi-obvineni-v-protivozakonno-podpomagane-na-27-chuzhdi-grazhdani-da-preminat-prez-stranata.html", "text": "Районна прокуратура – Бургас внесе в съда искане за налагане на мярка „задържане под стража“ спрямо Боян В., Жеко П., Апостол К. и Кирил Г. Това съобщиха от пресцентъра на  Апелативна прокуратура-Бургас . Те са обвинени за това, че на 28 август 2018 г. в гр.Бургас, в съучастие по между си Боян К. и Кирил Г. (като съизвършители) и Жеко П. и Апостол К. (в качеството им на помагачи), с цел да набавят за себе си или за другиго имотна облага, като използвали моторно превозно средство – лек автомобил, подпомогнали повече от едно лице - 27 чужди граждани, част от които са лица ненавършили 16-годишна възраст, да преминат през територията на страната в нарушение на Закона за чужденците в Р.България и без надлежно разрешение на властите – престъпление по чл.281, ал.2, т.1,т.4 и т.5, вр. ал.1, вр. чл.20, ал.2 от НК за Боян В. и  Кирил  Г. и престъпление по чл.281, ал.2, т.1, т.4 и т.5, вр. с ал.1, вр. чл.20, ал. 4 от НК за Апостол К. и Жеко П. \r\nОчаква се Районен съд – Бургас да насрочи заседанието си.", "date": "2018.08.30", "title": "Бургас: Районната прокуратура внесе в съда искане за задържане под стража на четирима души, обвинени в противозаконно подпомагане на 27 чужди граждани да преминат през страната"}
{"url": "http://www.focus-news.net/news/2018/08/30/2561485/sliven-promenite-v-byudzheta-na-obshtinata-za-tazi-godina-byaha-prieti-edinodushno-ot-obshtinskiya-savet.html", "text": "Промените в бюджета на Община Сливен за тази година бяха приети единодушно от Общински съвет – Сливен , предаде репортер на  Радио „Фокус“ – Сливен . Двама се въздържаха при гласуването изпълнението на Бюджет 2017 и текущото изпълнение на Бюджет 2018. С 30 гласа „За“ съветниците одобриха измененията на бюджета за тази година. \r\nЕдна от причините за изменението е осигуряването на средства от Общината за извършването на ремонтни дейности по проекта за „Интегриран градски транспорт“. Очаква се държавата да възстанови тези средства до края на годината. Другите разходи са свързани с отводняване на улици в населени места и ремонт на покриви на няколко читалища. \r\nЛюдмила ЙОРГОВА", "date": "2018.08.30", "title": "Сливен: Промените в бюджета на Общината за тази година бяха приети единодушно от Общинския съвет"}
{"url": "http://www.focus-news.net/news/2018/08/30/2561474/zdf-germanskiyat-ministar-na-otbranata-prizova-rim-da-prekrati-sporovete-okolo-misiyata-sofiya.html", "text": "Министърът на отбраната на ФРГ Урсула фон дер Лайен (ХДС) призова за прекратяване на споровете около европейската мисия за спасяване на мигранти в Средиземно море – „София“ и се обърна с призив към Рим да предприеме решителни стъпки в ангажимента си към нея, предава германският телевизионен канал  ZDF .  \r\nОт Виена, където участва в срещата на министрите на отбраната на страните от Европейския съюз, Урсула фон дер Лайен припомни, че най-важната задача на мисията е борбата с трафикантите и оказването на помощ за охраната на либийското крайбрежие.  \r\nУправляващите в Рим настояват за въвеждане на промени в мисията, стартирана през 2015 г., тъй като спасените мигранти биват транспортирани директно в Италия.  Тереза Герова", "date": "2018.08.30", "title": "ZDF: Германският министър на отбраната призова Рим да прекрати споровете около мисията „София“"}
{"url": "http://www.focus-news.net/news/2018/08/30/2561488/pazardzhik-bezstopanstveni-kone-sazdavat-opasnost-za-proizshestviya-na-patya-za-kurorta-sveti-konstantin.html", "text": "Няколко групи безстопанствени коне създават опасност за произшествия на пътя за курорта Свети Константин, както и по протежението на язовир Батак в посока местността „Дъното“, предаде репортер на  Радио „Фокус“ – Пазарджик . Конете пасат край шосето, като често част от тях излизат на пътното платно или го пресичат внезапно. Шофьорите, които пътуват по пътя от Пещера за курорта Свети Константин, трябва да бъдат внимателни и да се движат със съобразена скорост. \r\nАлбена ЖИЛЕКОВА", "date": "2018.08.30", "title": "Пазарджик: Безстопанствени коне създават опасност за произшествия на пътя за курорта Свети Константин"}
{"url": "http://www.focus-news.net/news/2018/08/30/2561489/api-dvizhenieto-po-pat-ii-49-razgrad-kichenitsa-se-osashtestvyava-v-edna-lenta-poradi-katastrofa.html", "text": "Движението по път II-49 Разград - Киченица , се осъществява в една лента, поради катастрофа. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.08.30", "title": "АПИ: Движението по път II-49 Разград - Киченица , се осъществява в една лента, поради катастрофа"}
{"url": "http://www.focus-news.net/news/2018/08/30/2561491/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слабо натоварен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.08.30", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/08/30/2561492/sport-predstoyat-revanshite-ot-pleyofite-v-liga-evropa.html", "text": "Днес ще се изиграят реваншите от плейофите в Лига Европа, след които ще станат ясни имената на всички участници в груповата фаза.  \r\nГарантирано място в групите вече имат редица отбори. Като най-непредивими се очертават двубоите Уфа-Рейнджърс, ФК Копенхаген Аталанта, Стяуа - Рапид (Виена) и Бешикташ-Партизан. \r\nЛудогорец не успя да влезе в групите на Шампионската лига, но има шанс да попадне в тези на Лига Европа, ако успее да преодолее гостуващия отбор на Торпедо Кутаиси. Мачът е тази вечер от 20:00 часа.", "date": "2018.08.30", "title": "Спорт: Предстоят реваншите от плейофите в Лига Европа"}
{"url": "http://www.focus-news.net/news/2018/08/30/2561490/burgas-dvama-dushi-sa-postradali-pri-sbivane-v-noshtno-zavedenie-na-plazha-v-grada.html", "text": "Около 02.20 часа на 29 август е възникнало сбиване между няколко мъже в нощно заведение разположено в Морската градина на Северния плаж в Бургас, като двама от тях, на възраст 20 и 40 години, са пострадали. Това съобщиха от пресцентъра на  ОДМВР-Бургас . Конфликтът е възникнал между няколко мъже, седящи на бара на заведението. В резултат на сбиването потърпевшите получили наранявания от нанасяне на удари с ръце, крака, маси и столове. Установен и задържан за срок до 24 часа е един от участниците в инцидента - криминално проявен 24-годишен мъж от Бургас, като се издирват още двама. След преглед в УМБАЛ – Бургас, е констатирано, 20-годишният потърпевш е със счупване на носа. Установени и разпитани са свидетели на сбиването, иззети са записи от видеокамерите в заведението. Работата по случая продължава.", "date": "2018.08.30", "title": "Бургас: Двама души са пострадали при сбиване в нощно заведение на плажа в града"}
{"url": "http://www.focus-news.net/news/2018/08/30/2561487/ivitsa-dachich-razgovorat-mezhdu-donald-tramp-i-angela-merkel-dokazva-che-neshtata-za-promenyat-v-polza-na-sarbiya.html", "text": "Фактът, че германският канцлер Ангела Меркел и държавният глава на САЩ Доналд Тръмп са обсъдили косовския въпрос и са изразили подкрепа за преговорите за разрешаването му, са важна стъпка и доказателство, че нещата са се променили и то в полза на Сърбия. Това подчерта първият дипломат на Белград Ивица Дачич пред сръбското електронно издание  Blic , цитирано от македонската електронна медия  A1 On . \r\n„Важна стъпка напред и доказателство, че нещата са се променили. Въпреки това ни предстои тежка борба, а от тези, на които и в бъдеще ще влияят, най-важна е Германия“, подчерта Дачич.  \r\nРъкодоводителят на сръбската дипломация коментира изявлението на косовския президент Хашим Тачи, с което подчерта, че се противопоставя на етническите граници. Според Дачич държавния глава на най-младата държава на Балканите не е наивен и много добре знае, че „Сърбия не бърза с неизбежното признаване на Косово“.  \r\n„Прищина загуби подкрепа, вече няма позиция, че всичко е решено. Те не разбират това и затова трагично преживяват тези изявления от света, както и оттеглянето на признаването на Косово“, заяви Дачич. Тереза Герова", "date": "2018.08.30", "title": "Ивица Дачич: Разговорът между Доналд Тръмп и Ангела Меркел доказва, че нещата за променят в полза на Сърбия"}
{"url": "http://www.focus-news.net/news/2018/08/30/2561493/varna-okrazhniyat-sad-postanovi-9-godini-zatvor-za-mazh-koyto-pri-svada-napravil-opit-da-ubie-svoy-saselyanin-v-selo-chernevo.html", "text": "Варненският окръжен съд призна за виновен Костадин И. в това, че на 12 април 2015 г. в село Чернево, община Суворово, направил опит умишлено да умъртви Георги Г., като деянието е извършено по начин, опасен за живота на мнозина. Това съобщиха от пресцентъра на  съда . Подсъдимият произвел изстрели с преправен на боен газов пистолет със заличен номер, като деянието останало недовършено по независещи от волята на дееца причини. Съдебният състав определи наказание „лишаване от свобода“ ефективно за срок от 9 години.  \r\nКостадин И. беше признат за виновен и за това, че е държал огнестрелни оръжия и боеприпаси, без да има разрешително за тях. У него освен пистолета, с който е стрелял е било открито още едно оръжие – отново преправен на боен газов пистолет със заличен номер. Наказанието, което Варненски окръжен съд му наложи за това престъпление, е „лишаване от свобода“ за срок от 4 години. 28-годишният мъж ще търпи най-тежкото от така определените наказания, а именно „лишаване от свобода“  за срок от девет години при първоначален  строг режим. \r\nОт съда припомнят, че през 2015 г., на Великден, при възникнал конфликт между две враждуващи фамилии в село Чернево, 28 годишният Костадин И. прострелял  Георги Г., като при инцидента пострадали още няколко души. Делото беше внесено в съда през декември 2017г., като в хода на съдебното следствие бяха разпитани повече от 40 свидетели. \r\nКостадин И. е осъден да заплати на Георги Г. обезщетение за претърпените неимуществени вреди в резултат на деянието – парична сума в размер на  80 000   лева, ведно със законната лихва, считано от датата на увреждането – 12 април 2015 г. до окончателното изплащане на сумата. Мъжът ще плати направените по делото разноски в размер на 7891.31 в полза на държавата по сметка на ОД на МВР Варна, направените по делото разноски в размер на 120 лв.  в полза на бюджета на съдебната власт по сметка на ВОС, както и държавна такса върху уважения размер на гражданския иск в размер на 3200 лв. \r\nПрисъдата може да се обжалва или протестира пред Апелативен съд – Варна.", "date": "2018.08.30", "title": "Варна: Окръжният съд постанови 9 години затвор за мъж, който при свада направил опит да убие свой съселянин в село Чернево"}
{"url": "http://www.focus-news.net/news/2018/08/30/2561494/burgas-s-normalna-intenzivnost-se-osashtestvyava-dvizhenieto-na-gkpp-malko-tarnovo.html", "text": "С нормална интензивност се осъществява движението на ГКПП „Малко Търново“, съобщи за  Радио „Фокус“-Бургас дежурният  служител на пункта. „Леко по-натоварено е на вход, а от българо-турска страна преминаването на автомобили се осъществява без проблеми“, посочи още дежурният. \r\nДеница ДИМИТРОВА", "date": "2018.08.30", "title": "Бургас: С нормална интензивност се осъществява движението на ГКПП „Малко Търново“"}
{"url": "http://www.focus-news.net/news/2018/08/30/2561482/tass-za-federika-mogerini-zapadnite-balkani-sa-voenen-partnyor-na-es-a-ne-iztochnik-na-nestabilnost.html", "text": "Страните от Западните Балкани са партньори на Европейския съюз по въпросите за гарантиране на сигурността, макар по-рано да са били възприемани от Брюксел като източник на нестабилност.Това заяви Върховният представител на ЕС по въпросите на външните работи и политиката на сигурност Федерика Могерини при пристигането си на двудневната неофициална среща на министрите на отбраната на страните от ЕС, която се провежда във Виена, предава руската информационна агенция  TACC . \r\n„Започнахме нашата среща с много важна дискусия за сътрудничеството ни със страните от Западните Балкани в областта на отбраната. Винаги сме гледали на региона като зона на нестабилност, но сега го възприемаме като партньор в тази сфера и заедно с НАТО обсъждаме как да засилим нашето сътрудничество за сигурността там“, отбеляза италианският дипломат.  \r\nМогерини поясни, че дискусиите във Виена ще бъдат съсредоточени в обсъждането на възможностите за разширяване на европейската програма за Постоянно структурно сътрудничество (ПЕСКО) в областта на сигурността и отбраната, включително чрез привличането на страни-партньори. Тереза Герова", "date": "2018.08.30", "title": "ТАСС: За Федерика Могерини Западните Балкани са военен партньор на ЕС, а не източник на нестабилност"}
{"url": "http://www.focus-news.net/news/2018/08/30/2561497/blagoevgrad-prodalzhavat-futbolnite-sreshti-chast-ot-vi-mezhdunaroden-futbolen-turnir-kupite-na-obshtina-blagoevgrad.html", "text": "Продължават футболните срещи, част от шестото издание на Международния турнир „Купите на община Благоевград“. Това ъобщиха от пресцентъра на  Общината . На стадиона в село Рилци днес първи на терена излязоха отборите на ОФК „Пирин“ и ФК „Войводина“. Гостите от Сърбия показаха по-добра игра и техника и победиха орлетата с 4:0. Вторият мач се игра от ФК „Бенфика“ и ПФК „ЦСКА“. В тази среща играта бе достойна и за двата тима, но португалците надделяха над червените и отбелязаха първия и единствен гол в мача. \r\nВ следобедните срещи сили ще мерят отборите на ФК „Динамо Загреб“ срещу ФК „Апоел“ от 17.30 часа,  а в 18.40 часа ПФК „Славия“ ще играе срещу ФК „Цървена звезда“.  \r\nУтре, петък, започват елиминационните фази, които ще се играят на стадион „Христо Ботев“ в Благоевград.", "date": "2018.08.30", "title": "Благоевград: Продължават футболните срещи, част от VI Международен футболен турнир „Купите на Община Благоевград“"}
{"url": "http://www.focus-news.net/news/2018/08/30/2561499/mvr-predpriemat-se-merki-za-po-barz-i-efektiven-granichen-kontrol-zaradi-ochakvanoto-zasilvane-na-trafika.html", "text": "Очаква се осезаемо увеличение на пътникопотока в периода 31 август – 2 септември през пунктовете на българо-турската и българо-сръбската граници, съобщиха от  пресцентъра на МВР.  Ежегодно в края на август, когато приключват отпуските и ваканциите на учениците в Западна Европа, осезаемо се засилва движението през граничните контролно-пропускателни пунктове (ГКПП) на страната на лица и моторни превозни средства. В периода от 31 август – 02 септември 2018 г. се очаква особено интензивен трафик при транзитното преминаване през българска територия на турски граждани, пребиваващи дългосрочно в държавите от Западна Европа, и от граждани на Европейския съюз от турски произход, които ще влязат в страната през пунктовете на българо-турската граница и ще я напуснат през граничните пунктове на границата с Република Сърбия.   \r\nЗа посочения период ГД “Гранична полиция” е предприела необходимите мерки за осигуряване на достатъчно сили и средства за обезпечаване нормалната пропускателна способност на тези ГКПП-та и за по-бърз и ефективен граничен контрол в условията на интензивен трафик.  \r\nПредвид възможното увеличаване на времето за изчакване за гранична проверка на големите гранични контролно-пропускателни пунктове - “Капитан Андреево” на българо-турската и “Калотина” на българо-сръбската граници, пътуващите могат да се възползват и от всички останали ГКПП-та на двете граници: ГКПП “Малко Търново” и ГКПП “Лесово” на границата с Турция; ГКПП “Връшка чука” и ГКПП “Стрезимировци” на границата със Сърбия, както и ГКПП \"Видин\" за пътуващите в посока Западна Европа.      \r\nОт ГДГП напомнят на пътуващите да предвидят достатъчно време за пътуване и да проверят предварително валидността на документите си и тези на автомобилите си. Българските граждани, които придружават малолетни и непълнолетни деца с българско или българско и чуждо гражданство, да подготвят предварително необходимите придружители документи за удостоверяване съгласието на отсъстващия родител/и за пътуване на детето в чужбина.", "date": "2018.08.30", "title": "МВР: Предприемат се мерки за по-бърз и ефективен граничен контрол заради очакваното засилване на трафика"}
{"url": "http://www.focus-news.net/news/2018/08/30/2561495/ministar-nikolay-nankov-za-intsidenta-kray-svoge-parviyat-analiz-na-asfalta-e-pokazal-che-e-tryabvalo-da-se-slagat-savsem-drug-vid-materiali.html", "text": "Първият анализ на асфалта е показал, че е трябвало да се слагат съвсем друг вид материали. Това каза пред журналисти министърът на регионалното развитие и благоустройството Николай Нанков след разпит в Националната следствена служба във връзка с тежкия пътен инцидент край Своге от 25 август, при който загинаха 17 души, а 21 бяха ранени, предаде репортер на  Агенция „Фокус“ . \r\n„Имахме много важен повод да сме тук в качеството си на свидетели и да съгласуваме момента, в който по официален път ще се вземат проби от визирания участък, за да може в максимално бърза степен да го ремонтираме. Входирахме подобно искане и тепърва ще се разбере кога ще започне взимането на проби. Един от участниците в консорциума вече е отстранил дефектите в своя участък, другият е депозирал вчера писмо в АПИ, че ще отстрани и дефектите в своя участък в на територията на София – област“, обясни Нанков. \r\n„Интересен факт е, че след слагането на знака за ограничение от 30 км в участъка, средната скорост там се нормализира до предишното ограничение. Бализи са поставени днес със светещи лампи за през нощта, имаме и полицейски екипи, които контролират движението на мястото на трагичния инцидент. Отделно екипи на АПИ направиха организация тази седмица за почистване на храстите“, обясни регионалният министър. \r\nТой посочи, че рецептата за асфалта за леко и тежко движение показва, че трябва да се слага съвсем друг вид материали от тези, които са излезли при анализа на Института за пътища и мостове. „Затова ще се ползва и международна лаборатория. Това е второкласен път за транзитен трафик, категоризиран за тежко и много тежко движение – т.е. големи натоварвания с най-високо качество на настилката основно в износващия слой“, коментира Нанков. \r\nБиляна ИВАНОВА", "date": "2018.08.30", "title": "Министър Николай Нанков за инцидента край Своге: Първият анализ на асфалта е показал, че е трябвало да се слагат съвсем друг вид материали"}
{"url": "http://www.focus-news.net/news/2018/08/30/2561500/georgi-chunchukov-obshtestvenik-vseki-balgarin-shte-svarzva-priznanieto-za-dobrich-grad-na-balgarskata-boyna-slava-s-edno-ot-nay-znachimite-voenni-sabitiya-v-balgarskata-istoriya.html", "text": "Всеки добричлия, всеки българин, дори с минимални исторически познания, ще свързва признанието за Добрич „Град на българската бойна слава“ с едно от най-значимите военни събития в българската история, доскоро премълчавано и прикривано – тридневната Добричка епопея от 5 –7 септември 1916 г. Това каза в предаването „Добрич - Блян вихрен, понесен над степ ековита...“ на  Радио „Фокус“  общественикът Георги Чунчуков. Той посочи, че епопеята е дело изцяло българско дело, сътворено от български офицери и войници, и със спонтанна помощ на местното население, като това я прави уникална сред другите военни епопеи - Шипченска, Сливнишка, Одринска, Тутраканска, Дойранска.  \r\n„Ако тогава, по време на битката за Добрич, защитниците му се бяха вслушали в призива на някогашните си освободители, който е: „Сдайтес, братци! Мъй вас освободили!“, днес ние нямаше да ги честваме като герои, а да ги посочваме като предатели. Така че удостояването на града с това голямо признание и високо отличие ще изпраща към бъдните поколения посланието: „Героизмът е несъвместим с предателството!“. Изходът от битката за Добрич е решаващ за по-нататъшния ход на военните действия и за двете воюващи страни – българската и руската с румънските и сръбските си съюзници. Съдбата на България е поставена на карта. При победа на съюзниците пътят им към вътрешността на страната е открит. Последствията от такова развитие на събитията са неизвестни, но във всички случаи негативни за България. При опазване на града от повторно завладяване походът на противника на юг и на запад ще бъде спрян. Благодарение на героизма и саможертвата на българските офицери и войници и с помощ на местното население след тридневните кръвопролитни сражения числено превъзхождащият враг е отблъснат и прогонен. „Добрич е запазен. България спасена“ - възкликва в полевия си дневник генерал Христо Стойков, един от бранителите на града. И още: „С упоритата си защита те (защитниците на града) създадоха от Добрич втора Сливница.“ Бих добавил, а за нашествениците Добрич се оказва тяхното Ватерло!“, каза Георги Чунчуков.  \r\nПо думите му „Втората Сливница“ е повратна точка във военните действия на III българска армия в Добруджа през есента на 1916 г. От отбранителни при Добрич след това те преминават в настъпателни в североизточна посока и са низ от бляскави победни сражения, чак до делтата на Дунава – люлката на българската държава. Георги Чунчуков цитира откъси от полевия дневник на генрал Стойков. Цитатите, които следват, са от брой 996 на вестник „Варненски новини“ от 11 септември 1917 г., една година след Добричката епопея: „Този брой се посвещава на добруджанци“ - е написано с главни букви в полето на трета страница: „Град Добрич влиза в известния отбранителен четириъгълник на Балканския полуостров. От завладяването му зависи съдбата на Балканите и Цариград... Армията на ген. Зайончковски (главнокомандващ руската армия в Добруджа) бе насочена към Добрич. Задачата й е била да отблъсне слабите ни части, да мине границата, завладее град Варна и образува широка база за флота и бъдещите десанти на Балканите. Безсъмнено разумно замисления план би се осъществил и би дал нежелателен обрат на добруджанските ни операции, ако не бе Добришката ни епопея. Град Добрич е новата Сливница на епохалното ни дело.“, „Пограничните срещи с противника възбудиха Приморци. Непоколебимия дух за освобождение и отплата бе израснал до неимоверни предели. Златна Добруджа трябваше да се освободи от черното потисничество. Витающите духове на светците мъченици налагаха заслужената отплата на крадците, прославените разбойници на евтини, безкръвни завоевания, днес най-безчовечни палачи, на коварните ни изменници и нявгашните ни освободители, обединени сега в общо съглашение да воюват за заробване и унищожаване на жизнения български народ.“, „В този знаменит ден добричани се показаха достойни за свободата си. Мнозина се биха в редовете на Приморци, други носеха ранени. Старци, жени, деца носеха вода на ранените и ги водеха към превързочните пунктове и болниците. Най-луксозните файтони пренасяха ранените под изстрелите. Коля пренасяха за бойната линия снаряди и патрони. Жени и деца носеха вода за охлаждане на картечниците!... И това се вършеше във време на най-усиленото бушуване на боя...Добричани изпълниха своя дълг. Те заслужиха свободата си!“.  \r\nЛаконичното описание, по думите на Георги Чунчуков, в последния цитат напомня пресъздадената образно картина на същото събитие от летописеца на Добруджа Йордан Йовков в един от военните му разкази „Българка“. „Но има ли по-голяма прослава на българската бойна слава от стихотворението на дядо Вазов „Добруджанската конница“ с посвещение „Генералу Колеву“? В него той сравнява българските воини с приказното „летящи витязи“. И летописецът, и поетът са единодушни в припознаването на българските офицери и войници, участници в Добричката епопея, като творци носители на българската бойна слава. Следователно и Добрич заслужава признанието „Град на Българската бойна слава“. Нека всеки, който одобрява инициативата, да я подкрепи“, призова Георги Чунчуков.  \r\nЖулиета НИКОЛОВА", "date": "2018.08.30", "title": "Георги Чунчуков, общественик: Всеки българин ще свързва признанието за Добрич „Град на българската бойна слава“ с едно от най-значимите военни събития в българската история"}
{"url": "http://www.focus-news.net/news/2018/08/30/2561498/razgrad-trima-dushi-sa-postradali-pri-katastrofata-po-patya-za-ruse.html", "text": "Катастрофа е станала между два леки автомобила по пътя Разград-Русе, има трима пострадали. Това съобщиха от пресцентъра  ОДМВР-Разград . В единия автомобил се е возил само водачът, а в другия двама души - мъж и жена. Тримата са пострадали и са настанени в болница, все още не е ясно конкретното им състояние.  \r\nДаяна ДЮЛГЕРОВА", "date": "2018.08.30", "title": "Разград: Трима души са пострадали при катастрофата по пътя за Русе"}
{"url": "http://www.focus-news.net/news/2018/08/30/2561502/burgas-okrazhnata-prokuratura-se-samosezira-ot-zhurnalisticheski-materiali-i-razporedi-na-oblastniya-upravitel-po-sluchaya-silistar.html", "text": "Окръжна прокуратура – Бургас се самосезира от журналистически материали и разпореди на Областния управител на Област Бургас да упражни инцидентен административен контрол над Решението на Общински съвет – Царево, с което е дадено одобрение за изработване на план за застрояване на парцел от 22 169 кв. м. в местността „Силистар“. Това съобщиха от пресцентъра на  Окръжна прокуратура-Бургас . \r\nТова решение е било взето на заседание на Общински съвет Царево, проведено на 24.08.2018г. \r\nУказано е при констатация на противозаконни действия да бъдат предприети необходимите незабавни мерки за отстраняването им.", "date": "2018.08.30", "title": "Бургас: Окръжната прокуратура се самосезира от журналистически материали и разпореди на Областния управител по случая \"Силистар\""}
{"url": "http://www.focus-news.net/news/2018/08/30/2561503/tass-rusiya-obyavi-voenni-ucheniya-v-sredizemno-more.html", "text": "В периода 1-8 септември Русия ще проведе военни учения в Средиземно море, в които ще бъдат задействани 25 плавателни съда и 30 самолета. Това съобщиха от Министерството на отбраната на Руската федерация, предава  TACC . \r\nОт ведомството уточниха, че в съответствие с плановете за подготовка на Въоръжените сили на Руската федерация под ръководството на главнокомандващия флота адмирал Владимир Королев в периода от 1 до 8 септември ще се проведат мащабни учения на войски от ВМФ и ВКС на страната.  \r\nЗадействани ще бъдат 25 плавателни съда, включително ракетни крайцери. „В международното въздушно пространство учебни задачи ще отработят около 30 самолета, в това число стратегическите бомбардировачи-ракетоносци Ту-160, противоподводни самолети Ту-142МК и Ил-38, изтребители Су-33 и самолети Су-30СМ\", поясниха от МО в Москва. \r\nПланът на ученията предвижда в акваторията на Средиземно море да бъде отработена система от задачи за противовъздушна отбрана, антиподривна дейност и разчистване на мини. \r\nРайоните, в които ще се проведат ученията, ще бъдат обявени за опасни за корабоплаване и летене, допълниха от военното ведомство в Москва.  . Тереза Герова", "date": "2018.08.30", "title": "ТАСС: Русия обяви военни учения в Средиземно море"}
{"url": "http://www.focus-news.net/news/2018/08/30/2561505/hristo-ivanov-zam-kmet-na-varna-stroitelstvoto-na-prechistvatelnata-stantsiya-v-zlatni-pyasatsi-zapochva-sled-priklyuchvane-na-sezona.html", "text": "Строителството на Пречиствателната станция за отпадъчни води „Златни пясъци“ започва след приключване на сезона. Това заяви на пресконференция във Варна Христо Иванов, зам.-кмет на Община Варна, предаде репортер на  Радио „Фокус“ – Варна . Проектът е финансиран по Оперативна програма „Околна среда 2014-2020“. Проектът е на стойност 37,150 млн. лв., от които участието на община Варна е в размер на 8, 5 млн. лв. Проектът включва два подобекта – реконструкция, модернизация и разширение на Пречиствателната станция за отпадъчни води „Златни пясъци“ и частично изграждане, реконструкция и рехабилитация на канализационната мрежа на СО „Ален мак“. С модернизацията ще се осигури пречистване на отпадъчни води за бъдещо натоварване на станцията с капацитет 72 122 еквивалент жители през летните месеци, докато сега е около 15 000 еквивалент жители, посочи Христо Иванов.  \r\nТой отбеляза, че изпълнението на проекта е започнало с изграждането на канализацията в местност Ален мак, като дейностите продължават и към момента, а очакванията са до началото на новия туристически сезон догодина строителството да бъде приключено. „Реконструкцията и модернизацията на Пречиствателната станция за отпадъчни води „Златни пясъци“ започна в началото на активния сезон чрез извършване на укрепителни мероприятия на ската, които са елемент на проекта, а фактическото строителство на пречиствателната станция ще започне след приключване на активни туристически сезон в синхрон със собствениците на комплекса, които да уверят, че няма да бъдат създадени проблеми на последните туристи. Вече се правят огледи на място и в най-скоро време ще започне и строителството, което ще продължи през зимния сезон. Надяваме се да осъществим необходимата организация за пречистване на отпадъчните води през следващия летен сезон“, каза още Христо Иванов. \r\nМарияна ВАЛЕНТИНОВА", "date": "2018.08.30", "title": "Христо Иванов, зам.-кмет на Варна: Строителството на пречиствателната станция в  „Златни пясъци“ започва след приключване на сезона"}
{"url": "http://www.focus-news.net/news/2018/08/30/2561506/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ по  Радио „Фокус” – Пловдив  днес посвещаваме на Съединението на България през 1885 година. На 6 септември се навършват 133 години от Съединението на Княжество България и Източна Румелия, изкуствено създадена с Берлинския договор автономна област. На тази дата, през 1885 година се поставя началото на изпълнението на националния идеал на новоосвободена България, а именно обединението на всички българи в една държава. Със Съединението и успешната му защита българите постигат първия етап от националното си обединение и ревизията на Берлинския договор. Територията и населението на Княжество България се увеличават съществено, но това подтиква съседните балкански държави да се обединят трайно срещу идеята за автономия на Македония и Одринско. Повече за този исторически акт ще чуем от военния историк доц. д-р Петър Ненков. \r\nВ предаването днес ще ви припомним и за делото на Захарий Стоянов – български революционер, политик и писател, апостол в Априлското въстание и негов пръв историограф с книгата си „Записки по българските въстания“. В житейския си път Стоянов спомага значително за организирането на Съединението на Княжество България и Източна Румелия през 1885-та година. Повече за това ще ни разкаже доц. Димо Чешмеджиев, историк и дългогодишен университетски преподавател в Пловдивски университет „Паисий Хилендарски“. \r\nВ последните минути на предаването ще си припомним за подвига на редник Гюро Михайлов и неговите храбри другари. Ще ви разкажем и историята на паметника на героите, който признателните поколения издигат в тяхна чест в центъра на Пловдив. \r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.08.30", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” – Пловдив"}
{"url": "http://www.focus-news.net/news/2018/08/30/2561496/orf-mateo-salvini-zaplashva-s-izteglyaneto-na-italiya-ot-misiyata-sofiya.html", "text": "Вицепремиерът и министър на вътрешните работи на Италия Матео Салвини заплаши с изтеглянето на страната му от европейската мисия „София\" за борба с трафикантите в Средиземно море, ако партньорите от ЕС не приемат предложението на Рим за изменение на правилата й за действие, предава  ORF , най-голямата обществена медия в Австрия. \r\nТемата ще бъде обсъдена в рамките на провеждащата се във Виена неформална среща на министрите на отбраната на страните от ЕС.  \r\n„Помолихме за приемане на ротационен принцип на пристанищата и да обсъдим отново правилата на мисията „София\" за споделяне на отговорността. Ако не получим поне едно „да“ ще обмислим дали искаме да продължим да се харчат пари за мисия, която е международна само на хартия“, подчерта Салвини в рамките на пресконференция.  \r\n„Не трябва само Италия да се справя с извънредно положение, което засяга целия ЕС\", написа на свой ред италианският министър на отбраната Елизабета Трента в профила си в социалната мрежа „Фейсбук“. Именно тя представлява Рим на неформалната двудневна среща във Виена, поясняват от редакцията. Тереза Герова", "date": "2018.08.30", "title": "ORF: Матео Салвини заплашва с изтеглянето на Италия от мисията „София\""}
{"url": "http://www.focus-news.net/news/2018/08/30/2561507/ministar-krasimir-valchev-darzhavata-tryabva-da-se-prebori-s-problema-s-otpadaneto-ot-uchilishte.html", "text": "Държавата трябва да се пребори с проблема, свързан с отпадането на деца и ученици от образователната система. Това каза пред журналисти във Варна министърът на образованието и науката Красимир Вълчев, който участва в работна среща на началниците на регионалните управления на образованието в Санаторно-оздравителен комплекс „Камчия“ във връзка с предстоящата учебната година, предаде репортер на  Радио „Фокус“ – Варна . Министър Вълчев отбеляза, че благодарение на работата на екипите за обхват през миналата година в образователната система допълнително са били включени 24 000 деца, но усилията не се изчерпват с това. „Усилията за ефективното включване на тези деца в образователната система са ежедневни. Учители и директори на училища и детски градини ежедневно ходят по домовете. Взаимодействаме си с агенцията за социално подпомагане и с общините, но основната част от работата се извършва от педагогически специалисти и учители. Разчитаме на тях, най-вече на тези учители, които работят в училища и детски градини с концентрация на деца от уязвими групи. На тях предоставихме допълнително 25 млн. лева“, заяви министър Вълчев. По думите му 2 000 деца от включените в системата през миналата година са допълнително отпаднали, а близо 8 000 деца и ученици са заминали в чужбина.", "date": "2018.08.30", "title": "Министър Красимир Вълчев: Държавата трябва да се пребори с проблема с отпадането от училище"}
{"url": "http://www.focus-news.net/news/2018/08/30/2561510/stara-zagora-obshtinata-prodalzhava-da-raboti-za-podobryavane-na-kachestvoto-na-atmosferniya-vazduh.html", "text": "През 2017 година не са регистрирани превишения по нито един показател на допустимите норми за качеството на атмосферния въздух на територията на Стара Загора, съобщават от общинския отдел „Екология“, информират от  пресцентъра на Община Стара Загора . Особено осезаемо е подобрението му по отношение на проблемния за всички големи градове показател фини прахови частици с размер по-малък от 10 микрона (ФПЧ10). Регистрирана е и най-ниската от години назад средногодишна стойност на фините прахови частици - 24, 64 µg/m3, което е почти два пъти по-малко от допустимата годишна концентрация от 40 µg/m3.  \r\nТенденцията към подобряване на качеството на атмосферния въздух по отношение на замърсителя фини прахови частици се запазва и за 2018 година. Към 22.08.2018 год. регистрираните нива на ФПЧ10 са в границите на допустимите норми.  \r\nПодобряването на качеството на околната среда и осигуряване на здравословни условия на живот на жителите на Стара Загора е приоритет на програмата за управление на кмета Живко Тодоров. Регистрираното подобрение на качеството на атмосферния въздух е резултат от дългогодишната и последователна работа на общинска администрация, подпомогната от усилията на гражданите. Всички програми за подобряване на качеството на атмосферния въздух, както и отчетите за тяхното изпълнение са  обсъждани от Програмен съвет за оценка и управление на КАВ, в чийто състав освен отговорните институции участват и представители на неправителствени „зелени“ организации и експерти и научни работници от Тракийски университет. \r\nСледвайки опита на други държави в Европейския съюз, Община Стара Загора, съвместно с други общини, под координиращото действие на Столична община, подготвиха Интегриран проект „Българските общини работят заедно за подобряване на качеството на атмосферния въздух“ по Програма LIFE на Европейския съюз. Към настоящия момент проектът е на етап оценка с очаквано одобрение за финансиране. В дейностите по първия етап на изпълнение на този проект е предвидено доставка и монтиране на датчици за измерване на качеството на атмосферния въздух.Основните дейности по проекта са свързани с подпомагане на гражданите за  преход към алтернативни форми на отопление на домакинствата им.  \r\nОбщина Стара Загора ще кандидатства по процедура чрез директно предоставяне на безвъзмездна финансова помощ № BG16M1OP002-5.002  „Разработване/ Актуализация на общинските програми за качеството на атмосферния въздух“ по приоритетна ос 5 „Намаляване замърсяването на атмосферния въздух чрез понижаване количествата на ФПЧ10/NOx” на Оперативна програма „Околна среда  2014-2020 г.“. Крайният срок за подаване на документи е 30.01.2019 г.  \r\nОт извършения в общинската програма за подобряване на качеството на атмосферния въздух анализ на резултатите от мониторинга, инвентаризация на източниците на емисии и дисперсионно моделиране на разпространението на емитираните замърсители е установено, че основните източници на емисии от фини прахови частици в Стара Загора са битовото отопление и транспорта.  \r\nЗа намаляване на емисиите им Община Стара Загора прилага редица мерки през годините. Изцяло бяха подменени автобусите и тролейбусите от градския транспорт с нови, комфортни и привлекателни за ползване, които покриват висок клас на екологичност - Евро 6, по отношение на емисии на изгорелите газове. Съвместно с компетентните органи от РИОСВ е осъществен контрол върху дейността на предприятия и инсталации, източници на емисии на територията на Общината, извършвани са проверки по сигнали на граждани за нерегламентирани дейности. Разширен е териториалният обхват и е увеличена честотата на машинно миене на улиците и местата за обществено ползване в Стара Загора. Ограничен е достъпът на МПС, осъществяващи специализиран, случаен и превоз за собствена сметка на пътници до централни натоварени пътни артерии на града. Подготвят се и се реализират проекти за обновяване на общите части и саниране на многофамилни жилищни сгради. Реализирани са проекти за газифициране на битовия сектор, провеждат се и информационни кампании за насърчаване използването на горива с ниски емисии на ФПЧ и редица други. \r\nПродължават дейностите по рехабилитация на пътната и уличната мрежа в общината, както и благоустройството и озеленяването на крайпътните и междублоковите пространства, с цел защита от прах и газове. \r\nОт 2017 г. най-малко два пъти годишно механизирано се измиват основно всички улици и площади в града, по 10 пъти през годината се измиват улиците и териториите за обществено ползване в широкия център, а където е необходимо и повече. Резултатите от мониторинга показват, че изпълняваните графици за миене на улиците освен, че подобряват визията на града, съдействат и за понижаване на нивата на фините прахови частици.", "date": "2018.08.30", "title": "Стара Загора: Общината продължава да работи за подобряване на качеството на атмосферния въздух"}
{"url": "http://www.focus-news.net/news/2018/08/30/2561501/umbalsm-n-i-pirogov-edna-ot-postradalite-pri-intsidenta-kray-iskarskoto-defile-e-izpisana-ot-bolnitsata.html", "text": "Една от пострадалите при инцидента край Искърското дефиле е изписана от УМБАЛСМ \"Н. И. Пирогов. Това съобщиха за   Агенция „Фокус“  от пресцентъра на болничното заведение. По тяхна информация изписаната жена е била единственият пациент от пострадалите при катастрофата, който не е бил в реанимация.  \r\nДаяна ДЮЛГЕРОВА", "date": "2018.08.30", "title": "УМБАЛСМ \"Н. И. Пирогов\": Една от пострадалите при инцидента край Искърското дефиле е изписана от болницата"}
{"url": "http://www.focus-news.net/news/2018/08/30/2561513/razgrad-chetirima-sa-postradalite-pri-katastrofata-na-patya-za-ruse-sred-tyah-e-i-14-godishno-momiche.html", "text": "Четирима души са пострадали при пътнотранпортно произшествие на пътя Разград - Русе в района на \"Илко сервиз\", съобщиха от  пресцентъра на ОДМВР-Разград . Инцидентът e станал около 12.10 часа. По главния път в посока от Варна към Русе се движел \"Фолксваген Шаран\", управляван от 34-годишния А.В. от село Езерче. От черен път на платното излязъл \"Фиат Типо\", шофиран от 46-годишния Е.С. от село Голямо Враново. Заедно с него пътували 47-годишната му съпруга Ш.С. и 14-годишната им дъщеря С.С. При сблъсъка между \"Фолксваген\"-а и \"Фиат\"-а по-сериозно са пострадали пътуващите във \"Фиат\"-а. Откарани са в МБАЛ-Разград, където в момента установяват какви са травмите им. Пътното движение в отсечката се регулира само в едното платно. \r\nПри друг инцидент около 13.20 часа товарен камион, пълен със зърно, се е обърнал на завой по пътя Разград - Киченица, след селото. Водачът, М.Л. на 50 години от Добрич, е употребил алкохол. Пробата му с дрегер отчела 2,12 промила. Изяснява се пострадал ли е и в каква степен. На платното е разпиляна малка част от товара, по-голямото количество зърно се е изсипало извън пътя.", "date": "2018.08.30", "title": "Разград: Четирима са пострадалите при катастрофата на пътя за Русе, сред тях е и 14-годишно момиче"}
{"url": "http://www.focus-news.net/news/2018/08/30/2561511/sofiya-razsledvaneto-na-tezhkoto-proizshestvie-kray-svoge-prodalzhava-s-razpiti-na-svideteli.html", "text": "Действията по разследване на тежкото произшествие на пътя Своге – София продължават с разпити на свидетели. Това съобщиха от пресцентъра на  Прокуратурата на Р България . В Националната следствена служба са разпитани 20-те членове на Държавната приемателна комисия, извършила окончателното приемане на пътя след ремонта му. Те са представители на различни институции - Агенция „Пътна инфраструктура“, Областно пътно управление, МВР, РИОСВ-София и РИОСВ-Враца, Районните служби „Пожарна безопасност и защита на населението“ в Мездра и Своге, Столична община, общините Мездра и Своге, както и представители на фирмите, осъществявали проектирането, инженерния надзор и изпълнението на пътя - ДЗЗД „ТРЕЙС-СВОГЕ“, „Виа-План“ ЕООД, „Пътконсулт 2000“, „Мотт Макдоналд лимитид“. Като свидетели са разпитани също министъра на регионалното развитие и благоустройството Николай Ненков и председателя на Управителния съвет на Агенция \"Пътна инфраструктура\" Светослав Глосов.  \r\nОрганите на досъдебното производство са получили искане от Агенция „Пътна инфраструктура“ за започване на ремонт на пътния участък, в който настъпи произшествието.  Такова разрешение няма да бъде дадено преди от пътната настилка на това място да бъдат иззети по реда на НПК проби, които да бъдат ползвани при експертизи за установяване на състоянието, състава и начина на изпълнение на асфалтовия път. Утре, 31.08.2018 г., такива проби ще бъдат иззети от следователи от Националната следствена служба, чрез съответни технически средства, в рамките на оглед, който ще започне в 10,00 ч. Провеждането на огледа и вземането на проби /образци/ от настилката на пътя ще причини временно затруднение при движението. На АПИ и МВР е възложено създаването на необходимата организация за това и оповестяването й. Започването на ремонт на пътния участък ще бъде разрешено без каквото и да е забавяне, но само след вземането на проби от настилката на конкретния пътен участък.", "date": "2018.08.30", "title": "София: Разследването на тежкото произшествие край Своге продължава с разпити на свидетели"}
{"url": "http://www.focus-news.net/news/2018/08/30/2561509/plovdiv-apelativniyat-sad-potvardi-predsrochnoto-osvobozhdavane-za-bivshiya-kmet-na-strelcha-ivan-evstatiev.html", "text": "Пловдивският апелативен съд потвърди решението на Пазарджишкия окръжен съд, с което е постановено предсрочно условно освобождаване за бившия кмет на Пазарджик и Стрелча И. Е. Това съобщиха от пресцентъра на  Съдебна палата-Пловдив . Той е осъден на 4 години лишаване от свобода за изнасилване на  16-годишно момиче, което е  привел в безпомощно състояние чрез опиване с алкохол. \r\nМагистратите приемат, че И. Е. отговаря на изискванията за предсрочно освобождаване, тъй като е изтърпял повече от половината от присъдата, като му остават още 1 година и 2 месеца. След влизане в сила на наказанието му същият е бил на работа като огняр, а според началника на Решението на Пловдивския апелативен съд е окончателно и не подлежи на протест и обжалване.", "date": "2018.08.30", "title": "Пловдив: Апелативният съд потвърди предсрочното освобождаване за бившия кмет на Стрелча Иван Евстатиев"}
{"url": "http://www.focus-news.net/news/2018/08/30/2561508/ministar-nikolay-nankov-za-katastrofata-kray-svoge-tryabva-da-ima-vinovni-ot-darzhavnata-administratsiya.html", "text": "Трябва да има виновни от държавната администрация. Това каза пред журналисти министърът на регионалното развитие и благоустройството Николай Нанков, след като даде показания в Националната следствена служба във връзка с кататсрофата с автобус край Своге, предаде репортер на  Агенция „Фокус“ . Относно това защо се налага създаване на нова държавна структура, която да надзирава безопасността по пътищата, след като такъв орган има към МВР, към който е част и заместник-регионален министър, Нанков коментира: „Отговорът ще бъде даден до седмица – две, когато ще се прецизират бъдещите функции, както и дали ще могат да подпомагат процеса за взимане на решения – управленски и политически по темата за пътната безопасност“. По думите му е взето е принципно решение. \"Трябва да се подобри моделът. Естествено, че не трябва да се дублират функциите“, добави той. Министърът заяви, че ще бъде разяснено какъв ще бъде този единен орган. \r\nНиколай Нанков заяви, че никой не може да върне живота на жертвите от инцидента и изрази още веднъж съболезнованията си.   \r\nНа въпрос притеснява ли се, че може да се превърне в обвиняем, министърът поясни: „В качеството си на министър в морален аспект винаги бих могъл да отговарям. Вчера също заявих това. Политическата отговорност не винаги се носи с даване с оставки. Политическата отговорност понякога е в правилното отреагиране в дадена ситуация, да се предприемат действия за в бъдеще, а и да се подпомогне максимално разкриването на истината“. По думите му най-важното в момента е бързата справедливост.  \r\nОтносно това ще има ли виновни от държавната администрация за качеството на асфалта, за мантинелите и т.н., министърът заяви: „Задължително трябва да има. Това е моето мнение“.  „По отношение на държавната администрация, по линия на административната отговорност, ще предприема много бързи и решителни действия, крути мерки, не само по подобряване на процеса, а и по линия на персонална отговорност. Всички замесени в процеса по възлагане, реализация, приемане на пътя са или ще бъда привикани, те ще са част от производството“, добави той.  \r\nНа въпрос дали предшественика на поста на сегашния регионален министър – Лиляна Павлова, ще бъде извикана в следствието, Нанков коментира: „Ако бях следовател щях да ви отговоря“. Той уточни, че на първо място се е отзовал в следствието като свидетел, за да пресъздаде всичко, което знае по казуса. „На второ място, това е ангажимент към гражданите на Своге, които днес ще протестират за втори път, да отремонтираме пътят максимално бързо след като приключат следствените действия“, каза още той. \r\nБиляна ИВАНОВА", "date": "2018.08.30", "title": "Министър Николай Нанков за катастрофата край Своге: Трябва да има виновни от държавната администрация"}
{"url": "http://www.focus-news.net/news/2018/08/30/2561514/d-r-emiliya-baeva-zam-kmet-na-dobrich-hraneneto-na-detsata-e-vapros-koyto-e-izklyuchitelno-aktualen-prez-poslednite-godini.html", "text": "Храненето на децата е въпрос, който е изключително актуален през последните години. Това каза в предаването „Добрич - Блян вихрен, понесен над степ ековита...“ на  Радио „Фокус“  д-р Емилия Баева, зам.-кмет на Добрич с ресор „Хуманитарни дейности“. Д-р Баева е със специалност детски лекар с квалификация „детско хранене“. „Виждам как неправилното хранене, залитането по бързите закуски, по американския начин на хранене, по лесното хранене доведе до много сериозни здравословни проблеми в храносмилателната система при децата и то от най-ранна възраст. Затова може би първото нещо, с което започнах в началото на мандата и за което получих подкрепата на кмета и целия екип, беше да подобрим храненето на децата“, каза зам.-кметът на Добрич.  \r\n„Първо Общината разработи алгоритъм за диетично хранене. Той е много важен, защото деца със специални хранителни потребности преди бяха лишени от възможността да посещават детски заведения, тъй като там нямаше подходящо меню за тях. Това на практика лишава тези деца от социализация и възпитание извън семейна среда. След проведена среща с директорите на Агенцията по безопасност на храните в Добрич и на Регионалната здравна инспекция (РЗИ) е постигната договореност за промяна, която да осигури нов начин на хранене на децата в градини и ясли, съобразено с потребностите на всички и нормативната уредба у нас. Изготвеният алгоритъм на детско хранене вече е въведен в детските заведения и в много редки случаи при необходимост се налага внасяне на храна от родителите за определени деца“, отбеляза д-р Баева. \r\nРазработена са сезонни менюта, които обхващат Детската млечна кухня, детските градини и ясли. Извършена е обемна работа с технолог върху рецептурника, менюто е променено, като стремежът е то да бъде разнообразно и съобразено с конкретния сезон и местните продукти, които според изследвания са най-добрите за хората от даден регион. Не са изключени и по-екзотични храни, модерни напоследък, като киноа, амарант и други подобни, каза зам.-кметът. Менютата са уеднаквени в детски градини и ясли, а родителите имат възможност да се запознаят с тях на сайта на Община град Добрич в рубриката „Е-услуги“, подлинк „Детски заведения и Млечна кухня“.  \r\n„Всеки сезон ние успяваме да сменяме част от рецептите. Някои се оказват несполучливи, независимо, че ги готвим по рецептурник. Искам да уверя всички майки, че ние сме много следени и от РЗИ, и от Агенцията по безопасност на храните. Разбира се много сме зависими от доставчика на хранителни продукти за тяхното качество, но смея да ги уверя и аз имам предимството да познавам майките на Добрич, имам и изградено доверие, аз съм безкомпромисни. Това съм го казвала и на персонала на детските градини. Не позволявам да се заменя така, както те искат“, каза д-р Емилия Баева. Успоредно с новото меню Общината е извършила мащабни ремонти на кухненските помещения в Детската млечна кухня и детските градини и ясли. „Изключително сме благодарни за партньорството на фирма „Есетере“, която показа на практика какво означава социално отговорен бизнес и политиката да инвестираш част от печалбата в региона, където си я създал“, подчерта зам.-кметът. На два етапа фирмата е помогнала с финансови средства за обновяване и модернизиране на Детската млечна кухня в града. Закупени са също така нови електроуреди за кухненския блок, той разполага с много добра аспирационна система. Друга новост от миналата година е доставяне на храна от Детската млечна кухня по домовете. Така на практика родителите избират между три варианта – най-новият, в пунктове, разположени в различните квартали на града и на място в самата Детска млечна кухня. Отново с помощта на фирмата е закупен нов автомобил, който се използва само за тази услуга в помощ на родителите. Предварително Общината е провела анкета сред майките и в крайна сметка доставката по домовете е посрещната с интерес и удовлетвореност.  \r\n„В нашата Млечна кухня и в детските ни заведения се приготвя изключително добра храна. Това се отбелязва от много майки, които сезонно пребивават в нашата община. Аз съм получавала благодарствени адреси или са ми се обаждали по телефона, за да ми споделят, че храним изключително добре децата“, каза още д-р Емилия Баева.  \r\nЖулиета НИКОЛОВА", "date": "2018.08.30", "title": "Д-р Емилия Баева, зам.-кмет на Добрич: Храненето на децата е въпрос, който е изключително актуален през последните години"}
{"url": "http://www.focus-news.net/news/2018/08/30/2561504/inzh-svetoslav-glosov-api-ne-sme-postavyali-mantinelata-na-patya-na-koyto-stana-katastrofata-kray-svoge-obshtinata-se-grizhi-za-neya.html", "text": "Мантинелата не е на АПИ, не е поставяна от нас. Агенцията не се грижи за нея, а общината. Това каза пред журналисти председателят на УС на АПИ инж. Светослав Глосов след като даде показания в Националната следствена служба за тежкия инцидент край Своге, предаде репортер на  Агенция „Фокус“ . „Заявявам, че мантинелата не е част от проекта и от пътната инфраструктура. Тя е в урбанизирана територия, пътят на АПИ е от бордюр до бордюр“, обяви той. „Сезирали сме община Своге за тази мантинела“, коментира инж. Глосов. „Спекулираше се, че сме я отремонтирали некачествено - не, не сме“, посочи той. „Има достатъчно кореспонденция, която е предоставена на следствените органи. Даже има и оспорване на констатираните резултати относно възможността за подхлъзване на трасето“, обясни Светослав Глосов в отговор на въпрос какво е предоставила пътната агенция на следствието. „От наша страна няма спорове. Явно спорът с фирмата ще бъде на друго ниво“, коментира той. „Не е имало съдебни спорове с фирмата, има кореспонденция от наша страна и последно предупреждение, че нередностите ще бъдат отстранени за сметка на изпълнителя“, поясни Глосов. „Единият от участниците в консорциоума веднага беше започнал да отстранява дефектите в неговия участък“, посочи той и уточни, че в участъка на катастрофата нищо не е било поправяно. „Не го свързвам с трагедията, която се случи, но има решение на УС да започнат действия по отстраняване на дефектите в участъка за сметка на изпълнителя“, обяви Светослав Глосов.  \r\nБиляна ИВАНОВА", "date": "2018.08.30", "title": "Инж. Светослав Глосов, АПИ: Не сме поставяли мантинелата на пътя, на който стана катастрофата край Своге - общината се грижи за нея"}
{"url": "http://www.focus-news.net/news/2018/08/30/2561512/mia-makedoniya-prezidentat-na-makedoniya-shte-e-izvan-stranata-v-denya-na-referenduma-za-imeto.html", "text": "Президентът на Македония Георги Иванов няма е в страната в деня на провеждането на референдума за промяната на конституционното име на югозападната ни съседка, предава предава  Македонска информативна агенцијa (MИА) \r\nСлед като информацията бе разпространена в няколко медии, МИА е поискала от кабинета на президента да потвърдят или отхвърлят докладите, но не е получила официална позиция за това дали президентът наистина няма да е в страната на 30 септември, повратна дата в новата македонска история. \r\nСпоред медийните доклади по това време държавният глава на Македония ще бъде в Ню Йорк за участие в Общото събрание на ООН. Агенцията пояснява, че в Скопие действа ротационна система, при която премиер и президент се редуват за участие в Общото събрание. Миналата година за Ню Йорк замина министър-председателят.  \r\nОбщото събрание на ООН, което започва всяка година в третия вторник на септември, ще се проведе от 25 до 30 септември. Според предварителния график на участниците, обявен на уебсайта на организацията, Иванов ще изнесе реч в сутрешната сесия на 27 септември.  Тереза Герова", "date": "2018.08.30", "title": "МИА (Македония): Президентът на Македония ще е извън страната в деня на референдума за името"}
{"url": "http://www.focus-news.net/news/2018/08/30/2561515/prof-hristomir-branzov-us-na-ban-prekrati-mandata-mi-kato-direktor-na-nimh-rakovodstvoto-na-instituta-podade-ostavka-v-znak-na-solidarnost.html", "text": "УС на БАН прекрати мандата ми като директор на Националния институт по метеорология и хидрология (НИМХ). Това каза за  Агенция „Фокус“  директорът на НИМХ проф. Христомир Брънзов.  \r\n„Управителният съвет на БАН избира директорите и може да прекрати мандата им по всяко време, когато реши. Това е информацията, която до момента имам от нашия представител в управителния съвет. Официално като документ и мотиви все още нищо не съм получил, но информацията е от първо лице, така че вероятно е вярна. Причината най-вероятно сега ще я формулират“, коментира проф. Брънзов. По думите му служителите на НИМХ в момента са се събрали и го чакат да отиде при тях. „Ръководството на Института си подаде оставката в знак на солидарност. Вероятно служителите ще предприемат някакви действия и протести“, каза още проф. Христомир Брънзов. \r\nЛюба АЛЕКСИЕВА", "date": "2018.08.30", "title": "Проф. Христомир Брънзов: УС на БАН прекрати мандата ми като директор на НИМХ, ръководството на Института подаде оставка в знак на солидарност"}
{"url": "http://www.focus-news.net/news/2018/08/30/2561518/ministar-krasimir-valchev-nay-mnogo-uchenitsi-otpadat-ot-obrazovatelnata-sistema-sled-zavarshvane-na-osnovno-obrazovanie.html", "text": "Най-много ученици отпадат от образователната система след завършване на основно образование. Това каза пред журналисти във Варна министърът на образованието и науката Красимир Вълчев, който участва в работна среща на началниците на регионалните управления на образованието в Санаторно-оздравителен комплекс „Камчия“ във връзка с предстоящата учебната година, предаде репортер на  Радио „Фокус“ – Варна . По думите му в тази връзка ще се работи за подобряване на информационните механизми, за да може още по време на приема след седми клас да се засича информация, да има данни за децата, които не са записани и те да бъдат включени в образователната система. \r\nМинистър Красимир Вълчев заяви, че ще бъде създадена пълна информационна система за взаимодействие между всички институции, която да проследява движението на децата и учениците, като ще се отразяват процесите на записване на децата и учениците, преместване, преминаване в друга форма на обучение и напускане на образователната система. По отношение на взаимодействието с Агенцията за социално подпомагане министър Вълчев посочи, че се прилагат мерки за получаване на семейна помощ в натура. „Ако училища или детски градини подадат информация за спиране на семейни помощи, равностойността на спрените средства отива в учебните и детски заведения за допълнителни мерки и подкрепа. Много училища са назначили допълнително образователни медиатори – това са хора,  които работят със семействата, а работата със семействата е ключова“, подчерта образователният министър. Красимир Вълчев посочи, че продължава работата и с обхващането на петгодишните и шестгодишните деца, които също подлежат на задължителна предучилищна подготовка.", "date": "2018.08.30", "title": "Министър Красимир Вълчев: Най-много ученици отпадат от образователната система след завършване на основно образование"}
{"url": "http://www.focus-news.net/news/2018/08/30/2561521/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В днешното издание на предаването „Дупница – ключът към Рила“ по  Радио „Фокус“ – Пирин  ще Ви заведем в село Яхиново и ще посетим местното учебно заведение. Училището е с богата история, а от скоро - и с нов директор. Гост в предаването ни ще бъде Георги Станчев, директор на ОУ „Св. св. Кирил и Методий“ в Яхиново. Ако и вие, нашите слушатели и читатели, искате да коментирате темите, за които говорим днес, или пък предлагате такива, които биха били интересни за вас, то може да ни позвъните на телефон 0885 303 373 и 073/ 88-55-81, или да ни пишете на е-майл: pirin@focus-news.net. На посочените контакти можете да поставяте и въпроси от различни естество, които касаят Дупница, а ние ще ги отправим към съответните отдели в Общината. \r\nПредаването „Дупница – ключът към Рила“ се излъчва на честотите на   всеки четвъртък, от 16.00 до 17.00 часа, с водещ Лора Калчева.", "date": "2018.08.30", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/08/30/2561524/nadezhda-ivanova-istorik-savmestna-izlozhba-knizhovnoto-nasledstvo-na-dobrudzha-prez-vazrazhdaneto-shte-predstavyat-regionalnite-istoricheski-muzei-v-dobrich-i-silistra.html", "text": "Съвместна изложба „Книжовното наследство на Добруджа през Възраждането“ ще представят регионалните исторически музеи в Добрич и Силистра. Това съобщи в предаването „Добрич - Блян вихрен, понесен над степ ековита...“ на  Радио „Фокус“  Надежда Иванова, уредник в отдел „Българските земи през XV-XIX в.” в Регионален исторически музей – Добрич. „Поводът да направим тази изложба е нашето желание като специалисти да обърнем внимание и да поставим акцент върху една много важна част от епохата на Възраждането – книжнината. Знаем, че за българина, който в това време и епоха често е бил ограничен от пространството на собствения си град и е бил затворен в него, книгата наистина е била прозорец към света. Много рядко той си позволява да надхвърли границите на това родно пространство. И след призива на Паисий да знаем историята си, който наистина звучи изключително просвещенски, книжнината се превръща в един от основните начини населението да се научи, да знае и в този смисъл Добруджа е една специфична част от България, разположена е на кръстопът, бидейки обект на постоянни демографски процеси, на десет руско-турски войни, които са се водили. В Добруджа книжнината е била трудна за доставяне. Освен спомоществователите, това са били няколко по-богати българи, търговци, занаятчии, които са си позволявали да поръчат книгите за нашите училища, в началото взаимни, по-късно класни, имало е малко други начини тази книжнина да достигне до нас. Един от тях е бил  панаирът, който се е провеждал в Добрич, защото наред със секцията за продажба на животни, така наречения хайван пазар, наред с мястото, където човек е можел да си купи съдове от мед и глина, е имало и място, където търговци са продавали книги“, разказа Надежда Иванова.  \r\nПо думите й изложбата проследява процеса на еманципация на българската книжнина. В началото са били разпространявани богослужебни книги – апостоли, псалтири, евангелия. Спомени на очевидци разказват, че хората тогава по-често са търсели книгите с черни и червени букви, защото както казва Добри Войников в своите диалози „без червени букви не е книга“, което е било характерно за богослужебните книги. По-възрастното поколение е предпочитало точно тези книги. В същото време българските възрожденци вече са изявявали себе си като творци, давайки духовна храна, от която съвременниците им тогава са имали нужда. Така започва да бъде интересна и търсена книжнината, свързана с образованието. Това са били различни книги – учебници по землеописание, аритметика, обществена история. Изложбата ще представи и периодичния печат, достигнал до възрожденския българин. Отделено е място на преводната литература и на османските книги. Надежда Иванова припомни, че и в Добрич, и в Силистра е имало вакъфски библиотеки. Те са предлагали едни от най-интересните образци на османската книгопис. Специалистът припомни и за един интересен процес по него време на побългаряване на западноевропейската литература, който има характерни особености. Сред първите преведени книги е „Чичо Томовата колиба“, която е била в изключително голям тираж. „Изложбата е оригинална. Опитали сме се освен този колекционен принцип на нейното създаване да направим и един модул, наречен възстановка. В него сме показали малко възрожденско училище и един интерактивен модул, в който децата и възрастните посетители на изложбата ще могат да участват, не само да наблюдават, което е тенденция в световната музеология. Така те ще могат да влязат в ролята на словослагатели, да изпишат името на някои от нашите вестници през Възраждането, използвайки една стара машина, внесена в Добрич, наричана „старата американка“. Ние все още пазим малки буквички от нея. Децата могат наистина да видят какво е огледален образ, могат да пишат с перо и мастило, да разлистят едно фототипно издание на Славейковото букварче или пък да прочетат един урок по история от стар учебник“, каза Надежда Иванова.  \r\nТя допълни, че идеята е по този начин публиката и да се забавлява, и да научи нещо ново, защото книжнината е духовно наследство, което не може да бъде видяно навсякъде и всеки ден. „Затова ролята на музея е уникална, тъй като той събира характеристиките и на библиотеката, и на архива, има оная артистичност и финес, която я няма в останалите институции. Пред музея има много възможности, специалистите в него са щастливци да работят в такава среда, защото музеят предполага иновация, креативност, творческо мислене. Добрич е град, който за разлика от Варна или Русе, които имат външни обекти и могат да разчитат на приходи от да речем Ивановски скални манастири, Аладжа манастир, няма такъв обект. Затова нашите усилия са насочени към възпитаване на публиката ни и според мен трябва да обърнем поглед към младите, към децата и това трябва да е наш приоритет. Защото те са и нашите основни посетители“, коментира Надежда Иванова. Изложбата ще бъде представена през месец септември в Добрич по повод Дните на европейското културно наследство. Надеждите са временната изложба да гостува не само в градове в добруджанския регион, но и извън него, защото е интересна.  \r\nЖулиета НИКОЛОВА", "date": "2018.08.30", "title": "Надежда Иванова, историк: Съвместна изложба „Книжовното наследство на Добруджа през Възраждането“ ще представят регионалните исторически музеи в Добрич и Силистра"}
{"url": "http://www.focus-news.net/news/2018/08/30/2561525/sofiya-slabo-zemetresenie-e-registrirano-kray-mirkovo.html", "text": "Слабо земетресение е регистрирано край Мирково, сочи справка на сайта на  Националния институт по геофизика, геодезия и география (НИГГГ)  към БАН. Магнитудът на труса е 2,1 по скалата на Рихтер, а дълбочината 0 км. Земетресението е регистрирано в 14.33 часа.", "date": "2018.08.30", "title": "София: Слабо земетресение е регистрирано край Мирково"}
{"url": "http://www.focus-news.net/news/2018/08/30/2561520/kmetat-na-kyustendil-petar-paunov-predstoi-da-bade-analizirano-znakovoto-stopanstvo-po-ulitsa-demokratsiya.html", "text": "Предстои да бъде анализирано знаковото стопанство по улица „Демокрация“ в Кюстендил. Това каза по време на заседание на Общинския съвет кметът на Община Кюстендил Петър Паунов, предаде репортер на  Радио „Фокус“ – Кюстендил . Отговорът на кмета беше във връзка със сигнал от общинския съветник Огнян Атанасов. Сигналът касае навлизане на автомобили по улицата, която е в режим на пешеходна и са поставени знаци за забрана. Кметът посочи, че предстои да направена оценка за по-голяма видимост на пътните знаци, но има индикации, че модерните джипиес системи, които насочват шофьорите в тази посока. Съветниците приеха четири допълнителни докладни записки. Едната касае финансиране на международно състезание по картинг. Втората допълнителна точка е за финансиране и организация при превоза на деца в задължителна предучилищна възраст. Беше включена и докладна записка относно одитирания годишен финансов отчет от страна на Сметната палата. Четвъртата докладна записка е по повод подробен устройствен план за горски път. \r\nВенцеслав ИЛЧЕВ", "date": "2018.08.30", "title": "Кметът на Кюстендил Петър Паунов: Предстои да бъде анализирано знаковото стопанство по улица „Демокрация“"}
{"url": "http://www.focus-news.net/news/2018/08/30/2561528/evrodeputatat-momchil-nekov-iska-40-miliona-evro-poveche-ot-byudzheta-na-es-za-2019-g-vav-vrazka-s-bolestite-po-zhivotnite-tova-lyato.html", "text": "Евродепутатът от Групата на прогресивния алианс на социалистите и демократите в ЕП и член на Комисията по земеделие и развитие на селските райони Момчил Неков заедно с двама свои колеги от Румъния внесоха предложения за увеличение с близо 40 милиона евро на Бюджета на ЕС за 2019 за разходи свързани с борба с африканската чума по свинете и заболявания по дребните преживни животни. Това съобщиха от пресофиса на  Момчил Неков . \r\nПредложенията са направени във връзка с това, че през 2018 г. се наблюдава увеличаване на разпространението на болести по животните в ЕС - като африканската чума по свинете,  болести при преживните животни. Това се случи в региони, които граничат с трети страни, като Украйна, Молдова и Турция, каквито са България и северната ни съседка Румъния. Тези заболявания представляват сериозна заплаха, тъй като овцевъдството и козевъдството и отглеждането на свине често са единствените възможни икономически дейности там.  \r\nСпоред евродепутат Неков е важно да се осигурят достатъчно финансови инструменти за борба с болестите, засилване на контрола по граничните пунктове и създаване на съоръжения, които да отделят податливите животни от тези, които са потенциални носители на зараза. \r\nИзмененията са  към дял 17 — Здравеопазване и безопасност на храните и глава 17 04 — Безопасност на храните и фуражите, здраве на животните и хуманно отношение към тях, растителна защита. Ето и конкретните предложения: \r\nВ направление 17 04 01 - Осигуряване на по-висок здравен статус на животните и висока степен на защита на животните в Съюза \r\nЕК е предложила: 163 500 000 \r\nСъветът (правителствата) предлага: 160 500 000 \r\nМомчил Неков и колегите му евродепутати предлагат: 170 000 000 \r\nНа годишна база предлаганото увеличение е с 10 милиона, което е ръст от 6,25 %. \r\nЦелта е да се осигурят достатъчно финансови инструменти за борба с тези болести чрез разработването на ваксини или други съответни инструменти, които ще помогнат за ликвидиране на болестите в ЕС или в трети държави. \r\nВ направление 17 04 03 - Осигуряване на ефективен, ефикасен и надежден контрол \r\nЕК е предложила: 58 989 000 \r\nСъветът (правителствата) предлага: 54 989 000 \r\nМомчил Неков и колегите му евродепутати предлагат: 65 000 000 \r\nНа годишна база предлаганото увеличение е с 9,517 милиона, което е ръст от 17,15 %. \r\nИдеята е да се оборудват КПП-та така, че да могат да правят бързи и задълбочени проверки, включително и сканиране, така че да не се стига до преминаване на потенциално рискови животни и животински продукти. \r\nВ направление 17 04 04 Фонд за спешни мерки, свързани със здравето на животните и растенията \r\nЕК е предложила: 50 000 000 \r\nСъветът (правителствата) предлага: 41 500 000 \r\nМомчил Неков и колегите му евродепутати предлагат: 60 000 000 \r\nНа годишна база предлаганото увеличение е с 20 милиона, което е ръст от 50 %. \r\nЦелта е да се предвидят финансови инструменти за това податливите животни (свине, овце и кози) да нямат контакт с потенциални носители на зараза, например чрез изграждане на физическа инфраструктура (обграждащи съоръжения). Така могат да се запазят и автохтоните породи, като Източнобалканската свиня в България.", "date": "2018.08.30", "title": "Евродепутатът Момчил Неков иска 40 милиона евро повече от бюджета на ЕС за 2019 г. във връзка с болестите по животните това лято"}
{"url": "http://www.focus-news.net/news/2018/08/30/2561516/alsat-m-makedoniya-uchastnitsite-v-izvanrednata-sreshta-v-prishtina-sa-postignali-saglasie-v-bryuksel-nyama-da-se-obsazhda-razmyanata-na-teritorii-sas-sarbiya.html", "text": "Държавният глава на Косово Хашим Тачи, премиерът Рамуш Харадинай, председателят на парламента Кадри Весели и вицепремиерите Беджет Пацоли, Фатмир Лимай и Дардан Гаши, които по-рано през деня проведоха извънредна среща в сградата на законодателния орган в Прищина, са постигнали съгласие в Брюксел да не се разговаря за размяна на територии със Сърбия, предава излъчващият на албански език скопски телевизионен канал  „Алсат-М“. \r\nМедии съобщиха, срещата не е била обявена предварително, нито темите, които ще бъдат обсъждани в рамките й. Уточнено бе обаче, че преди няколко седмици същите тези лидери бяха включени в състава на косовската делегация в Брюксел за преговорите с представителите на Белград. \r\nИнтернет порталът „Коссев“, цитиран от скопската телевизия, твърди, че участниците в срещата в парламента в Прищина са се съгласили на предстоящата среща в Брюксел да не обсъждат размяната на територии между Косово и Сърбия. Тереза Герова", "date": "2018.08.30", "title": "„Алсат-М“ (Македония): Участниците в извънредната среща в Прищина са постигнали съгласие: В Брюксел няма да се обсъжда размяната на територии със Сърбия"}
{"url": "http://www.focus-news.net/news/2018/08/30/2561523/kyustendil-obshtinskiyat-savet-ne-dade-saglasie-za-oproshtavane-na-darzhavni-vzemaniya-spryamo-bivshiya-direktor-na-direktsiya-sotsialno-podpomagane-v-grada.html", "text": "Общинският съвет в Кюстендил одобри информацията за изпълнението на общинския бюджет и средствата по сметки от Европейския съюз за 2017 година, предаде репортер на  Радио „Фокус” – Кюстендил . Информацията включва и данни за състоянието на общинския дълг към края на миналата година. Данните сочат, че приходите по бюджета за миналата година са 38 035 800 лева. Собствените приходи са в размер на 10 553 300 лева. Отчитат се положителни дейности по събирането на приходите – изнесени данъчни каси и използване на държавни и частни съдебни изпълнители. Трудовите разходи са били най-голям дял по бюджета – над 60 %. Платени са 177 000 лева лихви, 59 хиляди лева помощи по решения на Общински съвет и 77 000 лева за стипендии. 1 605 000 лева са били капиталовите разходи. Общият размер на общинския дълг в началото на 2017 година е бил 9 509 000 лева, а погашенията по главницата за тази година са били 1 603 000 лева. Общинските съветници приеха информация за изпълнението на бюджета за първото полугодие на настоящата година, както и средносрочна бюджетна прогноза за местните дейности на Община Кюстендил за периода 2019– 2021 година. Беше подкрепена и докладната записка относно одитирания годишен финансов отчет от страна на Сметната палата. \r\nОбщинският съвет не даде съгласие за опрощаване на държавни вземания спрямо бившия директор на Дирекция „Социално подпомагане” в Кюстендил, след подадена молба от страна на Светослава Макенджиева. Молбата е за опрощаване на дължими държавни вземания в размер на  1 198 773 лева. Преписката е изпратена от председателя на комисията по опрощаване на несъбираеми държавни вземания към администрацията на президента на Република България. В молбата за опрощаване от Светослава Макенджиева става ясно, че държавното вземане против нея е за юристконсултско възнаграждение, под формата на съдебни разноски, каквито според нея държавата реално не е направила. В молбата си тя обяснява, че сумата е начислена след дело срещу държавата в лицето на Министерство на околната среда и водите за парични обезщетения за преки и непосредствени вреди от неизпълнение на договор за концесия. В молбата се посочва, че вземането е несъбираемо заради това, че тя живее сама със сина си и доходът й не позволява погасяване на публичното вземане. „Въпросът е деликатен. Моето предложение е да гласуваме „Въздържал се“, каза общинският съветник Иван Андонов. „Ние няма да участваме във вземане на решение по нито един от вариантите, предложени в докладната записка. В случая става въпрос за присъдени разноски при граждански спор между еднакви субекти. Ясно е какви ще са последствията, при отхвърляне на самия съдебен иск“, каза общинският съветник Невена Панчева. Според председателя на Общинския съвет в Кюстендил Михаела Крумова, това е конституционно право, от което Светослава Макенджиева се е възползвала. „Когато Община Кюстендил се явява с юрист консулт по делата си, на нас ни се присъждат 100 лева. При нас отношението е цинично, което позволява всеки да атакува Община Кюстендил, защото той самият рискува 100 лева. Ще бъдем принудени да се възползваме от адвокатски кантори“, каза кметът на Община Кюстендил Петър Паунов. За първия вариант на решението, касаещ пълно опрощаване на дължимите суми, един съветник гласува за „за“, 25 съветници се въздържаха, а шестима не участваха в гласуването. Вторият вариант касае да не се опрощават вземанията. Против гласува един съветник, 25 се въздържаха, а седем не участваха в гласуването. \r\nВенцеслав ИЛЧЕВ", "date": "2018.08.30", "title": "Кюстендил: Общинският съвет не даде съгласие за опрощаване на държавни вземания спрямо бившия директор на Дирекция „Социално подпомагане” в града"}
{"url": "http://www.focus-news.net/news/2018/08/30/2561529/inzh-daniel-panov-kmet-na-veliko-tarnovo-krepostta-trapezitsa-ne-raboti-na-zaguba.html", "text": "Крепостта Трапезица не работи на загуба. Това каза кметът на Велико Търново инж. Даниел Панов по време на заседанието на Общинския съвет, в отговор на питане, отправено от общинския съветник от групата на БСП Валерия Дончева, предаде репортер на  Радио „Фокус“ – Велико Търново . Според информацията, която тя предостави от фуникуляра на хълма са спечелени 20 000 лева, а разходите възлизат на 138 000 лева. По думите отчетите за туристическия поток на Регионалния исторически музей показват, че  и интересът към крепостта е занижен.Кметът на Велико Търново инж. Даниел Панов опроверга информацията, че съоръжението работи на загуда, тъй като приходите от него са около 20 000 лева, но и разходите са приблизително толкова. Въпросните 138 000 лева са разходите са издръжка на персонала, заплати, осигуровка и охрана. 9 от общо 17 са служителите,  отговарящи за зъбатата железница на хълма Трапезица. Всички те са назначени на щатни места, субсидирани от държавата. По думите му, за да се увеличи посетителският интерес към крепостта, обектът трябва да се популяризира и да продължава да се облагородява. Предвижда се да бъде отворен и южния подход към крепостта от страна на каменния мост към църквата „Св. 40 мъченици“. Инж. Панов посочи, че предстои отварянето на програмата за туристическата инфраструктура и анимации в областта на туризма, от където ще се търсят средства за изграждане на подход, който да е разположен успоредно на фуникуляра, за довъшрването на реставрацията на югозападната крепостна стена и за реставрация на няколко средновекони църкви на крепостта. По думите на кмета може да се помисли и за разширяване на спектакъла „Звук и светлина“, който да обхваща освен крепостта Царевец, също така и Трапезица. Според него така обектът ще стане по-разпознаваем и п0о-посещаван. Той го сравни с крепостта Царевец, където туристопотокът през 2003 година е бил 120 000, а през 2017 година е посетен от над 350 000 души. „Това е свързано с рекламата, маркетинга и мениджмънта на самия обект. Крепостта Трапезица не може да набере толкова посетители за две години. Но мисля, че с течение на времето, с красивите средновековни църкви, които се реставрираха, и с откритите находки, които са експонирани в музея на крепостта, Трапезица ще придобива все по-голяма популярност“, посочи Панов. Той допълни, че трябва да се търсят възможности за финансиране и на археологически проучвания на третата крепост във Велико Търново – Момина крепост, където от 60 години нищо не е правено.  „Фокус“  припомня, че възстановената крепост Трапезица във Велико Търново бе открита на 22 септември 2016 година от министър-председателя Бойко Борисов и съпругата на президента на Азербайджан Мехрибан Алиева. Инвестицията за социализацията на обект, в размер на 2,5 млн. лв., бе предоставена от фондация „Гейдар Алиев“, начело на която е Мехрибан Алиева. Бяха реставрирани близо 200 метра от Западната крепостна стена, заедно с три средновековни църкви с оригиналните стенописи от XIII-XIV век. Направена бе близо километър централна туристическа алея, което свързва горната станция на изградения фуникуляр с Южната кула и църквите. В подножието на Трапезица бе изцяло ремонтирана улицата, която води до долната станция на фуникуляра, създаден бе и паркинг. Изграденият релсов път от 135 м и две станции бе направен по проект за 4,2 млн. лв. на Министерството на културата от Европейския фонд за регионално развитие. С европейските средства бе построена и подпорна стена под северозападната страна на хълма. Монтирано бе и художествено осветление. През май 2015 година правителството предостави управлението на архитектурно-музейния резерват „Трапезица“ на община Велико Търново за срок от 10 години. Това даде възможност на местната власт да извършва дейности, свързани с опазването и популяризирането на историческата ценност под контрола на Регионалния исторически музей във Велико Търново. \r\nДаниел Панов съобщи още по време на сесията, че е изготвен е идеен проект за изграждането на плувен басейн с олимпийски размери във Велико Търново. Той посочи, че общинската администрация е провела проучване относно налични свободни терени, като на тази етап единственото възможно място за изграждане на подобно съоръжение е бившето Сержантското училище.Необходимият терен за изграждане на 50-метров плувен басейн трябва да е с площ от 1,5 до 3 дка, а за нормалното функциониране на съоръжението ще са необходими от 3 до 6 дка, в това число влизат прилежащи площи и паркоместа. При необходимост от трибуни и представителни части тази площ нараства с още 1000 кв. метра. „Изискванията за терени при сгради с такава площ са проблемни за Велико Търново поради наклона и голямата нивелация, изискваща изграждането на големи подпорни стени, дренажи и други системи“, посочи инж. Панов. Той допълни, че според първоначалните разчети стойността само на самото съоръжение, с квадратура около 3000 кв. метра, възлиза на около 4 млн. лева. При вариант с трибуни и представители части, с квадратура от 5000 кв. метра, стойността е 6,5 млн. лева. За изграждането на басейн с олимпийски размери Община Велико Търново ще се търси различни възможности за финансиране. \r\nНадежда КРЪСТЕВА", "date": "2018.08.30", "title": "Инж. Даниел Панов, кмет на Велико Търново: Крепостта Трапезица не работи на загуба"}
{"url": "http://www.focus-news.net/news/2018/08/30/2561527/tass-pochina-yosif-kobzon.html", "text": "Народният артист на СССР Йосиф Кобзон почина на 80-годишна възраст, съобщи пред  ТАСС  помощникът на съпругата на певеца Нинел Кобзон. \r\n„Йосиф Давидович почина“, е съобщил той. „Нинел Михайловна в момента не може да говори, всички плачем“, е добавил събеседникът на агенцията. \r\nПревод и редакция:", "date": "2018.08.30", "title": "ТАСС: Почина Йосиф Кобзон"}
{"url": "http://www.focus-news.net/news/2018/08/30/2561522/api-vazstanoveno-e-dvizhenieto-po-pat-i-2-getsovo-razgrad.html", "text": "Възстановено е движението по път I-2 Гецово - Разград от км 65+793 до км 72+500, съобщиха от  пресцентъра на Агенция \"Пътна инфраструктура\" . Трафикът на моторни превозни средства беше временно ограничен и пренасочен по обходен маршрут поради ПТП.", "date": "2018.08.30", "title": "АПИ: Възстановено е движението по път I-2 Гецово - Разград"}
{"url": "http://www.focus-news.net/news/2018/08/30/2561532/sport-botev-plovdiv-ofitsialno-ima-nov-sobstvenik.html", "text": "Днес, 30 август 2018 година, бе сключен договор за покупко-продажба на 60% от капитала на Ботев Пловдив на бизнесмена Георги Самуилов. Той получава акциите срещу само 1 лев от сдружението на привържениците „Ботев“, което ги притежаваше до сега и в споразумението фигурира клауза, че ако един ден реши да продава клуба, Самуилов ще го направи срещу същата сума. Новото ръководство обяви, че основната му цел е да довърши строителството на стадион „Христо Ботев“.", "date": "2018.08.30", "title": "Спорт: Ботев Пловдив официално има нов собственик"}
{"url": "http://www.focus-news.net/news/2018/08/30/2561531/veselin-doshkov-seriozno-naprezhenie-ima-sred-patnitsite-patuvashti-za-sofiya-ot-avtogara-yug-v-plovdiv-zaradi-prekraten-dogovor-na-firma-obsluzhvashta-napravlenieto.html", "text": "Сериозно напрежение има сред пътниците, пътуващи за София от автогара „Юг“ в Пловдив, каза за  Радио „Фокус“-Пловдив  Веселин Дошков, управител на голяма транспортна фирма. Причината е прекратен договор на фирма „Витоша Експрес“ ООД за обслужване на софийските курсове. Дневно те са 8 по линията София-Пловдив от 7,00 до 12,30 часа и от 13,00 до 20,00 часа Пловдив-София. „Обществената поръчка не е финализирана и не са предприети спешни мерки за възлагане на превозите и в определен момент органите на ДАИ съвсем правомерно от сутринта от София започват да създават актове за нерегламентирани превози и фирмата преустановява превоза“, каза още Дошков. \r\nМария РУСЕВА", "date": "2018.08.30", "title": "Веселин Дошков: Сериозно напрежение има сред пътниците, пътуващи за София от автогара „Юг“ в Пловдив, заради прекратен договор на фирма, обслужваща направлението"}
{"url": "http://www.focus-news.net/news/2018/08/30/2561534/yoana-hristova-zam-kmet-na-sofiya-do-kraya-na-septemvri-tryabva-da-e-priklyuchilo-izgrazhdaneto-na-noviya-park-vartopo-v-stolichniya-kvartal-mladost.html", "text": "До края на септември трябва да е приключило изграждането на новия парк „Въртопо“ в столичния квартал „Младост“. Това заяви за предаването „Екологичен резонанс“ на Радио „Фокус“ зам.-кметът на София по направление зелена система, екология и земеползване Йоана Христова. Тя каза още, че в новия парк ще бъде разположено видео наблюдение за осигуряване на сигурността, както и асансьор, който да улесни достъпа до парка на възрастни хора и хора с увреждания и поясни какви още съоръжения и атракциони ще предлага новия парк. „Имаме зона, която е със съоръжения за игра и пясъчник за дечица до 3 години, както и зона за игра на деца, които са от 3 до 12 години. Същевременно сме предвидили и детски съоръжения, които са за деца в неравностойно положение. Знаете, обаче, че детските площадки са едната страна на забавленията за децата и затова в този парк разполагаме и фитнес съоръжения. Ще има беседка за родителите,  паркова мебел за хората, които си почиват там. В допълнение към това имаме изцяло ново парково осветление и новата алейна мрежа, която разгръщаме и напоителна система“, коментира Йоана Христова. Зам.-кметът по екология на София каза още, че общината е предприела редица ремонти в столичните паркове и градини и добави, че опазването им е обща грижа на гражданите.", "date": "2018.08.30", "title": "Йоана Христова, зам.-кмет на София: До края на септември трябва да е приключило изграждането на новия парк „Въртопо“ в столичния квартал „Младост“"}
{"url": "http://www.focus-news.net/news/2018/08/30/2561535/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по  Радио „Фокус“ – Пловдив  тази седмица отново ще насочим вниманието ви към актуалните теми от Асеновград и региона. Жителите на Асеновград ще отбележат тържествено навършването на 133 години от Съединението на България с празнична програма на 5 и 6 септември. Повече информация за  предстоящите събития ще получим от Даниела Костова, главен експерт в отдел „Култура“ на Община Асеновград. Днес ще ви разкажем и за поп Ангел Чолаков, един от героите на Съединението от Станимака. Той е роден през 1851 година в село Новаково. Възпитан в дух на патриотизъм, родолюбие и дълг към родината. Въпреки духовната си служба, поп Ангел става член на Българския таен централен революционен комитет за организиране на Съединението на Княжество България и Източна Румелия. На 6-ти септември 1885 година, той влиза триумфално в град Пловдив, възседнал белия си кон, в едната си ръка държащ сабя, а в другата – сребърен кръст. Той повежда 2000 души, за да подпомогне обединението на разпокъсаната майка България. Повече за събитията отпреди 133 години ще ни разкаже Иван Дуков, историк и директор на Историческия музей в Асеновград. \r\nНа 1 октомври започва новата учебна година в читалище „Родолюбие“ в Асеновград. Всички читалищно форми на обучение се запазват и очакват нови възпитаници. Предстои и честване на 145 години от създаването на културната институция, коеот ще се проведе в рамките три дни – 29, 30 и 31 октомври, в навечерието на Деня на будителите. Повече за предстоящите събития и инициативи в читалище „Родолюбие“ ще ни каже секретарят Дафинка Комитова. \r\nНа 1 септември Православната църква отбелязва Симеоновден. В християнския календар се чества паметта на Св. Симеон Стълпник и неговата майка Св. Марта – на този ден се полага началото на църковната Нова година. За житието на светеца ще научим от отец Йордан Георгиев, архиерейски наместник на Асеновград. Той ще ни разкаже и за параклиса-костница „Св. Симеон Стълпник“ в Асеновград, построен със средства на местни бубари и лозари. Предаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.08.30", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/08/30/2561533/ministar-krasimir-valchev-sledvashtite-desetiletiya-shte-imame-povsemesten-nedostig-na-pazara-na-truda-vav-vsichki-sferi-i-sistemi.html", "text": "Следващите десетилетия ще имаме повсеместен недостиг на пазара на труда, във всички сфери и системи. Това каза пред журналисти във Варна министърът на образованието и науката Красимир Вълчев, който участва в работна среща на началниците на регионалните управления на образованието в Санаторно-оздравителен комплекс „Камчия“ във връзка с предстоящата учебната година, предаде репортер на  Радио „Фокус“ – Варна .  \r\n„Младите хора, които ще навлизат на пазара на труда, ще бъдат едва 2/3 от тези, които ще излизат в пенсия“, посочи министърът и допълни, че още преди три – четири години е имало големи възрастови групи, които са навлизали в пенсионна възраст. „През последните години средната възраст намалява, тъй като голям брой учители се пенсионираха. Все още имаме учители, които сега се връщат в системата. Основна мярка е увеличаване на възнагражденията“, каза още Красимир Вълчев. По думите му плащането на транспортни разходи е регламентирано за всички учители, предстоят промени в наредба за елементите на възнагражденията във връзка с осигуровките.  \r\nКрасимир Вълчев заяви, че министерството има пълна информация колко учители се пенсионират или предстои да навлязат в пенсионна възраст, както и информация за студентите във висши училища в специалност с придобиване на педагогическа правоспособност. По думите на министър Вълчев в отделни райони на страната има излишък на учители, а в други –  недостиг.", "date": "2018.08.30", "title": "Министър Красимир Вълчев: Следващите десетилетия ще имаме повсеместен недостиг на пазара на труда, във всички сфери и системи"}
{"url": "http://www.focus-news.net/news/2018/08/30/2561517/inzh-svetoslav-glosov-api-imame-stanovishte-che-uchastakat-v-koyto-stana-katastrofata-kray-svoge-ne-e-s-kontsentratsiya-na-ptp-ta.html", "text": "Имаме становище, че по всички показатели, участъкът, в който стана катастрофата, не е с концентрация на ПТП-та. Това каза пред журналисти председателят на УС на АПИ инж. Светослав Глосов след като даде показания в Националната следствена служба за тежкия инцидент край Своге, предаде репортер на  Агенция „Фокус“ . „Искам да уточня, че всяка година получаваме от „Пътна полиция“ официално писмо с регистрираните пътни участъци с концентрация на пътни произшествия. Тази справка се изготвя на базата на наредба, приета от МВР. Участъкът не е посочен като такъв нито в последната, нито в предишната справка“, обяви той. В отговор на въпрос колко служители са били на разпит Светослав Глосов посочи: „Колкото са извикани“. Попитан мисли ли, че може и на него да се повдигне обвинение заради катастрофата той коментира: „Зависи от следствието, те ще преценят“. В отговор на въпрос очаква ли на служители на АПИ да бъдат повдигнати обвинения инж. Глосов поясни: „Не мога да кажа, за това има следствие“. \r\nБиляна ИВАНОВА", "date": "2018.08.30", "title": "Инж. Светослав Глосов, АПИ: Имаме становище, че участъкът, в който стана катастрофата край Своге, не е с концентрация на ПТП-та"}
{"url": "http://www.focus-news.net/news/2018/08/30/2561539/konstantina-petkova-operna-pevitsa-dora-gabe-e-idvala-pri-dyado-mi-i-e-poseshtavala-nashiya-dom-a-moyat-dyado-beshe-samoobrazoval-se-selyanin-cheteshe-mnogo.html", "text": "„Дора Габе е идвала при дядо ми и е посещавала нашия дом, а когато бях ученичка, тя беше в Добрич и трябваше в нейна чест всеки млад ученик да прочете поезия. Прочетох мое стихотворение, тази юношеска страст и тя каза: Аха, семето е там, ще се зароди, но не стана“. Това разказа в предаването „Добрич - Блян вихрен, понесен над степ ековита...“ на  Радио „Фокус“  оперната певица Константина Петкова, родена в Добруджа, отраснала в село Пчеларово, на няколко километра от Добрич. Нейното име е познато по цял свят. Завършила е Музикалната академия „Санта Чечилия“ в Рим, участвала е и в музикални филми, приятел с филмовите режисьори Федерико Фелини и Микеланджело Антониони. В Северна Америка тя организира трупа от 23-ма певци и артисти, седем сезона режисира концерти и спектакли в Сохо. След трагичната смърт на своя съпруг се връща в добруджанското село Пчеларово, където е отрасла и където превръща стария дядов чифлик в културно средище за музиканти, актьори и писатели. Там Константина Петкова през 2017-та посрещна своя 80-ти рожден ден.  \r\nОперната прима продължава да организира концерти и литературни вечери, а това, което я крепи, е любовта й към изкуството и хората. Константина Петкова израства в семейство, където литературата и театърът са били на почит въпреки бедността на Добруджа по него време. В разговори тя неведнъж е разказвала свои спомени за дядо си, когото много обича и от когото счита, че е наследила своята наклонност към добротворчество. Един от любопитните и мили спомени на Константина Петкова като дете е когато машинистът на минаващия наблизо влак намалявал скоростта и пускал чувалче с книги, а в замяна получавал друго от дядо й - с дини, пъпеши, сирене и кашкавал. До близката гара дете и дядо стигали с каруца, в която са впрегнати два коня. Тогава дядо й подавал поводите и нетърпеливо надниквал в чувалчето, където имало различни и интересни книги. Така Константина още като дете чула името на френския писател Флобер и за формата, в която пише той. Друг от спомените отвежда назад във времето, когато като дете заедно с други деца Константина Петкова седели на тикви, за да гледат театър на село. Годините на младостта първо отвеждат добруджанката в Русе, където макар и без музикално образование тя пее 7 години в операта. След прослушване тя спечелва вниманието и доверието на музикални специалисти и е поканена да пее и работи в Сицилия. Така се озовава в Палермо.  \r\nСлед няколко години поради желанието да се образова Константина Петкова заминава за Рим, където следва в консерваторията „Санта Чечилия“. Италия я среща с различни знаменитости, като Антониони, Фелини, Караян, Маркевич. По-късно заминава за САЩ, където преподава в консерватория. Там живее щастливо със своя съпруг, който е бил поет, има възможност да бъде на концерти на световни джаз знаменитости, като Дизи Гилеспи, Телониус Монк и др. След смъртта на своя съпруг тя се завръща в България, където години наред е преподавала и е подпомагала финансово и морално млади музиканти. Сега в част от времето живее в Добрич, в друга - в родното си добруджанско село Пчеларово. \r\nЖулиета НИКОЛОВА", "date": "2018.08.30", "title": "Константина Петкова, оперна певица: Дора Габе е идвала при дядо ми и е посещавала нашия дом, а моят дядо беше самообразовал се селянин, четеше много"}
{"url": "http://www.focus-news.net/news/2018/08/30/2561526/burgas-analizirani-sa-povtornite-probi-ot-morskite-vodi-kray-sozopol-neposredstveno-izvan-ograzhdenieto-na-razliva-i-do-plazha-nyama-zamarsyavane.html", "text": "Анализирани са повторните проби от морските води край Созопол. Това съобщиха от пресцентъра на  Басейнова дирекция „Черноморски район“ . След сигнала за нефтопродукти в морската вода край остров „Св. Иван“ от потъналия през 1921 г. американски кораб „Мопанг“, по заявка на Басейнова дирекция „Черноморски район“ на 22 август повторно са взети проби в 4 пункта: непосредствено над потъналия кораб, до боновото заграждение, на един километър от брега на плаж „Черноморец” и на „Централен плаж Созопол”. \r\nАнализът на пробите показва, че непосредствено извън ограждението на разлива и до морския плаж няма замърсяване на морската вода. Останалите изследвани показатели са под границата за определяне на метода за изпитване и отговарят на стандартите за качество на околната среда. \r\nПотвърждава се минимално локално замърсяване с нефтопродукти единствено в района на разлива, непосредствено над потъналия кораб в акваторията на остров „Св. Иван“. \r\nИзвършено е изследване за наличие на нефтопродукти, полихлоробифенили, бензен, етилбензен, толуен, стирен, аценафтен, аценафтилен, флуорен, фенантрен, флуорантен, антрацен, нафтален, бензо(а)пирен, бензо(b)флуорантен, бензо(k)флуорантен, бензо(g,h,i)перилен, хризен, бензо(а)атрацен. \r\nРезултатите от изпитването са сравнени с нормите на Наредба Н-4/ 2012 г. за характеризиране на повърхностните води и Наредбата за стандарти за качество на околната среда за приоритетни вещества и други замърсители. \r\nРезултатите от взетите проби от морската вода от плажовете „Корал“ и „Алепу“ са под границата за определяне на метода за изпитване и отговарят на стандартите за качество на околната среда по всички изследвани показатели.", "date": "2018.08.30", "title": "Бургас: Анализирани са повторните проби от морските води край Созопол, непосредствено извън ограждението на разлива и до плажа няма замърсяване"}
{"url": "http://www.focus-news.net/news/2018/08/30/2561537/ministar-krasimir-valchev-blizo-500-obrazovatelni-institutsii-shte-badat-iztsyalo-obnoveni-po-op-regioni-v-rastezh-i-programata-za-razvitie-na-selskite-rayoni.html", "text": "500 образователни институции ще бъдат изцяло обновени по ОП „Региони в растеж“ и Програмата за развитие на селските райони. Това каза пред журналисти във Варна министърът на образованието и науката Красимир Вълчев, който участва в работна среща на началниците на регионалните управления на образованието в Санаторно-оздравителен комплекс „Камчия“ във връзка с предстоящата учебната година, предаде репортер на  Радио „Фокус“ – Варна . „Това е мащабна инвестиция в образователната инфраструктура. Изцяло обновени ще бъдат и 140 професионални гимназии“, каза образователният министър. По думите на Красимир Вълчев в момента близо 100 образователни институции се ремонтират изцяло по ОП „Региони в растеж“ и Програмата за развитие на селските райони,у като общо в над 900 училища през сезона е имало ремонтни дейности, на места те вече са приключили. Има вероятност в около 50 училища в страната ремонтните дейности да не са приключили до началото на учебната година, но навсякъде ще бъде създадена организация за стартирането на учебната година, отбеляза Красимир Вълчев. По отношение на продължителността на ваканциите през новата учебна година Красимир Вълчев коментира, че в сравнение с миналата учебна година тя се запазва. Разликата е за седми клас, които ще учат с две седмици повече и съответно изпитите след 7-ми клас ще са през юни, но цялата кампания по кандидатстване и класиране няма да е по-дълга.", "date": "2018.08.30", "title": "Министър Красимир Вълчев: Близо 500 образователни институции ще бъдат изцяло обновени по ОП „Региони в растеж“ и Програмата за развитие на селските райони"}
{"url": "http://www.focus-news.net/news/2018/08/30/2561530/ministar-krasimir-valchev-po-veroyatnoto-i-priemlivo-reshenie-e-natsionalniyat-institut-po-meteorologiya-i-hidrologiya-da-premine-kam-obrazovatelnoto-ministerstvo.html", "text": "По-вероятното и приемливо решение е Националният институт по метеорология и хидрология да премине към Министерството на образованието и науката. Това каза пред журналисти във Варна министърът на образованието и науката Красимир Вълчев, който участва в работна среща на началниците на регионалните управления на образованието в Санаторно-оздравителен комплекс „Камчия“ във връзка с предстоящата учебната година, предаде репортер на  Радио „Фокус“ – Варна . „Националният институт по метеорология и хидрология не е типичният научен институт. При типичния научен институт учените решават какви задачи да възложат, докато при Националния институт по метеорология и хидрология доминираща е оперативната дейност. Около 80-90 % от дейността му е оперативна – 24-часови дежурства 365 дни в годината“, каза министър Вълчев.  \r\nПо думите му институтът е по-скоро национална служба, която има национално възложена задача – функция по хидро-метеорологичното обслужване на 7-8 министерства. „Институтът има ангажименти по три закона. Ние също смятаме, че когато става въпрос за такава държавна функция, трябва да имаме по-големи правомощия и отговорности по отношението на тези държавни функции, т.е. тя не трябва да зависи изцяло от академичната автономия“, подчерта Красимир Вълчев. Той добави, че е обсъден и вариантът за оставане в рамките на БАН, но той по-скоро не е възприет. В отговор на въпрос за краен срок за решение на проблема Красимир Вълчев каза, че тъй като едно такова извеждане е свързано и със Закона за държавния бюджет, то най-вероятно формално ще се случи от 1 януари 2019 година.", "date": "2018.08.30", "title": "Министър Красимир Вълчев: По-вероятното и приемливо решение е Националният институт по метеорология и хидрология да премине към образователното министерство"}
{"url": "http://www.focus-news.net/news/2018/08/30/2561538/germanskoto-pravitelstvo-nyama-da-ima-promyana-na-granitsite-na-balkanite.html", "text": "Правителството на Германия не е променило позицията си за непроменливостта на границите в Западните Балкани, която бе изказана от канцлера Ангела Меркел на 13 август, докато коментираше евентуалната „корекция на границите“, обсъждана между Белград и Прищина. Тя е повторила същата позиция и в разговора с американския президент Доналд Тръмп, се казва в отговор на германското правителство на въпроса на черногорския вестник „Побjеда“, предава  македонската електронна медия „А1 Он“ . \r\nОсвен това в отговорът на Берлин се подчертава, че германското правителство подкрепя изцяло усилията за намиране на устойчиво решение между Сърбия и Косово. \r\nПревод и редакция:", "date": "2018.08.30", "title": "Германското правителство: Няма да има промяна на границите на Балканите"}
{"url": "http://www.focus-news.net/news/2018/08/30/2561536/ban-ne-vazrazyavame-sreshtu-otdelyaneto-na-nimh-ot-strukturata-na-akademiyata.html", "text": "Не възразяваме срещу отделянето на НИМХ от структурата на Академията. Това се посочва в прессъобщение на  Българска академия на науките  (БАН). В съобщението се уточнява, че на заседание на УС на БАН, Протокол № 11/30.08.2018 г. е гласувано следното становище: \"Отчитайки желанието на Правителството за решаване на проблема с НИМХ, Управителният съвет на БАН не възразява срещу отделянето на НИМХ от структурата на БАН при спазване на действащата нормативна база и в защита на интересите на учените и служителите, които искат да останат в Академията\". Управителният съвет поема ангажимент в кратък срок да внесе предложение за решение в Общото събрание на БАН.", "date": "2018.08.30", "title": "БАН: Не възразяваме срещу отделянето на НИМХ от структурата на Академията"}
{"url": "http://www.focus-news.net/news/2018/08/30/2561544/kyustendil-obshtinskiyat-savet-podkrepi-predlozhenie-za-rekultivatsiya-na-zakritoto-obshtinsko-depo-za-bitovi-otpadatsi.html", "text": "Общинският съвет в Кюстендил подкрепи предложение за рекултивация на закритото общинско депо за битови отпадъци, предаде репортер на  Радио „Фокус” – Кюстендил . Кандидатстването ще бъде пред Предприятието за управление на дейностите за опазване на околната среда. Целта е да бъде отпусната безвъзмездна финансова помощ за реализиране на проект „Закриване и рекултивация на общинското депо”. Депото за твърди битови отпадъци се намира в землището на село Радловци, но не отговаря на изискванията на българското и на европейското законодателство за опазване на околната среда и управление на отпадъците. От края на миналата година общинското депо е спряно от експлоатация. Необходимата финансова помощ ще бъде насочена към рекултивация и възстановяване на прилежащите към депото терени в приемлив вид. \r\nПо време на сесията стана ясно също, че близо 35 000 лева ще бъдат отпуснати от бюджета на Община Кюстендил за участие на футболен клуб „Велбъжд” в първенствата и турнирите на БФС. Сумата е необходима за участие в новия футболен сезон. До момента от общинския бюджет са отпуснати около 23 хиляди лева за участие на клуба в първенствата и турнирите за сезон 2018/2019 година. Новата сума е за участие в Трета лига – Югозападна, което е свързано с допълнителни административни разходи. Общинските съветници одобриха помощ от 1 200 лева за младежкия противопожарен отбор на Езикова гимназия „Д-р Петър Берон”. Сумата е необходима за участие на отбора в републиканско първенство в курорта „Албена”. Беше взето решение, с което се отпуска финансова помощ на Детска вокална група „Калпазани” за запис на песен в професионално студио и заснемане на видеоклип за участието им във финалния етап на Национален фестивал за нови детски песни „Детска мелодия на годината”. Сумата е в размер на 2 500 лева. Подкрепа получи и кметство в село Слокощица, за организиране на фестивал „Мераклиите”. От общинския бюджет се отпускат 500 лева. Съветниците решиха да подпомогнат и изграждането на храм „Св. св. Кирил и Методий” в село Багренци. 3 500 лева се отпускат за разплащането на извършени дейности по изграждането на православния храм. В рамките на заседанието бяха подкрепени финансово и жители на общината, имащи остри социални и здравословни проблеми. \r\nВенцеслав ИЛЧЕВ", "date": "2018.08.30", "title": "Кюстендил: Общинският съвет подкрепи предложение за рекултивация на закритото общинско депо за битови отпадъци"}
{"url": "http://www.focus-news.net/news/2018/08/30/2561545/blagoevgrad-rezultatite-ot-obnovyavaneto-na-odmvr-i-parvo-rpu-shte-badat-predstaveni-na-zaklyuchitelna-preskonferentsiya.html", "text": "Заключителна пресконференция ще обобщи резултатите от проекта за обновяване на сградите на ОДМВР и Първо РПУ в Благоевград, съобщиха от  пресцентъра на Общината.  Събитието ще се проведе на 31 август 2018 г. (петък) от 11.00 часа в зала № 101 на Община Благоевград. Това е поредният реализиран проект по Оперативна програма „Региони в растеж“ 2014-2020 г. Неговата стойност е 1 456 928,12 лв, от които финансирането от  Европейския съюз е в размер на 1 238 388, 92 лв. и Национално съфинансиране в размер на 218 539, 20 лв. \r\nПроектът се реализира в резултат на подписано партньорско споразумение между Община Благоевград и Министерството на вътрешните работи.", "date": "2018.08.30", "title": "Благоевград: Резултатите от обновяването на ОДМВР и Първо РПУ ще бъдат представени на заключителна пресконференция"}
{"url": "http://www.focus-news.net/news/2018/08/30/2561546/plovdiv-pet-pati-shte-bade-izmita-ulichnata-mrezha-v-asenovgrad-prez-mesets-septemvri.html", "text": "Пет пъти ще бъде измита уличната мрежа в Асеновград през месец септември. Това съобщиха за  Радио „Фокус“ – Пловдив  от Община Асеновград. Предстои окончателното утвърждаване на графика, в който с предимство ще бъдат включени улици, на които се намират детските и училищни заведения, във връзка с началото на новата учебна година. От Общината обясниха, че графиците за миене на уличната мрежа в град Асеновград се изготвят ежемесечно и се предоставят на фирмата-изпълнител в началото на текущия месец. В периода от началото на месец април до края на месец август са извършени 22 машиносмени на обща стойност над 6000 лв. През посочения период миячната машина е работила на площад „Академик Николай Хайтов”,  в централната градска част – по бул. „България”, улиците „Шести януари”, „Ген. Дандевил”, „Христо Ботев”, „Съединение”, „Цар Иван Асен Втори”, „Александър Стамболийски”, както и на улици в кварталите „Запад”, „Долни Воден“, „Горни Воден“ и други улици в центъра на Асеновград. \r\nТони МИХАЙЛОВ", "date": "2018.08.30", "title": "Пловдив:  Пет пъти ще бъде измита уличната мрежа в Асеновград през месец септември"}
{"url": "http://www.focus-news.net/news/2018/08/30/2561547/haskovo-99-firmi-sa-podali-dokumenti-za-saniraneto-na-10-bloka-v-haskovo.html", "text": "99 фирми са подали документи за участие в търга за изпълнител на ремонтни работи по Националната програма за енергийна ефективност на 10 блока в Хасково. Това съобщиха от пресцентъра на  Община Хасково . Документите днес се прегреждат от комисия с председател инж-Тоня Маркова. \r\nФирмите кандидатстват за следните 10 обособени позиции на адреси: ул. „Белмекен“ №2-6, вх. А, Б“; бул. „Г.С. Раковски“ №32, вх. А, Б и ул. „Ком“ №2, вх. Б, В, Г“; бул. „България“ №18/А,Б/ и „България“ №20/А,Б/\"; ул. „Акация“ №3“; ул. „Първи май“ №16, вх. А, Б, В, Г, Д“; ул. „Мадара“ №26-34,вх.А и Б\"; ул. „Стара планина“ №28-38, вх. А и Б и Сграда с административен адрес гр. Хасково, ул. „Цар Страшимир“ №5-9, вх. В“; ул. „Стара планина“ № 6-12, А,Б и ул. „Стара планина“ №16, В ,Г“; ул. „Мадара“ №21-25, вх. А, Б, В“; ул. „Сливница“ №24-30, вх. А, Б, В,Г“. \r\nДо сега  с разрешение за строеж са 77 блока. От тях с разрешение за ползване са 71 т.е те са изцяло завършени.", "date": "2018.08.30", "title": "Хасково: 99 фирми са подали документи за санирането на 10 блока в Хасково"}
{"url": "http://www.focus-news.net/news/2018/08/30/2561543/hashim-tachi-referendum-za-dogovora-s-belgrad.html", "text": "Президентът на Косово Хашим Тачи заяви, че гражданите на страната трябва да се изяснят на референдум дали са за мирен договор с Косово, чрез който би станало възможно присъединяването на Прищина към Европейския съюз, НАТО и ООН, или искат да живеят във вражда със съседните държави и в изолация, предава  излъчващият на албански скопски телевизионен канал „Алсат – М“ . \r\n„Знам, че те ще изберат истинската възможност. Затова и работя в тясна координация с международните съюзници, с цел мирът със съседите и интеграцията да бъдат незаменим избор“, написа Тачи във „Фейсбук“. \r\nПревод и редакция:", "date": "2018.08.30", "title": "Хашим Тачи: Референдум за договора с Белград"}
{"url": "http://www.focus-news.net/news/2018/08/30/2561540/patriarh-neofit-blagoslovi-pravoslavnite-hristiyani-po-povod-letniya-hramov-praznik-na-patriarsheskata-katedrala-sv-aleksandar-nevski.html", "text": "Празнична архиерейска св. литургия бе отслужена в Патриаршеската катедрала \"Св. Александър Невски\", по повод летния храмов празник на храма, предаде репортер на  Агенция \"Фокус\" . На днишния ден Православната църква чества  Пренасянето на честните  мощи на покровтеля на катедралата св. благоверен княз Александър Невски. Златоустовата света Литургия, с благословението и при молитвеното присъствие на Негово светейшество Българския патриарх и Софийски митрополит Неофит,  бе оглавена от  Негово преосвещенство Мелнишкия епископ Герасим, главен секретар на Св. Синод на Българската православна църква и предстоятел на църковоното настоятелство към храм-паметника. В съслужение с него бяха Техни преосвещенства Белоградчишки епископ Поликарп - викарий на Софийския митрополит и Главиницки епископ Йоан, Негово високопреподобие архимандрит Васиан, представител на Руския патриарх  у нас, ставр. иконом Нелуц Опря, представител на Румънския патриарх у нас, Негово високопреподобие архимандрит Василий - протосингел на Софийска света  митрополия, иконом  Николай Георгиев, началник на \"Отдел връзки с обществеността\" при Св. Синод на БПЦ, храмовото духовенство, столични свещеници и др. духовници.  \r\nЛетният храмов празник завърши с многолетствие, при което Светейшият ни патриарх Неофит благослови стотиците православни християни, събрали се в храма, въпреки делничния ден.  \r\nНикола ПЕТКОВ", "date": "2018.08.30", "title": "Патриарх Неофит благослови православните християни по повод летния храмов празник на патриаршеската катедрала \"Св. Александър Невски\""}
{"url": "http://www.focus-news.net/news/2018/08/30/2561542/dzhumhuriet-ochakva-se-ostavkata-na-zam-guvernyora-na-tsentralnata-banka-na-turtsiya-turskata-lira-otnovo-se-srina.html", "text": "Появиха се твърдения, че зам.-гуверньорът на Централната банка (ЦБ) на Турция и председател на Съвета за парична политика Еркан Килимджи ще поведе оставка, пише  вестник „Джумхуриет” . По информация на Ройтерс, Еркан Килимджи ще напусне заеманите постове и ще бъде включен в Управителния съвет на Турската банка за възстановяване и развитие. Ройтерс посочва, че поради днешния почивен ден в Турция заради Празника на победата на 30 август, не е възможно да се вземе мнението на компетентните местни власти. \r\nКилимджи е назначен на длъжност в Генералната дирекция за финансовите пазари  при  ЦБ на 17 юни 2013 година, а от 12 май 2016 година е зам.-гуверньор на банката. \r\nМеждувременно днес продължи силния срив на курса на т. л. спрямо ЩД и еврото. При еврото той е с 4.72% и в момента котировките са 1 евро = 7.93 т.л., а  при долара – с 4.73% и разменните нива са 1 ЩД = 6.77 т.л. \r\nПревод и редакция:", "date": "2018.08.30", "title": "„Джумхуриет”: Очаква се оставката на зам.-гуверньора на Централната банка на Турция; турската лира отново се срина"}
{"url": "http://www.focus-news.net/news/2018/08/30/2561550/mzhg-startira-priemat-na-zayavleniya-za-pomosht-pod-formata-na-otstapka-ot-stoynostta-na-aktsiza-varhu-gazyola-izpolzvan-v-parvichnoto-selskostopansko-proizvodstvo.html", "text": "На 3 септември 2018 г. стартира приемът на заявления за подпомагане по отношение на гориво, закупено през 2017 година. Това съобщиха от пресцентъра на  Министерството на земеделието, храните и горите . Приемът ще продължи до 21 септември 2018 г. Земеделските стопани следва да подадат заявления в общинските служби „Земеделие”, заедно с копия от и опис на фактурите за закупено гориво.  \r\nМярката представлява схема за подпомагане на земеделските стопани, регистрирани по реда на Закона за подпомагане на земеделските производители, и цели създаване на облекчени условия за използваното от тях гориво за механизирани дейности в първичното селскостопанско производство, чрез прилагане на намалена акцизна ставка на газьола.  \r\nБюджетът на помощта се определя със Закона за държавния бюджет и за 2018 г. е 84 млн. лева. Ставката на литър ще бъде определена на по-късен етап, на базата на бюджета и сбора от индивидуалните годишни квоти на земеделските стопани.  \r\nДокументите по отношение на прилагането на схемата и образците могат да бъдат видени тук -  . \r\nПреди подаване на заявленията е добре земеделските стопани да обърнат внимание на най-често допусканите грешки при попълване на описите за закупено гориво, с оглед тяхното избягване. Инструкция за попълването на описите може да видите тук -    .", "date": "2018.08.30", "title": "МЗХГ: Стартира приемът на  заявления за „Помощ под формата на отстъпка от стойността на акциза върху газьола, използван в първичното селскостопанско производство”"}
{"url": "http://www.focus-news.net/news/2018/08/30/2561541/ministar-neno-dimov-za-iztichaneto-na-mazut-kray-sozopol-vodolazite-ot-morska-administratsiya-uveriha-che-za-momenta-nyama-risk.html", "text": "Водолазите от „Морска администрация“ увериха, че за момента няма риск. Това каза пред журналисти в Созопол министърът на околната среда и водите Нено Димов по повод подготовката на операцията по източване на мазута от потъналия кораб „Мопанг“, предаде репортер на  Радио „Фокус“ –Бургас . По думите му под „Мопанг“ в момента са инсталирани 4 шесттонни котви, които са ключово важни, за да могат корабите, които ще стигнат до мястото, да бъдат стабилизирани. \r\n„Чакат се още две метални котви да бъдат произведени“, добави Димов. Министърът каза още, че вълнението все още е силно и при нормализиране на времето ще започнат дейностите по разполагане на два кораба – за източването на горивото от „Мопанг“ и за водолазите. \r\n„Респективно, дни след това ще започне самото изпомпване“, посочи още министърът. По думите му в морето са били забелязани остатъчни петна от мазут с малки размери – 20-тина сантиметра, които са може би резултат от предишни изливания от кораба. \r\nВеселина НИКОЛОВА", "date": "2018.08.30", "title": "Министър Нено Димов за изтичането на мазут край Созопол: Водолазите от „Морска администрация“ увериха, че за момента няма риск"}
{"url": "http://www.focus-news.net/news/2018/08/30/2561549/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 31 август. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.08.30", "title": "Кюстендил: Поради пропадане на пътното платно е въведен обходен маршрут за товарните автомобили по пътя Смоличано – Пелатиково"}
{"url": "http://www.focus-news.net/news/2018/08/30/2561554/gd-granichna-politsiya-bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, по данни към 16.00 часа, съобщиха за  Радио „Фокус“ – Смолян  от Главна дирекция (ГД) „Гранична полиция“. И на трите пункта няма забавяне при обработката на документи на вход и изход от страната. \r\nНели ГЕРГЬОВСКА", "date": "2018.08.30", "title": "ГД „Гранична полиция“: Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/08/30/2561552/veliko-tarnovo-obshtinskiyat-savet-dade-saglasieto-si-za-prehvarlyane-na-sobstvenostta-na-11-yazovira-na-darzhavata.html", "text": "Общински съвет – Велико Търново даде по време на днешното си заседание съгласието си за прехвърляне на държавата на стопанисването на 11 язовира на територията на общината, предаде репортер на  Радио „Фокус“ – Велико Търново . Държавата вече ще отговаря за изправността на язовира „Ябила” в Балван, три  язовира в Емен, водоема в Къпиново, този в Килифарево, в м. „Беглишки хармани“, язовира в Леденик, микроязовир „Вятъра” в Присово, микроязовира в Пчелище и водоем в Ялово.  \r\nЗам.-кметът проф. Георги Камарашев посочи, че поддръжката на язовирите е един голям разход за общината. Той допълни, че е установен доста голям проблем с язовира в Килифарево. Очаква се ремонтът на съоръжението да струва приблизително около 300 000 лева. „Годишният наем е около 2200 лева. Тоест ние трябва да го даваме под наем около 100 години, за да компенсираме средствата, които ще бъдат заделени от общинския бюджет“, посочи Камарашев. Той допълни, че за да бъдат изведени от аварийно състояние тези 11 язовира, ще са необходими не по-малко от 10 млн. лева. Водоемът в село Леденик е в критично състояние, като само за него ще са нужни около 2-3 млн. лева. За почистване на дерета, стени и контрол на всеки един язовир ще трябва да се заделят по 5000 лева. Проф. Камарашев посочи, че с промяната в Закона за водите е създадено държавно предприятие, което ще отговаря за водоемите. Експертите ще направят обследване на тяхното състояние и ако бъде установена нередност, а те не са прехвърлени на държавата, общините ще трябва да заплащат за техните ремонти. „Фокус“  припомня, че промените в Закона за водите предвиждат разкриването на търговско дружество, което да работи по реконструкцията и модернизацията на язовирите в страната. Дружеството вече е захранено от държавата с бюджет от 500 млн. лева. То ще работи по списък, който вече е изготвен и предаден. В него са включени общо 858 язовири в страната, от които 414 се нуждаят от спешни ремонти. Според Закона общините, които биха искали да прехвърлят стопанисването на държавата, трябва да подадат заявления до Министерство на икономиката до 7 октомври. \r\nНадежда КРЪСТЕВА", "date": "2018.08.30", "title": "Велико Търново: Общинският съвет даде съгласието си за прехвърляне на собствеността на 11 язовира на държавата"}
{"url": "http://www.focus-news.net/news/2018/08/30/2561555/veliko-tarnovo-asfaltirat-noviya-obshtestven-parking-na-ulitsa-kraybrezhna.html", "text": "Започна асфалтирането на новия обществен паркинг за автомобили и автобуси, който се изгражда в подножието на крепостта Царевец, съобщиха от  пресцентъра на Община Велико Търново .  Напредват строителните работи по нареждането на павираните настилки на улиците „Христо Иванов – Войводата“ и ул. „Йордан Инджето“. Работи се и по цялостното асфалтиране на улица „Крайбрежна“. Оформени ще бъдат и няколко локални подхода, чрез които ще бъде подобрена връзката между улиците „Крайбрежна“, „Михаил Кефалов“ и новия паркинг.  \r\nКметът на Велико Търново Даниел Панов инспектира работата по инфраструктурните обекти, които са част от големия проект на Общината „Съхранена и автентична градска среда на град Велико Търново“, финансиран по ОП „Региони в растеж“ 2014-2020. Паркингът на ул. „Крайбрежна“ ще бъде с капацитет за 80 автомобила, ще има и места за туристически автобуси. Зоната ще е охраняема и безплатна за ползване в срока на проекта. За улеснение на туристите ще бъде оформена и довеждаща пешеходна алея, вече са обновени и тротоарите по ул. ‚Михаил Кефалов“. \r\nСамо леки автомобили и малогабаритна техника ще могат да се движат по старинната улица „Гурко“ във Велико Търново. По нея да влизат моторни превозни средства с маса до 4 тона, височина – до 2,5 метра и широчина – до 2 метра. Ограниченията важат за цялата дължина на отсечката. Въведената организация на движението важи и за строителната техника. При използване на машини, те трябва да бъдат малогабаритни и да отговарят на изискванията за маса и размери.  \r\nДо края на септември ще бъде обновена улица „Митрополит Панарет Рашев“, свързваща улиците „Стефан Стамболов“, „Гурко“ и „Максим Райкович“. Вече започна подмяна на стария водопровод и на локалните отклонения към къщите. Старите и изгнили тръби ще бъдат сменени с нови, чиято гаранция е 50-годишна.  \r\nОбщо 38 улици и площадни пространства са в процес на пълно обновяване в старата част на Велико Търново с финансиране по ОП „Региони в растеж“ 2014-2020. Подобна по мащабите си дейност не е извършвана от няколко десетилетия. В основната си част строителството ще бъде завършено още тази есен.", "date": "2018.08.30", "title": "Велико Търново: Асфалтират новия обществен паркинг на улица „Крайбрежна“"}
{"url": "http://www.focus-news.net/news/2018/08/30/2561548/ramush-haradinay-dogovorihme-se-v-bryuksel-da-ne-se-razgovarya-za-razmyana-na-teritorii-sas-sarbiya.html", "text": "Премиерът на Косово Рамуш Харадинай след срещата с политическото ръководство на страната, която се състоя в парламента в Прищина в четвъртък, заяви пред журналистите, че е постигнат договор в Брюксел да не се преговаря за размяна на територии между Косово и Сърбия, съобщи кореспондентът на МИА от Прищина, предава  скопският телевизионен канал „Сител“ . \r\nНа извънредната среща се събраха членовете на делегацията, която преди няколко седмици беше на официално посещение в Брюксел, в състав Харадинай, президентът на Косово Хашим Тачи, председателят на парламента Кадри Весели и вицепремиерите Беджет Пацоли, Фатмир Лимай и Дадан Гаши. \r\nПревод и редакция:", "date": "2018.08.30", "title": "Рамуш Харадинай: Договорихме се в Брюксел да не се разговаря за размяна на територии със Сърбия"}
{"url": "http://www.focus-news.net/news/2018/08/30/2561551/kapitan-toni-todorov-rechen-nadzor-lom-zaradi-niskoto-nivo-na-reka-dunav-kray-lom-zasedna-korab.html", "text": "Заради ниското ниво на река Дунав край Лом заседна кораб, каза за  Радио „Фокус“ – Видин  капитан Тони Тодоров, директор на дирекция „Речен надзор“-Лом към Изпълнителна агенция „Морска администрация“. Той посочи, че тази сутрин с повишаване на нивото на реката корабът е успял да потегли. „От румънската агенция днес отново са измерили дълбочината на фарватера и поставиха навигационни знаци. Капитаните на корабите се съобразяват с тези знаци при пътуването си“, допълни капитан Тодоров. Той обясни, че ниското ниво на Дунав е обичайно за август.  \r\n„Водачите на плавателните съдове се съобразяват и товарят по-малко корабите за да могат да преминават. Няма проблеми в нашия участък на реката, корабите пътуват“, допълни директорът на „Речен надзор“-Лом. \r\nАнна ЛОЗАНОВА", "date": "2018.08.30", "title": "Капитан Тони Тодоров, “Речен надзор“- Лом: Заради ниското ниво на река Дунав край Лом заседна кораб"}
{"url": "http://www.focus-news.net/news/2018/08/30/2561556/blagoevgrad-vav-vrazka-s-remonti-deynosti-na-ulitsa-maritsa-e-vazmozhno-narushavane-vav-vodopodavaneto-prez-pochivnite-dni.html", "text": "Възможно е през почивните дни да има нарушено водоподаване на улица „Марица“ в Благоевград. Това съобщиха от пресцентъра на  Община Благоевград . Предвид усилените строително-монтажни дейности по реконструкцията на улицата в участъка от бул. „Димитър Солунски“ до улица „Бодрост“, има вероятност за непредвидени прекъсвания и на тока, които благодарение на работата на Община Благоевград, съвместно с останалите институции, ще бъдат отстранявани по възможно най- бързия начин.  \r\nОбновяването на участъка е част от мащабния проект „Благоустрояване на градската среда”. По време на СМР дейностите ще бъде обновена надземната и подземна улична инфраструктура, ще бъдат ремонтирани тротоарните настилки, изграждане на ново енергоспестяващо улично осветление, ще бъдат облагородени  зелените площи.  \r\nОбщина Благоевград апелира жителите да проявят разбиране  и при необходимост да сигнализират на Горещия телефон на институцията - 073 88 44 34.", "date": "2018.08.30", "title": "Благоевград:  Във връзка с ремонти дейности на улица „Марица“ е възможно нарушаване във водоподаването през почивните дни"}
{"url": "http://www.focus-news.net/news/2018/08/30/2561557/pazardzhik-zapochna-polaganeto-na-asfalt-po-parvata-otsechka-na-okolvrastniya-pat-v-peshtera.html", "text": "Започна полагането на асфалт по първата отсечка на околвръстния път в Пещера, съобщиха за  Радио „Фокус“ – Пазарджик  от Общината. По предварителен план всеки етап от ремонта на ул. „Хан Пресиян“ трябва да продължи 200 дни. Старт на проекта беше даден през месец май. По цялото трасе с дължина 2,5 км ще бъде изградена нова пътна конструкция, ново отводняване на пътното платно,на практика се прави ново легло на пътя. Ще се изградят нови тротоари, ще се поставят вертикална сигнализация и хоризонтална маркировка. Предстои  подмяна на  уличното осветление, изграждане на  тръбна канална мрежа по цялата дължина и частична подмяна на водопровод и канал. Ще се подменят капаците на ревизонните шахти със самонивелиращи се, заключващи се капаци, с логото на Община Пещера. За реализирането на цялостната реконструкция средствата в размер на 5 милиона лева бяха осигурени с две постановления на Министерски съвет.", "date": "2018.08.30", "title": "Пазарджик: Започна полагането на асфалт по първата отсечка на околвръстния път в Пещера"}
{"url": "http://www.focus-news.net/news/2018/08/30/2561559/alsat-m-makedoniya-komisiya-na-ep-prie-preporaka-za-vizova-liberalizatsiya-za-kosovo.html", "text": "С 30 гласа „за“ и 10 „против“, Комисията за граждански свободи,правосъдие и вътрешни работи на европейския парламент в четвъртък прие препоръка за визова либерализация за гражданите на Косово, предава  излъчващият на албански скопски телевизионен канал „Алсат – М“ . \r\nЗа да влезе в сила препоръката, първо тя трябва да бъде утвърдена на пленарно заседание на Европейския парламент, а след това да мине и през гласуване в Съвета на министрите на външните работи на ЕС, обяснява медията. \r\nПревод и редакция:", "date": "2018.08.30", "title": "„Алсат – М“ (Македония): Комисия на ЕП прие препоръка за визова либерализация за Косово"}
{"url": "http://www.focus-news.net/news/2018/08/30/2561553/reuters-oon-prizova-rusiya-iran-i-turtsiya-da-ne-likvidirat-teroristite-v-idlib-zashtoto-i-dvete-strani-mozhe-da-izpolzvat-himicheski-orazhiya.html", "text": "ООН призова Русия, Иран и Турция в четвъртък да не започват операция в северозападната сирийска провинция Идлиб, която ще засегне милиони мирни граждани и може и двете страни да използват хлор като химическо оръжие, предава  Reuters . \r\nСпециалният представител на световната организация за Сирия Стефан де Мистура заяви пред журналистите, че в Идлиб има голяма концентрация на чуждестранни бойци, включително около 10 хиляди терористи, но ще бъде по-добре да бъдат установен хуманитарни коридори, през които да бъдат евакуирани мирните жители, отколкото да се бърза да се започне битка, която може да се окаже „касапница“.\t \r\nПревод и редакция:", "date": "2018.08.30", "title": "Reuters: ООН призова Русия, Иран и Турция да не ликвидират терористите в Идлиб, защото и двете страни може да използват химически оръжия"}
{"url": "http://www.focus-news.net/news/2018/08/30/2561561/plovdiv-nova-avtobusna-liniya-shte-prevozva-zhitelite-na-asenovgrad-do-kv-badelema.html", "text": "Нова автобусна линия ще превозва жителите на Асеновград до кв. „Баделема“. Това съобщиха за  Радио „Фокус“ – Пловдив  от Община Асеновград и обясниха, че на последното редовно заседание на Общински съвет-Асеновград е прието предложение на администрацията за създаване на новата автобусна линия. Това ще бъде линия № 6 и с нея ще се удовлетвори  внесената подписка от живущите там за редовен достъп до градския транспорт. Към момента кварталът не е обхванат от общинските линии на градския транспорт. Разработен е проект на маршрутно разписание, който да осигурява възможност на жителите на квартала да достигнат с автобус до МБАЛ „Асеновград“, автогарата, ж.п. гарата, големите супермаркети и други. Дължината на линията е 5 км. Графикът на движение ще се изпълнява в интервал от 60 минути по маршрут – кв. „Баделема“, ул. „Кап. Андреев“, ул. „Цар Иван Асен II“, ул. „Княз Борис“, ул. „Ал. Стамболийски“, ул. „Васил Левски“, ж.п. гара Асеновград и обратно. Новата линия ще заработи в законоустановените срокове, след приетото решение на Общинския съвет. \r\nТони МИХАЙЛОВ", "date": "2018.08.30", "title": "Пловдив: Нова автобусна линия ще превозва жителите на Асеновград до кв. „Баделема“"}
{"url": "http://www.focus-news.net/news/2018/08/30/2561565/sport-navarshiha-se-31-godini-ot-svetovniya-rekord-na-stefka-kostadinova.html", "text": "Днес се навършват точно 31 години, откакто Стефка Костадинова постави световния си рекорд на скока на височина, ненадминат и до днес. На 30 август 1987 година на стадио „Олимпико“ в Рим пловдивчанката скочи 209 сантиметра, с което подобри собственото си постижение с 1 сантиметър.", "date": "2018.08.30", "title": "Спорт: Навършиха се 31 години от световния рекорд на Стефка Костадинова"}
{"url": "http://www.focus-news.net/news/2018/08/30/2561567/ministar-neno-dimov-regionalna-inspektsiya-po-okolnata-sreda-i-vodite-varna-shte-uprazhni-neobhodimiya-kontrol-za-prechistvatelnata-stantsiya-za-otpadachni-vodi-v-zlatni-pyasatsi.html", "text": "Регионална инспекция по околната среда и водите – Варна ще упражни необходимия контрол за проблема с Пречиствателната станция за отпадъчни води в комплекс „Златни пясъци“. Това каза пред журналисти в Созопол министърът на околната среда и водите Нено Димов, предаде репортер на  Радио „Фокус“ – Бургас . „Предполагам, че това може да е свързано с предстоящото строителство. Миналата година бяха отпуснати по Оперативна програма „Околна среда“ 37 млн. лева за доизграждане и разширение на пречиствателната станция на „Златни пясъци“. Строителството фактически трябва да започне след края на сезона. Предполагам, че с това ще бъдат елиминирани някои притеснения, които имаха от ВиК -„Златни пясъци“, каза още Димов. \r\n„По думите му няма опасност отводните води да излязат от шахтите. „Това е уверение от директора на ВиК и зам.-кмета, с когото се видях днес. Нивото безспорно е високо, но в определени часове, в зависимост от потока. Ние следим непрекъснато, с контролните органи, водата, която излиза от пречиствателната станция“, добави министърът на околната среда и водите. \r\nДеница ДИМИТРОВА", "date": "2018.08.30", "title": "Министър Нено Димов: Регионална инспекция по околната среда и водите – Варна ще упражни необходимия контрол за Пречиствателната станция за отпадъчни води в „Златни пясъци“"}
{"url": "http://www.focus-news.net/news/2018/08/30/2561558/zoran-zaev-kam-koalitsiyata-zaedno-za-evropeyska-makedoniya-mogat-da-se-prisaedinyat-vsichki.html", "text": "След състоялата се в сряда вечерта среща на партиите, подкрепящи Договора с Гърция и борещи се за позитивен изход от предстоящия на 30 септември референдум, премиерът на Македония Зоран Заев очаква подкрепата да нарасне и коалицията „Заедно за европейска Македония“ да се разшири, предава  скопският телевизионен канал „Телма“ . \r\nЗаев се извини на партиите, които не са били поканени и подчерта, че е оставена възможност за включване и на други фракции. \r\nПревод и редакция:", "date": "2018.08.30", "title": "Зоран Заев: Към коалицията „Заедно за европейска Македония“ могат да се присъединят всички"}
{"url": "http://www.focus-news.net/news/2018/08/30/2561563/syozdzhyu-prez-avgust-turskata-lira-se-srina-s-nad-30-zadmina-po-spad-dori-i-arzhentinskoto-peso.html", "text": "През месец август турската лира буквално се „стопи” спрямо щатския долар, пише  вестник „Сьозджю” .  Дори по време на световната криза от 2008 година, турската лира не падна на толкова ниски равнища. По темпове на спад турската лира задмина дори и аржентинското песо. Заедно с кризата, достигаща до взаимни санкции между Турция и САЩ, през август турската лира загуби 30.1% от стойността си. След подписване на споразумение с МВФ, аржентинското песо ограничи загубите си и през юли повиши курса си с 5%. През август обаче отново тръгна надолу и има спад с 14.7%; но дори и той е два пъти по-малък от срива на турската лира. \r\nТурската лира губи позиции и по отношение на руската рубла. Въпреки заканите на президента на САЩ Доналд Тръмп за нови санкции срещу Москва, руската рубла загуби през август само 8.8% от своята стойност. В началото на годината 1 турска лира се купуваше за 15.23 руски рубли, а вчера това равнище спадна на 10.56 рубли. По този начин от началото на годината руската рубла е повишила стойността си спрямо турската лира с цели 31%. \r\nПревод и редакция:", "date": "2018.08.30", "title": "„Сьозджю”: През август турската лира се срина с над 30%; задмина по спад  дори и  аржентинското песо"}
{"url": "http://www.focus-news.net/news/2018/08/30/2561566/kaloyan-pargov-bsp-sofiya-yordanka-fandakova-da-dade-palen-otchet-za-nalozhenite-globi-na-firmi-izpalniteli-na-remonti-v-stolitsata.html", "text": "Настояваме кметът Йорданка Фандъкова да направи пълен отчет за наложените от Столична община глоби към фирми-изпълнители на ремонти в София за последните 4 години. Също така настояваме тя да покаже и да докаже с документи колко от тези наложени глоби са платени. Това заяви лидерът на БСП-София и председател на групата на социалистите в СОС Калоян Паргов, съобщиха от  пресцентъра на БСП-София.  Поводът е \"горещата тема\" в последните дни за качеството на ремонтите на пътната мрежа след жестоката катастрофа край Своге, която отне 17 човешки живота. \r\n\"След този трагичен инцидент започна познатата порочна практика - прехвърляне на отговорности между различни институции за некачествено свършена работа при ремонта. Основното замесено име е на фирма \"Трейс груп\", която беше в епицентъра и на скандала с ремонта на столичния булевард \"Дондуков\", коментира Калоян Паргов. - Всички помним какво се случи тогава. Ремонтът закъсня с два месеца, а кметът Фандъкова се опита да потуши гнева на гражданите с гръмката закана, че ще налага глоба от 80 000 лева на ден на фирмата-изпълнител за всеки просрочен ден. Освен това чухме кметът да се хвали, че точно на \"Трейс\" е наложила най-високата глоба от близо 500 000 лева. С колегите от БСП в СОС очакваме да докаже това твърдение с документи. И да съобщи кога и дали изобщо е платена тази глоба. Все пак \"Трейс груп\" е компанията с най-много спечелени обществени поръчки на Столична община за близо 63 милиона лева за последните 4 години. Освен на \"Дондуков\", имаше големи проблеми с ремонта, изпълнен точно от тази фирма, и на \"Цариградско шосе\". Трябва ли да чакаме да се случи трагедия като тази край Своге и в София, за да започнем да контролираме и да търсим отговорност за некачествените ремонти от фирмите, изпълняващи обществени поръчки?!\" \r\nКалоян Паргов добави, че досега има информация единствено от медиите за закани на кмета, че ще налага жестоки глоби на фирмите за некачествено изпълнение.  \r\n\"Не знаем кога и дали изобщо са наложени такива след различните PR-акции, в които кметът Фандъкова толкова решително размахваше пръст, коментира още Калоян Паргов. - Не знаем и дали изобщо са плащани тези глоби. Затова с колегите от групата на БСП в СОС настояваме кметът да направи пълен отчет за последните 4 години. Да каже и да докаже с документи колко са наложените през това време глоби, кои фирми-изпълнители на ремонти в София са глобени, за какви нарушения и дали са платени тези глоби. Очакваме още на първата сесия на СОС на 13-и септември Йорданка Фандъкова да информира общинските съветници и обществеността по поставените от нас въпроси. В противен случай ще смятаме, че заканите й за налагане на глоби са само елемент от PR-стратегията й с единствена цел за пореден път да излъже и да заблуди гражданите на София\".", "date": "2018.08.30", "title": "Калоян Паргов, БСП-София: Йорданка Фандъкова да даде пълен отчет за наложените глоби на фирми-изпълнители на ремонти в столицата"}
{"url": "http://www.focus-news.net/news/2018/08/30/2561560/ministar-neno-dimov-za-iztichaneto-na-mazut-kray-sozopol-kotvite-koito-shte-badat-izpolzvani-sa-izraboteni-spetsialno-za-sluchaya-tay-kato-tova-e-neshto-koeto-se-sluchva-za-parvi-pat.html", "text": "Котвите, които ще бъдат използвани, са изработени специално за случая, тъй като това е нещо, което се случва за първи. Това каза пред журналисти в Созопол министърът на околната среда и водите  Нено Димов  по повод подготовката на операцията по източване на мазута от потъналия кораб „Мопанг“, предаде репортер на  Радио „Фокус“ –Бургас . По думите му веднага след като бъдат доставени и необходимите още 2 котви, катамаранът, оборудван с необходимата техника, ще ги постави на координатите, които вече са определени. \r\n„След това към тях ще бъдат прихванати и двата кораба, за да може да се стабилизират“, посочи още Ненков. Той добави, че не може да бъде даден точен ден и час за начало на операцията, тъй като са необходими благоприятни климатични условия. \r\n„Що се отнася до намерените делфини, задължение е на всеки, който види такова нещо, да се обърне към специализираните органи“, посочи още министърът, във връзка със сигнал за два открити мъртви делфина в района. \r\nМария ГЕОРГИЕВА", "date": "2018.08.30", "title": "Министър Нено Димов за изтичането на мазут край Созопол: Котвите, които ще бъдат използвани, са изработени специално за случая, тъй като това е нещо, което се случва за първи път"}
{"url": "http://www.focus-news.net/news/2018/08/30/2561568/ministar-krasimir-valchev-50-000-pedagogicheski-spetsialisti-shte-badat-obucheni-chrez-proekt-po-op-nauka-i-obrazovanie-za-inteligenten-rastezh.html", "text": "50 000 педагогически специалисти ще бъдат обучени по приоритетни теми чрез проект по ОП „Наука и образование за интелигентен растеж“, свързан с квалификацията на учителите. Това каза пред журналисти във Варна министърът на образованието Красимир Вълчев, който участва в работна среща на началниците на регионалните управления на образованието в Санаторно-оздравителен комплекс „Камчия“ във връзка с предстоящата учебната година, предаде репортер на  Радио „Фокус“ – Варна . По негови думи в страната работят и Национална програма „Квалификация“, както и План на Националния институт за квалификация на педагогически специалисти. „Но най-голяма част от квалификационните дейности се осъществяват за сметка на бюджетите на училищата и детските градини. С колективния трудов договор беше увеличен процентът за квалификация. Това са близо 15 млн. лева, които ежегодно се предоставят за квалификация. До края на годината ще се проведе първи кръг на обучение по проекта за квалификация по ОП „Наука и образование за интелигентен растеж“. Законът за предучилищно и училищно образование регламентира отворен пазар на квалификационните услуги“, каза още министър Вълчев. По думите му  предстои да се засили контролът върху квалификационните услуги и да се даде информационна възможност за оценка на удовлетвореността. „Следваща учебна година ще имаме по-голям обем на квалификационни дейности“, увери министър Красимир Вълчев.", "date": "2018.08.30", "title": "Министър Красимир Вълчев: 50 000 педагогически специалисти ще бъдат обучени чрез проект по ОП „Наука и образование за интелигентен растеж“"}
{"url": "http://www.focus-news.net/news/2018/08/30/2561564/inzh-tonka-atanasova-riosv-neseriozno-e-da-se-tvardi-che-delfinite-sa-zaginali-sledstvie-na-zamarsyavane-s-mazut.html", "text": "Несериозно е да се твърди, че делфините са загинали следствие на замърсяване с мазут. Това каза пред журналисти в Созопол Тонка Атанасова, директор на Регионална инспекция по околната среда и водите (РИОСВ) – Бургас във връзка с разпространена информация за открити два мъртви делфина, предаде репортер на  Радио „Фокус“-Бургас . На въпроса дали РИОСВ има отношение по този случай, Атанасова отговори, че не са били информирани. „За жалост няколко пъти апелираме, те казват, че социалните мрежи ни се обаждат, но ние нямаме данни“, каза още Атанасова. По думите й въпросът с делфините е преекспониран.  \r\n„Ние имаме апел към тази социална мрежа да приключат по този начин да спекулират. Зеленият телефон на РИОСВ - Бургас е винаги отворен. Ние винаги реагираме, когато става въпрос и сме уведомени за мъртвите делфини. Тъй като все пак те са защитени по закона за Биологично разнообразие и не би трябвало по точи начин да се загробват, изхвърлят и пипат от гражданите“, добави Атанасова. Според думите й за тази  година около откритите мъртви делфини са 54-58. „Тази информация я получих преди около 2 седмици, през последната седмица нямам информация от колегите, не съм я взела“, заяви директорът на РИОСВ – Бургас. По думите й цифрата е намаляла спрямо миналата година, когато мъртвите делфини били около 70.  \r\nАтанасова каза още, че може само да се предполага какъв е източникът на замърсяване, тъй като няма данни от брегови източник. „Точно така, както казва Министър Димов, Регионалната инспекция издава предписания съответно на кметовете за почистване на бреговата ивица, защото само така може да бъде почистен механично плажа. Отговорности по отношение на морската акватория ние нямаме, по закон. Обикновено, когато ни информират за такъв тип замърсявания, ние информираме колегите от „Басейнова дирекция“ за отбиране на пробите и колегите към „Морска администрация“, които към настоящия момент са си приключили много добре и перфектно работата“, допълни Атанасова. Според нея не е ясно какви са замърсяванията на плаж „Корал“, като няма как да бъде установено и дали те са нови, но най-вероятно са стари. \r\nДеница ДИМИТРОВА", "date": "2018.08.30", "title": "Инж. Тонка Атанасова, РИОСВ: Несериозно е да се твърди, че делфините са загинали следствие на замърсяване с мазут"}
{"url": "http://www.focus-news.net/news/2018/08/30/2561562/ministar-neno-dimov-za-iztichaneto-na-mazut-kray-sozopol-mazut-po-plazha-ne-se-yavyava-za-parvi-pat-nyama-da-e-i-posleden.html", "text": "Мазут по плажа не се явява за първи път, няма да е и последен. Това каза пред журналисти в Созопол министърът на околната среда и водите Нено Димов по повод проблема с изтичането на мазут от потъналия кораб „Мопанг“, предаде репортер на  Радио „Фокус“–Бургас . По думите му са направени проверки и са издадени предписания плажовете да бъдат почистени там, където има концесионери. \r\n„На тези плажове, където няма концесионери, са изпратени предписания до кметовете на съответните общини“, каза още министър Димов. Той добави, че не може да даде прогноза дали операцията би могла да струва повече от 2,5 млн. лева, тъй като това е ресурсът, който правителството е гласувало, а и в случая има много неизвестни, тъй като такава операция се осъществява за пръв път. \r\n„Показали сме, че взимаме необходимите мерки, така че съм сигурен, че те ще бъдат взети и този път“, коментира Нено Димов. \r\nМария ГЕОРГИЕВА", "date": "2018.08.30", "title": "Министър Нено Димов за изтичането на мазут край Созопол: Мазут по плажа не се явява за първи път, няма да е и последен"}
{"url": "http://www.focus-news.net/news/2018/08/30/2561572/veliko-tarnovo-obshtinata-podgotvya-nova-restavratsiya-na-krepostta-trapezitsa.html", "text": "Община Велико Търново подготвя проект за нова реставрация на крепостта Трапезица, с която да бъде надградено възстановяването на емблематичната за българската история забележителност. Това обяви кметът на Старата столица Даниел Панов по време на днешното заседание на Великотърновски общински съвет, съобщиха от  пресцентъра на Общината.  Той посочи, че ще се работи по реставрацията на още участъци от крепостната стена и зидовете, както и на още средновековни църкви, строени по време на столичния период на Търновград. \r\n„Тези мерки ще направят Трапезица още по-атрактивна за посетителите. Вече проучваме възможностите за финансиране по механизмите за туристически обекти, атракции и анимации по Оперативна програма „Региони в растеж“ 2014-2020“, обясни Даниел Панов. \r\nРегионалният исторически музей и Общинската агенция по туризъм разработват нови решения за маркетинг на Трапезица. Обсъжда се и възможността за включването на крепостта в новия аудиовизуален спектакъл на Царевец, по чиято идейна концепция и музикално оформление се работи. Работи се и за създаването на нови маршрути за туристите, обединяващи двете крепости и църквите в квартал „Асенов“.", "date": "2018.08.30", "title": "Велико Търново: Общината подготвя нова реставрация на крепостта Трапезица"}
{"url": "http://www.focus-news.net/news/2018/08/30/2561573/obshtina-svishtov-tretirane-sreshtu-gasenitsata-na-byalata-amerikanska-peperuda-shte-bade-izvarsheno-v-grada.html", "text": "Третиране срещу гъсеницата на бялата американска пеперуда ще бъде извършено в Свищов, съобщиха от пресцентъра на  Общината . Пръскането ще бъде извършено след 18.00 часа.", "date": "2018.08.30", "title": "Община Свищов: Третиране срещу гъсеницата на бялата американска пеперуда ще бъде извършено в града"}
{"url": "http://www.focus-news.net/news/2018/08/30/2561569/bbc-trke-smrazyavashto-preduprezhdenie-ot-fitch-kam-turskite-banki.html", "text": "Международната рейтингова агенция Fitch отправи смразяващо предупреждение към турските банки, предаде  турско езичната версия на BBC . В официална позиция на Fitch се посочва, че „загубата в стойността на турската лира драстично увеличава рисковете пред турските банки”. Уточнява се, че „предложената нова рамка за поредно преструктуриране на кредитите, ще се превърне в сериозна тежест за категориите наблюдавани кредити”. \r\nПреди три дни друга международната рейтингова агенция  - Moody's, понижи кредитния рейтинг на 20 турски банки. \r\nМеждувременно турската лира продължава бързо да губи позиции спрямо еврото и ЩД. В момента спадът спрямо еврото за деня е 4.85% и разменните нива са 1 евро = 7.94 турски лири, а при ЩД – спадът е дори 5.13% и котировките са 1 ЩД = 6.79 турски лири. \r\nПревод и редакция:", "date": "2018.08.30", "title": "BBC Türkçe: Смразяващо предупреждение от Fitch към турските банки"}
{"url": "http://www.focus-news.net/news/2018/08/30/2561575/afp-nay-malko-27-zaginali-i-100-raneni-sled-sblasatsi-mezhdu-vrazhduvashti-bandformirovaniya-kray-bivshata-libiyska-stolitsa-tripoli.html", "text": "Най-малко 27 души загинаха и още поне са 100 ранени след няколкодневни сблъсъци между враждуващи бандформирования край бившата либийскан столица Триполи, съобщи Министерството на здравеопазването на подкрепяното от ООН местно правителство, предава  AFP . \r\nСблъсъците са избухнали в понеделник в южните предградия на Триполи и са продължили в сряда вечерта, когато примирието се е разпаднало, въпреки призивите от ООН за запазване на спокойствието, отбелязва френската агенция. \r\nПревод и редакция:", "date": "2018.08.30", "title": "AFP: Най-малко 27 загинали и 100 ранени след сблъсъци между враждуващи бандформирования край бившата либийска столица Триполи"}
{"url": "http://www.focus-news.net/news/2018/08/30/2561577/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Преминаването на моторни превозни средства през ГКПП – „Гюешево” се осъществява нормално, без проблеми и изчакване. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слабо натоварен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.08.30", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/08/30/2561570/vasil-nikolov-ban-osvobozhdavaneto-na-prof-hristomir-braznov-kato-direktor-e-savpadenie-s-vcherashnoto-reshenie-na-ms.html", "text": "Освобождаването на проф. Христомир Бръзнов като директор е съвпадение с вчерашното решение на МС. Това каза за  Агенция „Фокус“  зам.-председателят на БАН Васил Николов във връзка с прекратяването на мандата на проф. Христомир Брънзов като директор на Националния институт по метеорология и хидрология (НИМХ).  Николов заяви, че решението на Управителния съвет случайно съвпада с в вчерашните събития в Министерски съвет. „Отдавна сме предвидили свикването на този извънреден Управителен съвет“, допълни той. „Един от мотивите е неизпълнение на решение на ръководни органи на БАН. Вторият мотив е нарушаване на устава на БАН. Третият – системно уронване на престижа на БАН“, обясни Васил Николов и допълни, че има и финансов аргумент. „Това е относно аргументацията да поискаме проф. Брънзов да бъде освободен, не е уволнен, от поста директор на НИМХ“,  каза още той.  \r\nМариела РУСЕВА", "date": "2018.08.30", "title": "Васил Николов, БАН: Освобождаването на проф. Христомир Бръзнов като директор е съвпадение с вчерашното решение на МС"}
{"url": "http://www.focus-news.net/news/2018/08/30/2561578/haskovo-zapochnala-e-proverka-za-izvarsheno-prestaplenie-pri-nastanyavane-na-nuzhdaeshti-se-litsa-v-obshtinski-zhilishta.html", "text": "В Районна прокуратура-Хасково е образувана проверка за установяване на извършено престъпление от общ характер, евентуално документно престъпление, във връзка с настаняване на нуждаещи се лица в общински жилища в град Хасково. Това съобщиха от  пресцентър на Апелативна прокуратура-Пловдив . Сигналът, по който е образувана проверката, е подаден от длъжностно лице от община Хасково на 22 август 2018 г. Проверката е образувана в Районна прокуратура-Хасково на 24 август 2018 г., с постановление на прокурор, като е определен едномесечен срок за извършването й. Ще се проверява документация, ще се снемат обяснения от служители на Община Хасково, засегнати лица и др.", "date": "2018.08.30", "title": "Хасково: Започнала е проверка за извършено престъпление при настаняване на нуждаещи се лица в общински жилища"}
{"url": "http://www.focus-news.net/news/2018/08/30/2561576/ministar-krasimir-valchev-reshenieto-za-osvobozhdavaneto-na-direktora-na-nimh-v-tozi-moment-e-neumestno-i-ostavya-vpechatlenie-za-nakazatelno-otnoshenie.html", "text": "Решението за освобождаването на директора на НИМХ в този момент е неуместно и оставя впечатление за наказателно отношение. Това каза за  Агенция „Фокус“  министърът на образованието и науката Красимир Вълчев. \r\n„Дори и това решение да има основание за тези, които са го взели, в този момент е изключително неуместно, оставя впечатление за наказателно отношение – наказание за това, че са стачкували, за това, че искат да излязат от БАН“, каза още Вълчев и посочи, че това е манталитет от една по-ранна епоха.  \r\n„Разбирам, че има напрежение в НИМХ, надявам се да намерят бързо решение. Говорих с председателя на БАН – той също счита, че решението е неуместно към този момент. Което още веднъж поставя въпросите за адекватността на сегашния модел на академично самоуправление, който разчита на колективна отговорност, на колективен разум. Възниква въпросът за това кой носи отговорност за изпълнението на тази важна държавна функция“, посочи министърът. \r\nЦветилена СИМЕОНОВА", "date": "2018.08.30", "title": "Министър Красимир Вълчев: Решението за освобождаването на директора на НИМХ в този момент е неуместно и оставя впечатление за наказателно отношение"}
{"url": "http://www.focus-news.net/news/2018/08/30/2561580/hurryiet-voenniyat-ministar-na-turtsiya-razkri-pozitsiyata-na-ankara-za-idlib-sled-klyuchov-razgovor-sas-sergey-shoygu.html", "text": "Анкара продължава усилията си да запази примирието в северозападната сирийска провинция Идлиб и съвместната „пътна карта“ със САЩ за град Манбидж прогресира „бавно“, заяви министърът на отбраната на Турция Хулуси Акар в четвъртък след важен разговор с руския си колега Сергей Шойгу, пише  електронното издание на вестник Hurryiet . \r\n„Що се отнася до Манбидж, там има прогрес, но той е бавен. Ние постоянно припомняме на нашите партньори, че (сирийските кюрдски „Отряди за народна самоотбрана“ и „Работническата партия на Кюрдистан“) YPG/ПКК трябва да се изтеглят от региона“, заяви Акар. \r\n„Ние също правим всичко по силите си, за да осигурим безопасността на около 4 милиона местни и да продължим усилията си за спиране на атаките и продължаване на примирието в Идлиб“, добави още турският военен. \r\n„Ние сме единствената страна, която се сражава лице в лице с „Ислямска държава“ на бойното поле. Докато другите участват в тази битка от въздуха и чрез други методи, нашите приятели се сражаваха с около 3 хиляди членове на „Ислямска държава“, най-радикалните, в битка лице в лица и ги неутрализираха“, обясни Акар. \r\nПревод и редакция:", "date": "2018.08.30", "title": "Hurryiet: Военният министър на Турция разкри позицията на Анкара за Идлиб след ключов разговор със Сергей Шойгу"}
{"url": "http://www.focus-news.net/news/2018/08/30/2561583/vanshniyat-ministar-na-siriya-damask-shte-prodalzhi-da-osvobozhdava-idlib-dori-v-sluchay-na-agresiya-ot-zapada.html", "text": "Сирия ще стигне до края в освобождаването на Идлиб, независимо от това, дали Вашингтон и неговите съюзници ще нанесат удари по територията на арабската република, заяви в четвъртък министърът на външните работи на Сирия Уалид Муалем след края на преговорите със своя руски колега Сергей Лавров в Москва, предава  ТАСС . \r\n„Западните сили се опитват да организират тройна (Великобритания, САЩ и Франция) агресия срещу Сирия с цел да спасят терористите от „Джебхат ан Нусра“ в нарушение на всички решения на Съвета за сигурност (на ООН). Независимо от това, дали тази тройна агресия ще бъде извършена или не, това няма да повлия по никакъв начин на нашия стремеж да завършим започнатото и да освободим територията на Сирия от терористи“, подчерта Муалем. \r\nПревод и редакция:", "date": "2018.08.30", "title": "Външният министър на Сирия: Дамаск ще продължи да освобождава Идлиб, дори в случай на агресия от Запада"}
{"url": "http://www.focus-news.net/news/2018/08/30/2561585/blagoevgrad-polagane-na-markirovka-se-izvarshva-po-patya-mezhdu-oblastniya-tsentar-i-selo-pokrovnik.html", "text": "Движението по път IІІ-1006 Благоевград – Покровник в участъка от град Благоевград до село Покровник от км 2+000 до км 3+500, се осъществява с повишено внимание поради полагане на маркировка. Това съобщиха за  Радио „Фокус“ – Пирин  от Областно пътно управление – Благоевград. В областта не се извършват други дейности по републиканската пътна мрежа. Интензивен е трафикът по автомагистрала „Струма“, главен път Е-79 и второкласен път 19 Симитли – Гоце Делчев. През деня са регистрирани два пътни инцидента в областта. Първият стана в района на Сандански между два леки автомобила и микробус. При катастрофата няма пострадали, нанесени са материални щети. Другият инцидент се случи в Петрич. При него лек автомобил блъсна пешеходец, пресичал неправилно. Пострадалият е с леки наранявани и счупен нос, без опасност за живота. \r\nЛивия НИНОВА", "date": "2018.08.30", "title": "Благоевград: Полагане на маркировка се извършва по пътя между областния център и село Покровник"}
{"url": "http://www.focus-news.net/news/2018/08/30/2561582/api-za-provezhdaneto-na-sledstveni-deystviya-utre-ot-1000-do-1800-chasa-se-ogranichava-dvizhenieto-po-pat-ii-16-svoge-sofiya.html", "text": "Утре - 31 август, от 10.00 до 18.00 часа за провеждането на процесуално-следствени действия за всички превозни средства се ограничава движението по път II-16 Своге - София, съобщиха от  пресцентъра на Агенция \"Пътна инфраструктура\" . Обходните маршрути на затворения пътен участък са път II-81 София - Монтана и път III-164 Своге - Искрец - Бучин Проход.  \r\nАгенция „Пътна инфраструктура“ е осигурила необходимата механизация и материали за временно възстановяване на настилката, за да се осигури нормалното експлоатационно състояние на пътя, след извършването на необходимите процесуално-следствени действия.", "date": "2018.08.30", "title": "АПИ: За провеждането на следствени действия утре от 10.00 до 18.00 часа се ограничава движението по път II-16 Своге - София"}
{"url": "http://www.focus-news.net/news/2018/08/30/2561571/protothema-gartsiya-broyat-na-zhertvite-ot-pozharite-v-atika-dostigna-do-98-dushi.html", "text": "В четвъртък сутринта от изгарянията си, получени по време на пожарите в Източна Атика на 23 юли, почина 83-годишна жена, която се е лекувала в болница КАТ, с което броят на жертвите от смъртоносния пожар в курорта Мати нарасна до 98 души, пише  електронното издание на вестник Protothema . \r\nТова е 15-ият човек, който умира в болница. Съгласно информацията от министерството на здравеопазването, 24 души все още са хоспитализирани в Атика, като четирима от тях продължават да са в интензивно отделение, отбелязва изданието. \r\nПревод и редакция:", "date": "2018.08.30", "title": "Protothema (Гърция): Броят на жертвите от пожарите в Атика достигна до 98 души"}
{"url": "http://www.focus-news.net/news/2018/08/30/2561587/plovdiv-koloni-ot-avtomobili-se-obrazuvat-po-tsentralnite-bulevardi-v-grada.html", "text": "Колони от автомобили се образуват по булевардите „Цар Борис III Обединител“, „Христо Ботев“, „Найчо Цанов“, „Източен“, „Руски“, „Васил Априлов“, „Пещерско шосе“ и „Шести септември“ в Пловдив, предаде репортер на  Радио „Фокус“-Пловдив . До 30 ноември остава забранено преминаването на моторни превозни средства по ул. „Гладстон“ в Пловдив, в участъка от ул. „Преслав” до ул. „Петко Д. Петков“, заради ремонтни дейности в подлеза под Централна поща. Пътните настилки са сухи. До 30 септември преминаването по пътя Югово-Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци. До 15 септември движението по пътя Пловдив-Асеновград, от изхода на града до Асеновград, ще се извършва двупосочно в едното платно поради ремонтни дейности. \r\nМария РУСЕВА", "date": "2018.08.30", "title": "Пловдив: Колони от автомобили се образуват по централните булеварди в града"}
{"url": "http://www.focus-news.net/news/2018/08/30/2561586/veliko-tarnovo-obshtinskiyat-savet-dade-saglasie-za-prodazhba-na-zemyata-pod-stamboloviya-han.html", "text": "Общински съвет – Велико Търново даде съгласие за продажба на земята под Стамболовия хан. Предложение за това бе приета по време на днешната сесия на общинските съветници, предаде репортер на  Радио „Фокус“ – Велико Търново . Гласуването на тази точка в дневния ред нпремина при бурни дебати, продължили около часа. Инвестиционното намерение за терена е на строителния предприемач Хилендар Тодоров и касае изкупуването на 459 кв.м общински терен, върху който се намира Стамболовия хан. От групата на БСП се обявиха против продажбата на емблематичната за града сграда. Те предложиха точката да се отложи, да се потърсят всички 14 собственика на имота, за да се проведат разговори с тях с цел Общината да придобие собствеността върху цялата сграда. Петко Тюфекчиев от БСП припомни, че преди години по същия начин е продадена друга емблематична за града сграда – тази на Окръжния съвет, за 1,2 млн. лева. Продажбата обаче е била осъществена чрез конкурс, чиято цел е била да се гарантира запазването й. Той попита какво е инвестиционното намерение на бизнесмена за Стамболовия хан.  Мирослав Трифонов от „Реформаторски блок“ също предложи точката да бъде отложена, тъй като се касае за имот с висока историческа стойност. Кметът на Общината инж. Даниел Панов подчерта, че не става въпрос за продажбата на самата сграда, тъй като Общината не е собственик, а за продажба на терена. Той обясни, че собственик на хана вече е инвеститорът, който е издирил всички 14 собственика и е откупил техните дялове. Така той се е придобил право на строеж. „Вие, в качеството си на общински съветници, не сте давали разрешение Общината да издирва собственици и да купува Стамболовия хан. Освен това и нямаме средствата за това. Постъпило е инвестиционното предложение и аз съм длъжен да го внеса в Общинския съвет”, посочи кметът. \r\nОбщинските съветници отхвърлиха отлагането на гласуването на точката. Те подкрепиха предложението за продажбата на земята на Хилендар Тодоров за 199 000 лв. без ДДС. Точката бе гласувана с 20 гласа „за“, 5 „против“ и  „въздържал се“. \r\nСтамболовият хан е обявен за паметник на културата през 1973 година. Той част от над 70 хана, които са функционирали в Търново в периода от Възраждането до Освобождението. Строен е през 40-те години на 19 век от Колю Фичето. По-късно става собственост на семейството на Стефан Стамболов. Сградата е масивна, триетажна. На първия етаж е имало дюкяни. Имотът е разполагал с вътрешен двор. През 70-та години сградата е опожарена и остават само основите. През 1972 година е актувана като държавна собственост, а през 2001 година собствеността е прехвърлена на Общината. \r\nНадежда КРЪСТЕВА", "date": "2018.08.30", "title": "Велико Търново: Общинският съвет даде съгласие за продажба на земята под Стамболовия хан"}
{"url": "http://www.focus-news.net/news/2018/08/30/2561589/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, без валежи. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През деня не са постъпвали сигнали за инциденти по пътищата в областта. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Пампорово – Стойките се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.08.30", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/08/30/2561584/babh-proveryava-signal-za-afrikanska-chuma-po-svinete.html", "text": "По сигнал за съмнение за Африканска чума по свинете, Българската агенция по безопасност на храните взе проби от заден двор в провадийското село Тутраканци. Очаква се те да бъдат готови в следващите няколко дни, за което ще бъде изпратена допълнителна информация. Това съобщиха от пресцентъра на  Агенцията .  \r\nКъм момента, със заповед на директора на Областната дирекция по безопасност на храните – Варна  е наложена временно ограничаване на придвижването и транспорта на свине и продукти от свински произход в 3-километровата зона от района.  \r\nБлагодарение на разяснителната кампания за опасностите от болестта, предприета от БАБХ, е подаден сигнал и са предприети незабавни действия. Това е третият случай със съмнения за Африканска чума по свинете, като предишните два сигнала след съответните лабораторни изследвания показаха отрицателни за чумата резултати.", "date": "2018.08.30", "title": "БАБХ проверява сигнал за Африканска чума по свинете"}
{"url": "http://www.focus-news.net/news/2018/08/30/2561590/sport-viktoriya-tomova-otpadna-na-chetvartfinalite-v-budapeshta.html", "text": "Първата ракета на България Виктория Томова отпадна на четвъртфиналите на турнира на червени кортове в Будапеща с награден фонд 60 хиляди долара. Водачката в схемата Томова загуби от поставената под номер седем украинка Катарина Завацка с 0:2 сета след два часа игра. Българката прибави 15 точки към актива си за световната ранглиста и спечели 1520 долара.", "date": "2018.08.30", "title": "Спорт: Виктория Томова отпадна на четвъртфиналите в Будапеща"}
{"url": "http://www.focus-news.net/news/2018/08/30/2561591/pregled-na-mezhdunarodnite-novini-do-18-chasa-agentsiya-fokus.html", "text": "Върховният представител на Европейския съюз по външните работи и политиката на сигурност Федерика Могерини след срещата на министрите на отбраната от страните-членки на Съюза във Виена заяви, че политиката на Брюксел на Балканите дълго време е било защитаване на мира, но сега вече е партньор в общата отбрана и сигурността в региона, предава  скопското електронно издание „МКД“ . \r\n„Традиционно гледаме на Западните Балкани като регион на нестабилност, където дълги години, а дори и десетилетия, ЕС играеше роля на защитник на сигурността. Сега преминаваме във фаза, в която сме партньори в общата отбрана и сигурността“, заяви Могерини. \r\nЕврочиновникът участва в неформална среща на министрите на отбраната от ЕС, която започна в сряда във Виена и разкри, че сбирката е започнала именно с разговор за сътрудничеството със Западните Балкани около въпросите, които се отнасят до отбраната и сигурността. \r\n„Разговаряхме заедно с НАТО и ООН и нашите ключови партньори в региона, как да развием сътрудничеството в сферата на отбраната и сигурността, което е интегрална част от нашето сътрудничество със Западните Балкани“, обясни Могерини. \r\nТя подчерта, че Австрия, която е актуален председател на Съвета на ЕС, е поставила Западните Балкани сред приоритетите в дневния ред на Съюза, както е било и в рамките на преходните шест месеца по време на председателството на България, а същото планира да направи и Румъния, която ще поеме ролята в началото на 2019 година. \r\nОт австрийското председателство уточниха, че Югоизточна Европа и Западните Балкани „са във фокуса на отбранителната стратегия на Австрия“ и че работата с региона се основава на настоящата европейска стратегия за Западните Балкани. \r\n*** Сирия ще стигне до края в освобождаването на Идлиб, независимо от това, дали Вашингтон и неговите съюзници ще нанесат удари по територията на арабската република, заяви в четвъртък министърът на външните работи на Сирия Уалид Муалем след края на преговорите със своя руски колега Сергей Лавров в Москва, предава  ТАСС . \r\n„Западните сили се опитват да организират тройна (Великобритания, САЩ и Франция) агресия срещу Сирия с цел да спасят терористите от „Джебхат ан Нусра“ в нарушение на всички решения на Съвета за сигурност (на ООН). Независимо от това, дали тази тройна агресия ще бъде извършена или не, това няма да повлия по никакъв начин на нашия стремеж да завършим започнатото и да освободим територията на Сирия от терористи“, подчерта Муалем. \r\n***  Анкара продължава усилията си да запази примирието в северозападната сирийска провинция Идлиб и съвместната „пътна карта“ със САЩ за град Манбидж прогресира „бавно“, заяви министърът на отбраната на Турция Хулуси Акар в четвъртък след важен разговор с руския си колега Сергей Шойгу, пише  електронното издание на вестник Hurryiet . \r\n„Що се отнася до Манбидж, там има прогрес, но той е бавен. Ние постоянно припомняме на нашите партньори, че (сирийските кюрдски „Отряди за народна самоотбрана“ и „Работническата партия на Кюрдистан“) YPG/ПКК трябва да се изтеглят от региона“, заяви Акар. \r\n„Ние също правим всичко по силите си, за да осигурим безопасността на около 4 милиона местни и да продължим усилията си за спиране на атаките и продължаване на примирието в Идлиб“, добави още турският военен. \r\n„Ние сме единствената страна, която се сражава лице в лице с „Ислямска държава“ на бойното поле. Докато другите участват в тази битка от въздуха и чрез други методи, нашите приятели се сражаваха с около 3 хиляди членове на „Ислямска държава“, най-радикалните, в битка лице в лица и ги неутрализираха“, обясни Акар. \r\n*** С 30 гласа „за“ и 10 „против“, Комисията за граждански свободи,правосъдие и вътрешни работи на европейския парламент в четвъртък прие препоръка за визова либерализация за гражданите на Косово, предава  излъчващият на албански скопски телевизионен канал „Алсат – М“ . \r\nЗа да влезе в сила препоръката, първо тя трябва да бъде утвърдена на пленарно заседание на Европейския парламент, а след това да мине и през гласуване в Съвета на министрите на външните работи на ЕС, обяснява медията. \r\n***  През месец август турската лира буквално се „стопи” спрямо щатския долар, пише  вестник „Сьозджю” .  Дори по време на световната криза от 2008 година, турската лира не падна на толкова ниски равнища. По темпове на спад турската лира задмина дори и аржентинското песо. Заедно с кризата, достигаща до взаимни санкции между Турция и САЩ, през август турската лира загуби 30.1% от стойността си. След подписване на споразумение с МВФ, аржентинското песо ограничи загубите си и през юли повиши курса си с 5%. През август обаче отново тръгна надолу и има спад с 14.7%; но дори и той е два пъти по-малък от срива на турската лира. \r\nТурската лира губи позиции и по отношение на руската рубла. Въпреки заканите на президента на САЩ Доналд Тръмп за нови санкции срещу Москва, руската рубла загуби през август само 8.8% от своята стойност. В началото на годината 1 турска лира се купуваше за 15.23 руски рубли, а вчера това равнище спадна на 10.56 рубли. По този начин от началото на годината руската рубла е повишила стойността си спрямо турската лира с цели 31%. \r\n***  Премиерът на Косово Рамуш Харадинай след срещата с политическото ръководство на страната, която се състоя в парламента в Прищина в четвъртък, заяви пред журналистите, че е постигнат договор в Брюксел да не се преговаря за размяна на територии между Косово и Сърбия, съобщи кореспондентът на МИА от Прищина, предава  скопският телевизионен канал „Сител“ . \r\nНа извънредната среща се събраха членовете на делегацията, която преди няколко седмици беше на официално посещение в Брюксел, в състав Харадинай, президентът на Косово Хашим Тачи, председателят на парламента Кадри Весели и вицепремиерите Беджет Пацоли, Фатмир Лимай и Дадан Гаши. \r\n***  Президентът на Косово Хашим Тачи заяви, че гражданите на страната трябва да се изяснят на референдум дали са за мирен договор с Косово, чрез който би станало възможно присъединяването на Прищина към Европейския съюз, НАТО и ООН, или искат да живеят във вражда със съседните държави и в изолация, предава  излъчващият на албански скопски телевизионен канал „Алсат – М“ . \r\n„Знам, че те ще изберат истинската възможност. Затова и работя в тясна координация с международните съюзници, с цел мирът със съседите и интеграцията да бъдат незаменим избор“, написа Тачи във „Фейсбук“. \r\n***  Правителството на Германия не е променило позицията си за непроменливостта на границите в Западните Балкани, която бе изказана от канцлера Ангела Меркел на 13 август, докато коментираше евентуалната „корекция на границите“, обсъждана между Белград и Прищина. Тя е повторила същата позиция и в разговора с американския президент Доналд Тръмп, се казва в отговор на германското правителство на въпроса на черногорския вестник „Побjеда“, предава  македонската електронна медия „А1 Он“ . \r\nОсвен това в отговорът на Берлин се подчертава, че германското правителство подкрепя изцяло усилията за намиране на устойчиво решение между Сърбия и Косово. \r\n***  Държавният глава на Косово Хашим Тачи, премиерът Рамуш Харадинай, председателят на парламента Кадри Весели и вицепремиерите Беджет Пацоли, Фатмир Лимай и Дардан Гаши, които по-рано през деня проведоха извънредна среща в сградата на законодателния орган в Прищина, са постигнали съгласие в Брюксел да не се разговаря за размяна на територии със Сърбия, предава излъчващият на албански език скопски телевизионен канал  „Алсат-М“. \r\nМедии съобщиха, срещата не е била обявена предварително, нито темите, които ще бъдат обсъждани в рамките й. Уточнено бе обаче, че преди няколко седмици същите тези лидери бяха включени в състава на косовската делегация в Брюксел за преговорите с представителите на Белград. \r\nИнтернет порталът „Коссев“, цитиран от скопската телевизия, твърди, че участниците в срещата в парламента в Прищина са се съгласили на предстоящата среща в Брюксел да не обсъждат размяната на територии между Косово и Сърбия. \r\n***  В периода 1-8 септември Русия ще проведе военни учения в Средиземно море, в които ще бъдат задействани 25 плавателни съда и 30 самолета. Това съобщиха от Министерството на отбраната на Руската федерация, предава  TACC . \r\nОт ведомството уточниха, че в съответствие с плановете за подготовка на Въоръжените сили на Руската федерация под ръководството на главнокомандващия флота адмирал Владимир Королев в периода от 1 до 8 септември ще се проведат мащабни учения на войски от ВМФ и ВКС на страната.  \r\nЗадействани ще бъдат 25 плавателни съда, включително ракетни крайцери. „В международното въздушно пространство учебни задачи ще отработят около 30 самолета, в това число стратегическите бомбардировачи-ракетоносци Ту-160, противоподводни самолети Ту-142МК и Ил-38, изтребители Су-33 и самолети Су-30СМ\", поясниха от МО в Москва. \r\nПланът на ученията предвижда в акваторията на Средиземно море да бъде отработена система от задачи за противовъздушна отбрана, антиподривна дейност и разчистване на мини. \r\nРайоните, в които ще се проведат ученията, ще бъдат обявени за опасни за корабоплаване и летене, допълниха от военното ведомство в Москва. \r\n***  Фактът, че германският канцлер Ангела Меркел и държавният глава на САЩ Доналд Тръмп са обсъдили косовския въпрос и са изразили подкрепа за преговорите за разрешаването му, са важна стъпка и доказателство, че нещата са се променили и то в полза на Сърбия. Това подчерта първият дипломат на Белград Ивица Дачич пред сръбското електронно издание  Blic , цитирано от македонската електронна медия  A1 On . \r\n„Важна стъпка напред и доказателство, че нещата са се променили. Въпреки това ни предстои тежка борба, а от тези, на които и в бъдеще ще влияят, най-важна е Германия“, подчерта Дачич.  \r\nРъкодоводителят на сръбската дипломация коментира изявлението на косовския президент Хашим Тачи, с което подчерта, че се противопоставя на етническите граници. Според Дачич държавния глава на най-младата държава на Балканите не е наивен и много добре знае, че „Сърбия не бърза с неизбежното признаване на Косово“.  \r\n„Прищина загуби подкрепа, вече няма позиция, че всичко е решено. Те не разбират това и затова трагично преживяват тези изявления от света, както и оттеглянето на признаването на Косово“, заяви Дачич. \r\n***  Страните от Западните Балкани са партньори на Европейския съюз по въпросите за гарантиране на сигурността, макар по-рано да са били възприемани от Брюксел като източник на нестабилност.Това заяви Върховният представител на ЕС по въпросите на външните работи и политиката на сигурност Федерика Могерини при пристигането си на двудневната неофициална среща на министрите на отбраната на страните от ЕС, която се провежда във Виена, предава руската информационна агенция  TACC . \r\n„Започнахме нашата среща с много важна дискусия за сътрудничеството ни със страните от Западните Балкани в областта на отбраната. Винаги сме гледали на региона като зона на нестабилност, но сега го възприемаме като партньор в тази сфера и заедно с НАТО обсъждаме как да засилим нашето сътрудничество за сигурността там“, отбеляза италианският дипломат.  \r\nМогерини поясни, че дискусиите във Виена ще бъдат съсредоточени в обсъждането на възможностите за разширяване на европейската програма за Постоянно структурно сътрудничество (ПЕСКО) в областта на сигурността и отбраната, включително чрез привличането на страни-партньори. \r\n***  Министърът на отбраната на ФРГ Урсула фон дер Лайен (ХДС) призова за прекратяване на споровете около европейската мисия за спасяване на мигранти в Средиземно море – „София“ и се обърна с призив към Рим да предприеме решителни стъпки в ангажимента си към нея, предава германският телевизионен канал  ZDF .  \r\nОт Виена, където участва в срещата на министрите на отбраната на страните от Европейския съюз, Урсула фон дер Лайен припомни, че най-важната задача на мисията е борбата с трафикантите и оказването на помощ за охраната на либийското крайбрежие.  \r\nУправляващите в Рим настояват за въвеждане на промени в мисията, стартирана през 2015 г., тъй като спасените мигранти биват транспортирани директно в Италия.", "date": "2018.08.30", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/08/30/2561592/sliven-obshtinskiyat-savet-pochete-na-dneshnoto-si-zasedanie-zaginalite-kray-svoge.html", "text": "Днешното заседание на Общински съвет – Сливен започна с едноминутно мълчание в памет на загиналите в катастрофата край град Своге. Това съобщиха от пресцентъра на  Общината . \r\n43 бяха точките в основния дневен ред. Беше гласувано и прието предложението да бъдат включени четири допълнителни точки. Проект на Наредба за изменение и допълнение на Наредба за условията и реда за записване, отписване и преместване на деца в общинските детски ясли, детски градини и полудневни подготвителни групи към училищата на територията на община Сливен беше разгледан и приет. Промените са свързани с новата детска градина в кв. „Надежда“, която да бъде включена в схемите за разположение на детските градини. \r\nС 29 гласа „за“ общинските съветници приеха проект на Наредба за именуване, преименуване на общински обекти, поставяне, преместване и премахване на художествени елементи на територията на общината. По този начин ще се създаде определен ред за именуване и преименуване на общинските обекти. \r\nНа днешното заседание беше приет отчетът за изпълнението на бюджета на община Сливен за 2017 г. Той беше резглеждан публично през месец юли. \r\n„Най-важното за един план е той да се изпълнява. Бюджетът за 2017 година затвърждава тенденцията да имаме все по-успешно изпълнение, като приходи и разходи. Близо 80 процента е изпълнението на бюджета, което ни показва, че сме на прав път“, заяви кметът Стефан Радев и посочи, че текущото изпълнение на бюджета на Община Сливен за първото шестмесечие на 2018 г. се движи добре. Подобряват се всички наблюдавани показатели, в това число и този на просрочените задължения. \r\nНа сесията бяха разгледани и приети две предложения, свързани с европроекти. Единият се отнася за сключването на споразумение за побратимяване с три града – Алба, Италия, Ниш, Сърбия и град Бидгошч, Полша. Другият европейски проект е „Социално – икономическа интеграция на уязвими групи. Интегрирани мерки за подобряване достъпа до образование“ – Компонент 1. По този проект Община Сливен, заедно с няколко партньорски организации ще участва за безвъзмездно финансиране за различни дейности, които да подпомагат тези групи. \r\nПо време на заседанието беше прието и изменение на бюджета на общината за 2018 г. Предложеното изменение включва предоставянето на средства от общината за извършването на ремонтни дейности по проекта за „Интегриран градски транспорт. Други разходи са свързани с отводняване на улици в населени места и ремонт на Народно читалище„Зора 1860” в град Сливен и Читалище „Пробуда – 1938 г.” в село Панаретовци. \r\nБеше дадено съгласие Община Сливен да прехвърли на държавата 5 язовира, които са изгубили предназначението си. Това са язовирите в Скобелево, Горно Александрово, Биково, Глуфишево и Злати Войвода. \r\nДруга приета точка беше предоставянето на обект, намиращ се в сградата на 12-то училище, който да се използва от Професионална гимназия по икономика „Проф. д-р Димитър Табаков“. \r\nБяха приети също и предложения за разпореждане с общинска собственост и отпускане на финансови средства на граждани.", "date": "2018.08.30", "title": "Сливен: Общинският съвет почете на днешното си заседание загиналите край Своге"}
{"url": "http://www.focus-news.net/news/2018/08/30/2561594/veliko-tarnovo-intenziven-e-trafikat-v-grada.html", "text": "Интензивен е трафикът по главните и второстепенни улици и булеварди във Велико Търново, предаде репортер на  Радио „Фокус“ – Велико Търново . По-интензивно е движението по улица „Магистрална“, част от главен път София-Варна. Екипи на полицията следят за правилното осъществяване на движението. Патрули има на входовете и изходите на града. Остава затворен за движение участъкът между площадите „Велчова завера“ и „Цар Асен I“ във Велико Търново. Ограничението е в сила за всички превозни средства с изключение на автобусите от градския транспорт, които пътуват в посока крепостта Царевец и квартал „Асенов“. Остава в сила обходният маршрут през Южния пътен възел, ул. „Магистрална“, кв. „Света гора“ и пътя зад Царевец. \r\nОтворен за движение на всички превозни средства е Проходът на Републиката. Остава затворен пътят между село Шемшево и Велико Търново през Западна промишлена зона. Причината е ремонт на мостово съоръжение. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се  пропуска последователно в двете посоки от регулировчици. \r\nМария НЕДЕВА", "date": "2018.08.30", "title": "Велико Търново: Интензивен е трафикът в града"}
{"url": "http://www.focus-news.net/news/2018/08/30/2561574/vasil-nikolov-ban-otdelyaneto-na-nimh-ot-strukturata-na-ban-nyama-otnoshenie-kam-osvobozhdavaneto-na-prof-hristomir-branzov.html", "text": "Отделянето на НИМХ от структурата на БАН няма отношение към освобождаването на проф. Христомир Брънзов. Това каза за  Агенция „Фокус“  зам.-председателят на БАН Васил Николов във връзка с прекратяването на мандата на проф. Христомир Брънзов като директор на Националния институт по метеорология и хидрология (НИМХ). „След като вчера МС изрази желание за изглаждане на конфликтите, създадени от НИМХ, а не от нас, Управителният съвет реши да подкрепи изваждането на Института при спазване на действащата нормативна база и в защита на интересите на учените и служителите, които искат да останат в Академията. По-този начин се разрушава научната им кариера, ще направим всичко възможно, за да се погрижим за хората, които искат да останат“, допълни Васил Николов и обясни, че оончателното решение е на Общото събрание на БАН.  \r\nВъв връзка с подадената колективна оставка на ръководството на НИМХ в знак на солидарност към проф. Христомир Брънзов, Николов коментира: „Трябва да бъде назначен нов директор. Това е работа на председателя на БАН“. \r\nМариела РУСЕВА", "date": "2018.08.30", "title": "Васил Николов, БАН: Отделянето на НИМХ от структурата на БАН няма отношение към освобождаването на проф. Христомир Брънзов"}
{"url": "http://www.focus-news.net/news/2018/08/30/2561596/sliven-bez-problemi-se-osashtestvyava-dvizhenieto-po-patishtata-v-oblastta.html", "text": "Без проблеми се осъществява движението по пътищата в област Сливен, съобщиха от  Областно пътно управление-Сливен . \r\nЗатворени за тежкотоварни автомобили над 10 т са проходите Твърдишки и Вратник. Опасност от падащи камъни има по пътя Сливен – Ичера – Градец. \r\nДвижението в участъка от село Мокрен до пътен възел \"Петолъчката\" от км 232+550 до км 233+550 и по пътя между селата  Тополчане и Калояново от км 402+700 до км 405+000 се осъществява в едната лента поради извършване ремонтни дейности на асфалтовата настилка. Движението по пътя Гурково – Нова Загора – Свиленград  в участъка от село Млекарево до ТЕЦ \"Марица Изток 2\" се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Ремонтите ще приключат в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.08.30", "title": "Сливен: Без проблеми се осъществява движението по пътищата в областта"}
{"url": "http://www.focus-news.net/news/2018/08/30/2561598/gabrovo-ogranichenie-za-avtomobili-s-shirina-nad-330-m-e-vavedeno-po-patya-mezhdu-selata-kormyansko-i-malak-varshets.html", "text": "Ограничено е движението на автомобили с ширина над 3.30 метра, включително товара, по пътя между селата Кормянско и Малък Вършец. Забраната е в сила за участъка при  км 10+080, а причината е  стеснен участък при мост над река Крапец. Районът  е сигнализиран с пътен знак В15. От Областно Пътно управление – Габрово съобщиха за  Радио „Фокус“ – Велико Търново , че обходният маршрут е по път III-401 граница с област Ловеч – Кормянско – Малък Вършец – при км 46+800 по общинския път до III-403 в село Малък Вършец. Срокът за приключване на ремонта е 31 декември. \r\nПропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание. Една от лентите за движение е стеснена, поставена е сигнализация. Срокът за приключване на дейностите е 31 август. \r\nОстава в сила забраната за движение на тежкотоварни превозни средства над 12 тона, както и теглене на ремаркета и полуремаркета над 10 тона в района на  прохода Шипка. \r\nРемонтни дейности затрудняват движението по пътя между село Драгановци и Габрово. От км 14+600 до км 23+978,36 и от км 25+731 до км 28+972,75 то се осъществява поетапно двупосочно първо в дясната свободна лента, после в лявата пътна лента. Крайният срок за приключване на ремонта е до края на месеца. \r\nНадежда КРЪСТЕВА", "date": "2018.08.30", "title": "Габрово: Ограничение за автомобили с ширина над 3.30 м е въведено по пътя между селата Кормянско и Малък Вършец"}
{"url": "http://www.focus-news.net/news/2018/08/30/2561600/gd-granichna-politsiya-trafikat-e-intenziven-na-gkpp-kalotina-gkpp-kulata-gkpp-dunav-most-ruse-i-gkpp-dunav-most-vidin.html", "text": "На българо-сръбската граница трафикът е интензивен на изход за леки автомобили на ГКПП \"Калотина\" и нормален на всички останали гранични контролно-пропускателни пунктове (ГКПП), по данни към 18 часа. това съобщиха от пресцентъра на  Главна дирекция (ГД) \"Гранична полиция\" . На ГКПП \"Кулата\" на границата с Гърция трафикът е интензивен на вход за товарни автомобили. На българо-румънската граница трафикът е интензивен на ГКПП \"Дунав мост-Русе\" и ГКПП \"Дунав мост-Видин\" на изход за товарни автомобили и нормален на всички останали контролно-пропускателни пунктове. \r\nНа българо-македонската и българо-турската граница трафикът е нормален на всички контролно-пропускателни пунктове.", "date": "2018.08.30", "title": "ГД \"Гранична полиция\": Трафикът е интензивен на ГКПП \"Калотина\", ГКПП \"Кулата\", ГКПП \"Дунав мост-Русе\" и ГКПП \"Дунав мост-Видин\""}
{"url": "http://www.focus-news.net/news/2018/08/30/2561581/ministar-krasimir-valchev-reshenieto-za-osvobozhdavaneto-na-direktora-na-nimh-e-mnogo-po-golyamo-uronvane-na-prestizha-otkolkoto-iskaneto-za-izlizane-na-instituta-ot-ban.html", "text": "Решението за освобождаването на директора на НИМХ е много по-голямо уронване на престижа, отколкото искането за излизане на Института от БАН. Това каза за  Агенция „Фокус“  министърът на образованието и науката Красимир Вълчев. \r\nМинистър Вълчев обясни, че мотивите за прекратяването на мандата на проф. Христомир Брънзов са свързани с поведението му и по-точно с уронване на престижа на БАН. „Това, че една структура иска да излиза от Академията сигурно води до уронване на престижа, но до много по-голямо уронване на престижа води едно такова решение, каквото те са взели днес“, каза още той. По думите му това няма да спре процедурата по изваждането на НИМХ от БАН. \r\n„Управителният съвет на БАН сам избира ръководните органи, директорите на институтите. Това е един колективен орган от 27 души, който трябва да държи отговорни директорите на институтите“, обясни Вълчев и посочи, че към момента държавата по никакъв начин не може да участва в избора на ново ръководство на НИМХ. \r\nЦветилена СИМЕОНОВА", "date": "2018.08.30", "title": "Министър Красимир Вълчев: Решението за освобождаването на директора на НИМХ е много по-голямо уронване на престижа, отколкото искането за излизане на Института от БАН"}
{"url": "http://www.focus-news.net/news/2018/08/30/2561599/sport-uefa-otmeni-nakazanieto-na-tsarvena-zvezda-mala-marakana-shte-bade-palna-za-parviya-mach-ot-grupite-na-shl.html", "text": "Дисциплинарната комисия на УЕФА отмени наказанието на сръбския гранд Цървена звезда, според което белградчани трябваше да играят следващия си домакински мач в евротурнирите при затворени врата. По-рано този месец „звездашите“ бяха санкционирани заради безредиците, възникнали по време на мач на стадион „Райко Митич“, или, както е по-известен – „Мала Маракана“, от квалификациите за Шампионската лига“. Снощи сърбите завършиха наравно 2:2 с Ред Бул в Залцбург и с повече голове на чужд терен се класираха за първи път за групите на най-силния клубен турнир в Европа.", "date": "2018.08.30", "title": "Спорт: УЕФА отмени наказанието на Цървена Звезда, „Мала Маракана“ ще бъде пълна за първия мач от групите на ШЛ"}
{"url": "http://www.focus-news.net/news/2018/08/30/2561595/star-bum-na-antiamerikanskite-nastroeniya-v-turtsiya-simpatii-kam-rusiya-tarsene-na-alternativi-izvan-nato-i-es.html", "text": "Според последните проучвания на общественото мнение, 88% от турския народ счита САЩ за враг на страната, пише  вестник „Стар” . Анкетата на социологическата агенция MAK Danışmanlık е проведена в периода 15-20 август в 30 от най-големите турски областни градове чрез лични контакти и разговори „лице в лице”  с 5 900 респонденти под мотото „Обществен поглед върху турско-американските отношения”. Резултатите показват, че турската нация вече не гледа на САЩ като съюзник, а точно обратното - като на враг. \r\nНа въпроса: „Одобрявате ли острата позиция на президента на Република Турция Реджеп Тайип Ердоган срещу САЩ?, трима на всеки четирима души го подкрепят и отговарят с твърдо „Да”. \r\nНа въпроса: „На фона на заплахите и ембаргото на САЩ срещу Турция, подкрепяте ли развитието на отношенията с Русия и то преимуществено във военната област?”, с изключение на колебаещите се, 62% от запитаните отговарят също с „Да”. \r\nЗадава се и въпросът какъв е най-добрият отговор на Анкара срещу натиска и отрицателното отношение напоследък към Турция общо от Запада и основно от САЩ, отговорите са, както следва: \r\n- 25% от запитаните предлагат да бъде закрита ВВС базата „Инджирлик”; \r\n- 20% от анкетираните са на мнение катедралата „Света София” в Истанбул да бъде отново отворена за религиозни мюсюлмански молитви; \r\n- 15% от запитаните считат, че Турция трябва да се насочи към алтернативи извън НАТО; \r\n- 10% от анкетираните предлагат да се търси алтернатива извън ЕС. \r\nПревод и редакция:", "date": "2018.08.30", "title": "„Стар”: Бум на антиамериканските настроения в Турция, симпатии към Русия, търсене на алтернативи извън НАТО и ЕС"}
{"url": "http://www.focus-news.net/news/2018/08/30/2561588/federika-mogerini-sled-kato-dalgi-godini-es-zashtitavashe-mira-na-zapadnite-balkani-sega-bryuksel-navliza-v-druga-faza.html", "text": "Върховният представител на Европейския съюз по външните работи и политиката на сигурност Федерика Могерини след срещата на министрите на отбраната от страните-членки на Съюза във Виена заяви, че политиката на Брюксел на Балканите дълго време е било защитаване на мира, но сега вече е партньор в общата отбрана и сигурността в региона, предава  скопското електронно издание „МКД“ . \r\n„Традиционно гледаме на Западните Балкани като регион на нестабилност, където дълги години, а дори и десетилетия, ЕС играеше роля на защитник на сигурността. Сега преминаваме във фаза, в която сме партньори в общата отбрана и сигурността“, заяви Могерини. \r\nЕврочиновникът участва в неформална среща на министрите на отбраната от ЕС, която започна в сряда във Виена и разкри, че сбирката е започнала именно с разговор за сътрудничеството със Западните Балкани около въпросите, които се отнасят до отбраната и сигурността. \r\n„Разговаряхме заедно с НАТО и ООН и нашите ключови партньори в региона, как да развием сътрудничеството в сферата на отбраната и сигурността, което е интегрална част от нашето сътрудничество със Западните Балкани“, обясни Могерини. \r\nТя подчерта, че Австрия, която е актуален председател на Съвета на ЕС, е поставила Западните Балкани сред приоритетите в дневния ред на Съюза, както е било и в рамките на преходните шест месеца по време на председателството на България, а същото планира да направи и Румъния, която ще поеме ролята в началото на 2019 година. \r\nОт австрийското председателство уточниха, че Югоизточна Европа и Западните Балкани „са във фокуса на отбранителната стратегия на Австрия“ и че работата с региона се основава на настоящата европейска стратегия за Западните Балкани. \r\nПревод и редакция:", "date": "2018.08.30", "title": "Федерика Могерини: След като дълги години ЕС защитаваше мира на Западните Балкани, сега Брюксел навлиза в друга фаза"}
{"url": "http://www.focus-news.net/news/2018/08/30/2561597/prezidentat-rumen-radev-tseli-institutsii-sa-vpregnati-da-razduhvat-intsidenta-v-harmanli-za-da-prikriyat-realnite-skandali.html", "text": "Цели институции са впрегнати да раздухват инцидента в Харманли, за да прикрият реалните скандали. Това каза пред журналисти президентът Румен Радев във връзка с пътния инцидент на кръгово кръстовище в Харманли, в който е участвал и бащата на държавния глава, предаде репортер на  Агенция „Фокус“ . \r\n„Не очаквайте от мен да коментирам пътен инцидент“, каза още президентът и посочи, че за това си има съответните компетентни органи. „И всеки, независимо кой, трябва да носи отговорност пред закона при провинение. Няма как обаче да се отмине фактът, че цели институции са впрегнати да раздухват случая, за да се прикрият реалните скандали и с жертвите по пътищата, и с реалното състояние в застраховането, срива на Търговския регистър, чуждестранните инвестиции, корупцията“, коментира Радев. \r\nЦветилена СИМЕОНОВА", "date": "2018.08.30", "title": "Президентът Румен Радев: Цели институции са впрегнати да раздухват инцидента в Харманли, за да прикрият реалните скандали"}
{"url": "http://www.focus-news.net/news/2018/08/30/2561593/prezidentat-rumen-radev-tragediyata-kray-svoge-osvetli-porochnata-sistema-v-obshtestvenite-porachki-i-stroitelstvoto-navsyakade-se-vihri-beznakazanost.html", "text": "Трагедията край Своге осветли порочната система в обществените поръчки и строителството, навсякъде се вихри безнаказаност. Това каза пред журналисти президентът Румен Радев, предаде репортер на  Агенция „Фокус“ . \r\n„Мисля, че за породен път ни се поднасят обещания и нови органи, а всички ние очакваме присъди. Трагедията край Своге осветли порочната система в обществените поръчки, в строителството, в контрола над качеството на пътищата. Тя се вижда и с невъоръжено око, но заради нея загиват хора. И независимо какво ще бъде заключението на следствието, пътят е лош и това е факт. А парите са „изядени“, каза още президентът Радев и посочи, че това не е само в Своге. „Ако нямаме най-сетне ефективни наказания, не можем да променим система, а навсякъде се вихри безнаказаност“, коментира държавният глава. \r\nЦветилена СИМЕОНОВА", "date": "2018.08.30", "title": "Президентът Румен Радев: Трагедията край Своге осветли порочната система в обществените поръчки и строителството, навсякъде се вихри безнаказаност"}
{"url": "http://www.focus-news.net/news/2018/08/30/2561601/varna-okrazhniyat-sad-opredeli-myarka-za-neotklonenie-domashen-arest-spryamo-inspektora-v-zatvora-v-grada-obvinen-v-koruptsiya.html", "text": "Варненският окръжен съд определи мярка за неотклонение \"домашен арест\" спрямо Явор Д., инспектор във Варненския затвор, обвинен в корупция. Това съобщиха от пресцентъра на  съда . Същата мярка за неотклонение беше определена и за 27-годишната Мюге Ф., обвинена в помагачество. Третият привлечен като обвиняем в досъдебното производство по случая е Филип Филев, който в момента изтърпява наказание лишаване от свобода в затвора. \r\nСпоред обвинението затворникът посредничил на 41-годишния инспектор и умишлено го улеснявал в искането на подкупи от други изтърпяващи наказанията си лица. Според прокуратурата инспекторът получавал суми от лишените от свобода, за да изготвя становища, въз основа на които затворниците имали шанс да бъдат преместени в затворническо общежитие, да подават искания за „Условно предсрочно освобождаване“, а други да бъдат изведени на работа.  Лишените от свобода заплащали за предстоящите му действия чрез парични преводи към съпругата на Филип Филев – Мюге Ф. \r\nОбвинението се наказва за подкуп с лишаване от свобода до 6 години и глоба до 5 хиляди лева. Спрямо Явор Д. съдът може да постанови и лишаване от правото по чл. 37, ал. 1, точка 6 -лишаване от право да се заема определена държавна или обществена длъжност или с пробация. \r\nВсички съучастници се наказват с наказанието, предвидено за извършеното престъпление, като се вземат предвид характерът и степента на тяхното участие. \r\nФилип Филев е с присъда от Варненския окръжен съд от ноември 2015 година и в момента изтърпява наказание 9 години „лишаване от свобода“ за въоръжен грабеж, извършен с още двама мъже през март 2012 г. \r\nЗащитата на Явор Д. поиска по-лека мярка за неотклонение, тъй като обвинението не представило доказателства, че инспекторът има опасност да се укрие или да извърши друго престъпление, има чисто съдебно минало и постоянен адрес. Пред съда мъжът помоли за определяне на мярка за неотклонение, която да му позволи да продължи да се грижи за съпругата си и трите им деца. \r\nПо отношение на Мюге Ф. прокуратурата поиска определяне на мярка за неотклонение „домашен арест“ предвид чистото съдебно миналото на жената и факта, че се грижи сама за малолетното си дете. \r\nКато разгледа събраните до момента доказателства, съдът прецени че и за двамата съществува обосновано подозрение да са съпричастни към престъплението, за което са обвинени. Според съдебния състав, не е налице реална опасност двамата да извършат друго престъпление или да се укрият, за да избегнат наказателната отговорност. Съдебният състав прецени, че в конкретния случай най- подходяща мярка за неотклонение е „домашен арест“, тъй като е достатъчно тежка по степен и би могла да обезпечи нормалната работата в досъдебното производство. \r\nОпределенията на Окръжен съд – Варна могат да бъдат обжалвани и протестирани пред Апелативен съд – Варна.", "date": "2018.08.30", "title": "Варна: Окръжният съд определи мярка за неотклонение \"домашен арест\" спрямо инспектора в затвора в града, обвинен в корупция"}
{"url": "http://www.focus-news.net/news/2018/08/30/2561604/veliko-tarnovo-razrabotva-se-obshta-kontseptsiya-za-oblagorodyavane-na-mezhdublokovite-prostranstva-v-kvartal-kolyu-ficheto.html", "text": "Община Велико Търново разработва цялостна концепция за облагородяването на междублоковите пространства във великотърновския квартал „Колю Фичето“. Това заяви кметът Даниел Панов по време на днешното заседание на Общинския съвет, съобщиха от  пресцентъра на Общината.  Той посочи, че планирането обхваща районите около улиците „Симеон Велики“, „Мария Габровска“, „Оборище“, „Полтава“ и др.  \r\n„Подходите към блоковете и вертикалната планировка са изпълнени преди близо четири десетилетия и то частично. Работим по изготвянето на общо решение за благоустройствени дейности в квартала, за прилагане на конкретни мерки и за поетапно подобряване на състоянието на междублоковите пространства“, аргументира се Даниел Панов. \r\nКато част от общата концепция е възложен и в най-скоро време предстои да започне благоустрояване на подхода към блока, намиращ се ул. „Полтава“ №7. Частични ремонти бяха извършени в междублокови пространства към ул. „Арх. Георги Козаров“, ул. „Краков“, ул. „Ален мак“, преасфалтирана бе и пешеходната алея, свързваща улиците „Арх. Г. Козаров“ и ул. „Мария Габровска“/край Средно училище „Емилиян Станев“/.", "date": "2018.08.30", "title": "Велико Търново: Разработва се обща концепция за облагородяване на междублоковите пространства в квартал „Колю Фичето“"}
{"url": "http://www.focus-news.net/news/2018/08/30/2561609/burgas-mnogo-adrenalin-za-uchastnitsi-i-zriteli-se-ochakva-da-donese-kaytsarf-regatata-black-sea-kite-cup-2018-koyato-shte-se-provede-prez-uikenda.html", "text": "Много адреналин за участници и зрители се очаква да донесе кайтсърф регатата Black Sea Kite Cup 2018, която ще се проведе през уикенда. Това съобщиха от пресцентъра на  Община Бургас . Организатор е яхт клуб „Черноморец Бургас“, с подкрепата на Община Бургас. \r\nАтрактивната надпревара ще събере на 1 и 2 септември (събота и неделя) кайтбордисти от цялата страна на бургаския плаж. \r\nРегатата е част от спортния календар на Българската федерация по ветроходство и ще се проведе в дисциплините COURSE RACING  и HANG TIME. \r\nКрайният срок за подаване на заявките е събота от 10.00 до 12.00 часа. \r\nСтартът на първата гонка за деня е в 12.30 часа. В неделя началото е в 12.00. \r\nСлед изтичане на контролното време ще започне награждаването на призьорите. Купи и медали ще получат най-добрите.", "date": "2018.08.30", "title": "Бургас: Много адреналин за участници и зрители се очаква да донесе кайтсърф регатата Black Sea Kite Cup 2018, която ще се проведе през уикенда"}
{"url": "http://www.focus-news.net/news/2018/08/30/2561606/burgas-art-i-fakti-otnovo-otvarya-vrati-prez-septemvri.html", "text": "„Арт-И-Факти“ отново отваря врати през септември. Това съобщиха от пресцентъра на  Община Бургас . Творческите работилнички за деца в ТК „Акве Калиде“ ще се провеждат в предстоящите недели от 11:00 до 13:00 ч. В следващата творческа занималня за деца на 2 септември малките гости на комплекса ще изработват митични същества от глина и разноцветни пана, използвайки техника „римска мозайка“. Инициативата има за цел да развива творческите умения и фантазия на малчуганите, като в същото време ги обогатяват с познания за историята на Акве Калиде. Билетът за „Арт-И-Факти“ включва още посещение на музея с 3D мапинг. Припомняме, че таксата за една работилничка е 3 лв., а за две – 4 лв.", "date": "2018.08.30", "title": "Бургас: „Арт-И-Факти“ отново отваря врати през септември"}
{"url": "http://www.focus-news.net/news/2018/08/30/2561608/predstoyashti-sabitiya-v-stranata-za-31-avgust-agentsiya-fokus.html", "text": "*** \r\nОт 09.30 часа в централата на КТ „Подкрепа“, президентът на Конфедерацията Димитър Манолов и министърът на Българското председателства на Съвета на ЕС Лиляна Павлова  ще открият двудневна международна конференция на тема: „Ефективният социален диалог - важен инструмент в интеграционния процес на страните от Западните Балкани“.   \r\n*** \r\nОт 11.30 часа в заседателната зала в сградата на МВР, министър Валентин Радев ще даде редовен месечен брифинг.   \r\n*** \r\nОт 11.00 в Национален пресклуб БТА ще се проведе пресконференция на тема: „Навлиза ли светът в гореща есен?“ с участието на проф.д.н. Нина Дюлгерова - преподавател във ВСУ \"Черноризец Храбър\" и ЮЗУ \"Неофит Рилски\", и Симеон Николов - директор на Центъра за стратегически изследвания в сигурността и международните отношения. \r\n*** \r\nОт 16.00 часа на ул. „Горска ела“ ще се проведе протест заради незаконен строеж в дерето на Сухата река в кв. „Симеоново“. \r\n*** \r\n От 11.00 часа в Градската художествена галерия потребителите на Дневен център за пълнолетни лица с увреждания „Светлина“ представят свои произведения.  \r\n*** \r\nОт 09.30 часа в зала „22-ри септември” на Общината ще се проведе заседание на Общинския съвет.  \r\n*** \r\nМладежите от ПП АБВ организират Втора национална отчетно-изборна конференция в Бургас.   \r\n*** \r\nВ 18.30 часа на открита сцена на балюстрадата до КЦ „Морско казино\" ще се проведе Балканско първенство по бийтбокс на 31 август. 25 юли 2018 г.  \r\n*** \r\nОт 09.30 часа в зала „22 септември“ ще се проведе заседание на ОбС- Благоевград. \r\n*** \r\nОт 10.00 часа с ритуал по полагане на цветя и венци пред паметника на Тодор Александров ще бъде отбелязана 94-годишнина от смъртта на революционера.  \r\n***    \r\nОт 11.00 часа в зала 101 на общината ще се проведе заключителна пресконференция ще обобщи резултатите от проекта за обновяване на сградите на ОДМВР и Първо РПУ в Благоевград.  \r\n*** \r\nОт 11.00 часа в Градска художествена галерия потребителите на Дневен център за пълнолетни лица с увреждания „Светлина“ще представят изложба. \r\n*** \r\nОт 10.00 часа срещу ул. „Студентска“ в западното платно на бул. „Осми Приморски полк“ ще се състои „Първа копка“ за успешен старт на строително-монтажните работи на обект: „Реконструкция на улична мрежа бул. “Осми Приморски полк“ в участъка от бул.“Васил Левски“ до бул. „Христо Смирненски“, вкл. основен ремонт на транспортно съоръжение (пътен възел „Виница“), пешеходен подлез и мероприятия за подобряване \r\nна достъпната среда“. \r\n***   \r\nОт 11.30 часа на ъгъла на бул. “Приморски“ и бул. „Цар Освободител“, до бариерата на Летен театър – Варна, ще се състои откриване на обект „Основен ремонт на улична мрежа по трасето на бул. „Приморски” в обхват от ул. „Ст. Стамболов” до бул. „Цар Освободител” и прилежащото му съоръжение (автоподлез) по плана на 3 м.р., район „Одесос”. \r\n***   \r\nОт 11.45 часа на ъгъла на бул. “Приморски“ и бул. „Цар Освободител“, до бариерата на Летен театър – Варна, ще се състои откриване на обект „Основен ремонт на улична мрежа по трасето на бул. “Цар Освободител“ в обхват от бул. “Приморски“ до бул. “Княз Борис І“ по плана на 3 м.р., район Одесос“. \r\n*** \r\nОт 17.00 часа сградата на Областна администрация - Варна ще бъде даден брифинг във връзка със съмнение за африканска чума по свинете в провадийското село Тутраканци.  \r\n*** \r\nОт 19.00 часа на входа на Морската градина ще бъде открита изложба на отличените творби от Eдинадесети международен фотографски салон Варна 2018.  След откриването ще се състои и награждаване.  \r\n***    \r\nОт 10.00 часа в централния парк на селото ще се проведе закриване на лятна полицейска академия – ЦРДМ в Арбанаси, Малки чифлик, Шереметя.  \r\n***  \r\nОт 19.00 часа парка в кв. „Бузлуджа“ ще се проведе инициативата „Веломафия – чао, чао, Лято 2018“ – любителски колоездачен тур из Велико Търново.  \r\n***  \r\nОт 20.30 часа на Сцена „Арт лято“ до ХГ „Борис Денев“ Проект „Арт лято“ представя: Концерт на Soulmate #2.  \r\n*** \r\nОт 10.00 часа в Пресклуб на БТА – Плевен председателят на Общински съвет - Плевен Мартин Митев - общински съветник, издигнат от ПП ГЕРБ, ще даде традиционната си пресконференция. \r\n***  \r\nОт 10.00 часа в Детски отдел на Градската библиотека ще се проведе Закриванe на лятната работа и награждаване на участниците в нея.  \r\n*** \r\nОт 11.00 часа в зала 315 в сградата на ОДМВР – Сливен, директорът на Областната дирекция ст. комисар Димитър Величков, комисар Владимир Демирев, директор на РДПБЗН-Сливен и началниците на районни управления и началник сектор „Пътна полиция” ще дадат брифинг за дейността на дирекцията през изминалия месец.  \r\n*** \r\nОт 13.30 часа ще се проведе заседание на Общинския съвет.  \r\n*** \r\nОт 10.00 до 12.30 часа в Детски отдел на библиотека „Родина“, ул. „Българско опълчение“ 69, ще се проведе програма „Играя и се уча“ – групови занимания с деца от 0 до 6 години и техните родители.  \r\n*** \r\nОт 13.30 часа в залите на Културно-информационен център ще се проведе 11-ата научна конференция „Проблеми и изследвания на тракийската култура“.  \r\nОт 17.30 часа пред Културно-информационен център  ще бъде открита документална изложба „Пътешественик във времето“, посветена на 85-годишнината от рождението на проф. Александър Фол.  \r\n*** \r\nОт 14.00 часа в залата на СКТМ \"Родопи\" ще бъде официално открито 7-ото Държавно отборно първенство по тенис на маса за ветерани - мъже и жени. \r\n***   \r\nОт 10.00 часа в градинката пред Детски отдел ще се състои закриване на Детската работилница за изкуство.", "date": "2018.08.30", "title": "Предстоящи събития в страната за 31 август (Агенция „Фокус“)"}
{"url": "http://www.focus-news.net/news/2018/08/30/2561611/sofiya-vavezhda-se-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski-na-1-septemvri.html", "text": "Въвежда се организация на движението за провеждане на футболна среща на Национален стадион „Васил Левски” на 1 септември. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на участниците в мероприятието,  както следва:  \r\n- От 00.00 до 24.00 часа на 01.09.2018 г. при сектор „Г” на  Националния стадион „Васил Левски” от вход 25 до вход 26.  \r\n- От 11.30 до 18.30 часа на 01.09.2018 г. на моста пред Национален стадион „Васил Левски”.  \r\n- От 15.30 часа на 01.09.2018 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n-  бул. „Евлоги и Христо Георгиеви” между пл. „Орлов мост” и бул. „Черни връх”;  \r\n-  бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.08.30", "title": "София: Въвежда се организация на движението за провеждане на футболна среща на Национален стадион „Васил Левски” на 1 септември"}
{"url": "http://www.focus-news.net/news/2018/08/30/2561613/smolyan-shest-ovtse-sa-ubiti-ot-mechka-kray-selo-galabovo-v-obshtina-banite.html", "text": "Шест овце са убити от мечка край село Гълъбово в община Баните. Това каза за  Радио „Фокус“ – Смолян  кметът на селото, Асен Дерменджиев. По думите му нападенията най-вероятно са продължили няколко дни, като едва на 29 август собствениците са установили убитите животни, като има и три ранени. Временното ограждение, в което са прибирани овцете след паша се намира в землище на Гълъбово, на около 1 км от селото, а стадото е от 250 животни, поясни кметът. Той уточни, че тази година в селото за първи път се случва да има нападение от мечка, но овцете до преди няколко дни са пашували близо до съседните села, където са регистрирани нападения и най-вероятно при преместването им, мечката ги е последвала, предполага кметът. Той допълни, че на място е имало комисия от горски служители и представители на Регионалната инспекция по околната среда и водите – Смолян, които са установили, че нападението е от мечка, тъй като са открити и следи от стръвницата. Дерменджиев отбеляза, че в района на селото и околните населени места от години има 5-6 мечки, които са виждани от ловджии, но е лошо, когато нападат животни. Той припомни, че преди година-две в района на Гълъбово е имало нападения от вълци, после от диви кучета, но този път категорично е доказано, че шестте овце са убити от мечка. \r\nНели ГЕРГЬОВСКА", "date": "2018.08.30", "title": "Смолян: Шест овце са убити от мечка край село Гълъбово в община Баните"}
{"url": "http://www.focus-news.net/news/2018/08/30/2561612/smolyan-okolo-120-lv-struvat-uchenicheskite-posobiya-za-parvoklasnik-v-grada.html", "text": "Около 120 лв. струват ученическите пособия за един първокласник в Смолян, установи репортерска проверка на  Радио „Фокус“ – Смолян . Между 40 и 50 лв. е сумата, която родителите на децата трябва отделят за необходимият брой тетрадки с тесни и широки редове, такива с големи квадратчета, несесер, боички, скицници, флумастери, моливи, лепило, химикали, подвързии и други пособия, без които детето не може да започне училище. Най-търсените тетрадки са по 0.35 лв., несесерите варират от 5 до 20 лв., в зависимост от това дали са празник или пълни с химикали и моливи. Най-скъпото перо при оборудването на първокласника е раницата. В магазините и книжарниците в Смолян те варират от 30 до 75 лв., като разбира се има и луксозни модели, които са на доста по-високи цени. Търговците са категорични, че смолянчани предпочитат да купуват малко по-скъпи, но качествени стоки и са готови да дадат повече пари, но да закупят тетрадки, химикали и моливи с по-високо качество за своите деца. Из магазините масово се срещат семейства с бъдещи ученици, които трескаво се подготвят за първия учебен ден. Не са малко и родителите, които вече пазаруват и нови дрехи за децата си. Там обаче разнообразието на предлаганите стоки е изключително голямо и всяко семейство отделя различни средства за дрехи и обувки на своето дете, като разбира се те зависят от качеството на стоката. \r\nНели ГЕРГЬОВСКА", "date": "2018.08.30", "title": "Смолян: Около 120 лв. струват ученическите пособия за първокласник в града"}
{"url": "http://www.focus-news.net/news/2018/08/30/2561616/veliko-tarnovo-dalag-spisak-ot-zadalzhitelni-posobiya-izpalnyavat-roditelite-na-badeshtite-parvoklasnitsi-v-grada-sredno-se-otdelyat-okolo-350-lv.html", "text": "Дълъг списък от задължителни пособия изпълняват родителите на бъдещите първокласници във Велико Търново. Средната сума, която трябва да отделят за своите малчугани, е около 350 лв. Освен традиционните материали, учебни помагала и ученически приспособления, в него са включени и спортен екип, специална раница и още изисквания, показа репортерска проверка на  Радио „Фокус“ – Велико Търново . Най-скъпи в списъка са анцуга и раницата. Цените и при двете започват от около 30-40 лв. и могат да достигнат над 250 лв. За този разход семействата отделят средно по около 100 лв. за всяко. Несесерът, в който се прибират ученическите пособия, може да се намери за около 10 – 20 лв. Задължителният списък включва още тетрадки с тесни и широки редове, както и такива с големи квадратчета, химикали,  цветни и черни моливи, острилки, гумички, линия, триъгълник, пластмасови пръчици за смятане, флумастери, лепила, ножици, четки за рисуване, боички, блокчета – гланцови и обикновени, етикети, „облекла“ за учебници. Общо цената на всички „малки неща“ е около 40 – 50 лв. Освен това родителите купуват сами и част от помагалата за своите деца, както и учебник по чужд, което утежнява допълнително семейните бюджети. \r\nСумата, която майките и бащите трябва да отделят преди 15 септември, е не по-малко от 350 лв., като в това не са включени и разходите за специален тоалет за първия учебен ден. \r\nЛуиза ТРАНЧЕВА", "date": "2018.08.30", "title": "Велико Търново: Дълъг списък от задължителни пособия изпълняват родителите на бъдещите първокласници в града, средно се отделят около 350 лв."}
{"url": "http://www.focus-news.net/news/2018/08/30/2561610/afp-izrael-nyama-da-se-chuvstva-obvarzan-sas-sledvoenen-dogovor-za-siriya.html", "text": "Министърът на отбраната на Израел Авигдор Либерман заяви в четвъртък, че Ерусалим няма да се чувства обвързан с каквото и да е споразумение, постигнато от международната общност за Сирия след конфликта в близкоизточната страна, предава  AFP . \r\nВ изказване след посещението си на границата между Израел и Ливан, Либерман заяви, че правителството ще разгледа детайлно съществуващите споразумения със Сирия, с която Израел също има граница.  \r\n„Франс пренс“ отбелязва, че правителствените сили се концентрират за удар по северозападната провинция Идлиб, което може да е последната голяма битка в продължаващата вече седем години война. \r\n„Виждаме различни срещи тук и там; в Анкара, Техеран, Женева, а и на други места също. Там се говори за преобразуването на Сирия след битката за Идлиб“, посочи Либерман. \r\n„Що се отнася до Израел, с цялото уважение и признателност за всички споразумения и договорки, те не са обвързващи за нас“, подчерта военният министър. \r\n„Единственото, което ни обвързва са интересите на Израел. Всички други договорки и споразумения, които са постигнати на различни места не означават нищо от наша гледна точка. Ще се съобразяваме със всяка буква от предишните споразумения“, обясни Либерман. \r\nФренската агенция припомня, че след войната „Йом Кипур“ през 1973 година, Израел и Сирия се съгласяват на примирие, според което между силите на двете страни се образува демилитаризирана гранична зона. Те никога не подписват официален мирен договор. \r\nПревод и редакция:", "date": "2018.08.30", "title": "AFP: Израел няма да се чувства обвързан със следвоенен договор за Сирия"}
{"url": "http://www.focus-news.net/news/2018/08/30/2561614/hurryiet-turski-kipriot-e-arestuvan-za-shpionazh-v-polza-na-gartsite-dokato-zasnemal-voenni-obekti-vav-famagusta.html", "text": "Мъж в Севернокипърската турска република е арестуван по обвинение в шпионаж в полза на гърците киприоти, след като е направил снимки на турските войници и военни обекти в пристанището на Фамагуста, пише  електронното издание на вестник Hurryiet . \r\nМестната полиция е заявила, че е заловила мъжа, идентифициран като Мехмет Бесимоглу, по подозрения, че работи като шпионин за гърците киприоти. \r\nПо данните на изданието, Бесимоглу е задържан на 29 август, докато е правил снимки със своя дигитален фотоапарат. Той е признал в показанията си пред органите на реда, че е правил снимки на войниците и военната база в пристанището и е трябвало да ги предаде на гърците от южната част на острова. \r\nМестни медии твърдят, че заподозреният е бил „в постоянен контакт“ с неидентифициран грък по телефона чрез мобилната си карта, регистрирана в Южен Кипър. \r\nБесимоглу е изпратен в следствен арест преди да започне делото му, отбелязва вестникът. \r\n„Хюриет“ припомня, че Кипър е разделен от 1974 година, когато преврат, осъществен от гърците киприоти с помощта на правителството на хунтата в Атина е последван от насилие над местните турци, което, от своя страна, предизвиква интервенция на Анкара, като сила – гарант в тристранното споразумение с Гърция и Великобритания. Севернокипърската турска република обявява независимост на 15 ноември 1983 година и в момента е призната единствено от Турция. \r\nПоследният опит за обединение на разделения средиземноморски остров завърши с провал през юли 2017 година след две години преговори, отбелязва още изданието. \r\nПревод и редакция:", "date": "2018.08.30", "title": "Hurryiet: Турски киприот е арестуван за шпионаж в полза на гърците, докато заснемал военни обекти във Фамагуста"}
{"url": "http://www.focus-news.net/news/2018/08/30/2561603/sergey-lavrov-moskva-otpravi-yasno-preduprezhdenie-kam-zapada-da-ne-si-igrae-s-oganya-v-idlib.html", "text": "Русия твърдо и ясно е предупредила Запада да не си играе с огъня в северозападната сирийска провинция Идлиб, заяви в четвъртък министърът на външните работи на Русия Сергей Лавров след края на преговорите със сирийския си колега Уалид Муалем, предава  ТАСС . \r\n„Поредна такава провокация се готви, за да се опитат да затруднят антитерористичната операция в Идлиб. С факти на масата, предоставени от нашето Министерство на отбраната, ние предупредихме ясно и твърдо западните партньори да не си играят с огъня“, подчерта първият дипломат на Москва. \r\nЛавров определи като неприемлива ситуацията, когато Идлиб се използва от терористите за атаки по позициите на сирийската армия и руската авиобаза Хмеймим. По неговите думи, на срещата с Муалем страните са констатирали, че огромната част от територията на арабската република е освободена от терористите. „Остават задачите за ликвидация на оставащите терористични огнища и преди всичко в района на зоната на деескалация Идлиб“, заяви министърът. \r\n„Неприемливо е, терористите, които са се окопали там, преди всичко от „Джебхат ан Нусра“, да се опитват да използват тази зона на деескалация за подготовка на атаки по позиции на сирийската армия и даже за опити да атакуват с помощта на дронове територията на руската военна база в Хмеймим“, подчерта Лавров. Локални примирия \r\nМинистърът на външните работи на Русия заяви, че Дамаск предприема усилия за организиране на локални примирия с въоръжените формирования в Идлиб. \r\n„Ние обменихме оценки за хода на действията по разграничаването на въоръжената опозиция, която е готова да води диалог с правителството на Сирия, от терористите. Ние обсъдихме преговорите, които Русия продължава да води по тази тема с Турция (Анкара носи отговорност за поддържането на стабилността в зоната на деескалация Идлиб – бел. ТАСС)“, обърна внимание Лавров. \r\n„Нашите сирийски приятели ни информираха за хода на своите усилия по организирането на допълнителни локални примирия с въоръжените формирования, които се намират в Идлиб и които искат да се разграничат от „Джебхат ан Нусра“, както и за своите усилия по обезпечаването на сигурността на гражданското население в тази зона на деескалация“, отбеляза руският външен министър. Опозиция или терористи \r\nЛавров съобщи, че няма срокове за разграничаването на терористите от опозицията в Идлиб, но отбеляза, че това трябва да се направи колкото е възможно по-бързо. \r\n„Що се касае до руско-турските контакти, преди всичко за решаването на конкретни въпроси, свързани с подобряването на ситуацията в зоната на деескалация Идлиб, с недопускането на по-нататъшното използване на тази зона от терористите, преди всичко от „Джебхат ан Нусра“, както и със задачите по разграничаването на въоръжената опозиция, готова да води диалог с правителството, от терористите, то тези контакти продължават“, отбеляза той. „Не сме си поставяли каквито и да е изкуствени срокове. Това трябва да бъде направено колкото е възможно по-скоро“. Опасност от раздел на Сирия \r\nЛавров обърна внимание и на това, че създаването в Източна Сирия на квазидържавни органи на местно самоуправление от американците, може да доведе до опит да се раздели страната и противоречи на решенията на Съвета за сигурност на ООН. \r\n„Докато категорично възразяват срещу въвличането на международната общност в създаването на условия за завръщане на бежанците на територията на Сирия, която се контролира от правителството, същевременно нашите американски колеги се занимават активно с устройството на източния бряг на Ефрат, възстановяват инфраструктурата, икономическите връзки и даже създават квазидържавни органи на местно управление“, заяви той. „Това тревожи, това е равнозначно на опит да се раздели Сирия, което е абсолютно недопустимо и грубо нарушение на решенията на Съвета за сигурност, който многократно е настоявал да се уважава суверенитета и териториалната цялост на Сирийската арабска република“. \r\nПревод и редакция:", "date": "2018.08.30", "title": "Сергей Лавров: Москва отправи ясно предупреждение към Запада да не си играе с огъня в Идлиб"}
{"url": "http://www.focus-news.net/news/2018/08/30/2561618/sport-reyndzhars-preodolya-ufa-s-9-dushi-i-e-v-grupite-na-liga-evropa.html", "text": "Глазгоу Рейнджърс се класира за груповата фаза на Лига Европа, след като удържа равенството 1:1 при гостуването си на руския Уфа и продължава напред с общ резултат 2:1. Шотландците играха с 9 души от средата на второто полувреме, но удържа натиска на домакините в края на мача.", "date": "2018.08.30", "title": "Спорт: Рейнджърс преодоля Уфа с 9 души и е в групите на Лига Европа"}
{"url": "http://www.focus-news.net/news/2018/08/30/2561619/prezidentat-rumen-radev-svarzanostta-na-balkanite-shte-bade-osakatena-ako-ne-uspeem-da-obedinim-mladite-hora-chrez-obrazovanieto-i-naukata.html", "text": "Напоследък е модерно всички на Балканите да говорим за свързаност – основно в областта на транспорта, на енергетиката, дигитализацията. Но една такава свързаност ще остане „осакатена“, ако не успеем да обединим нашите млади хора в областта на образованието и науката. Това заяви президентът Румен Радев пред участниците в Десетата конференция на Балканския физически съюз, съобщиха от  прессекретариата на държавния глава . Тази година международният форум се проведе в София под патронажа на държавния глава.  \r\nРумен Радев изрази надежда, че учените, участвали във конференцията, ще продължат да работят именно за свързаност в региона в областта на науката и образованието, а ползотворните дискусии ще поставят началото на нови партньорства.  \r\nПо думите на президента, провеждането в София на форума, събрал стотици уважавани учени от Балканите, е признание за страната ни и за Съюза на физиците в България. Приветствам вашите усилия и големи постижения в една от най-всеобхватните, красиви и мощни науки. Физиката е наука, без която индустриалната революция и прогресът на човечеството не биха били възможни, посочи държавният глава.  \r\nПрезидентът отбеляза, че няма област от нашето ежедневие днес, в която фундаменталната и приложната физика да не присъстват и в това се състои голямата отговорност и предизвикателство пред всички учени физици, а именно да продължават прогреса на човечеството. Като пример държавният глава посочи авиацията: „Като пилот летях с огромната убеденост в себе си за безопасността и успешния изход на полета, защото стотици брилянтни умове в областта на физиката поколения наред бяха „регламентирали“ всичко в тази сложна наука“, заяви Румен Радев.  \r\nЧленове на балканския съюз са националните физически организации на Албания, България, Кипър, Република Македония, Гърция, Черна гора, Молдова, Румъния, Сърбия и Турция. В тридневния международен форум в София участваха над 400 специалисти.", "date": "2018.08.30", "title": "Президентът Румен Радев: Свързаността на Балканите ще бъде „осакатена“, ако не успеем да обединим младите хора чрез образованието и науката"}
{"url": "http://www.focus-news.net/news/2018/08/30/2561615/sofiya-vavezhda-se-organizatsiya-na-dvizhenieto-za-remont-na-ul-tsar-simeon-ot-ul-opalchenska-do-bul-hristo-botev.html", "text": "Въвежда се организация на движението за ремонт на ул. „Цар Симеон“ от ул. „Опълченска“ до бул. „Христо Ботев“, съобщиха от  пресцентъра на Столична община. \r\nЗабранява се влизането на пътни превозни средства, престоят и паркирането, както следва:  \r\n- От 00.00 часа на 30 август 2018 г. до 24.00 часа на 03 септември 2018 г. по ул. „Цар Симеон“ в участъка от ул. „Опълченска“ до бул. „Христо Ботев“, както и през кръстовища ул. „Цар Симеон“ - ул. „Софроний Врачански“, ул. „Цар Симеон“ - ул. „Антим I-ви“ и ул. „Цар Симеон“ - ул. „Отец Паисий“;  \r\n- От 00.00 часа на 04 септември 2018 г. до 24.00 часа на 06 септември 2018 г. по ул. „Цар Симеон“ в участъка от ул. „Опълченска“ до бул. „Христо Ботев“, както и през кръстовища ул. „Цар Симеон“ - ул. „Странджа“ и ул. „Цар Симеон“ - ул. „Средна гора“;  \r\n- От 00.00 часа на 07 септември 2018 г. до 24.00 часа на 10 септември 2018 г. по ул. „Цар Симеон“ в участъка от ул. „Опълченска“ до бул. „Христо Ботев“, както и през кръстовища ул. „Цар Симеон“ - ул. „Софроний Врачански“, ул. „Цар Симеон“ - ул. „Антим I-ви“, ул. „Цар Симеон“ - ул. „Отец Паисий“, ул. „Цар Симеон“ - ул. „Странджа“ и ул. „Цар Симеон“ - ул. „Средна гора“.", "date": "2018.08.30", "title": "София: Въвежда се организация на движението за ремонт на ул. „Цар Симеон“ от ул. „Опълченска“ до бул. „Христо Ботев“"}
{"url": "http://www.focus-news.net/news/2018/08/30/2561617/burgas-vechno-usmihnatata-tatyana-lolova-zastava-nachelo-na-port-prim-art-fest-2018.html", "text": "На 8 октомври, от 18.00 часа в конферентната зала на Гранд хотел и СПА Приморец официално ще бъде даден старт на Порт Прим Арт Фест 2018. Това съобщиха от пресцентъра на  Община Бургас . Второто издание на фестивала на изкуствата ще открие лично неговият патрон – вечно усмихнатата Татяна Лолова. Събитието ще включва прожекцията на филма за голямата ни актриса „Портрет на една дама“. В рамките на фестивала ще бъде представена и автобиографична книга за актрисата. \r\nПорт Прим Арт Фест ще обхване дните до 13 октомври. Бургазлии и гостите на града ще имат възможност да избират от широка палитра културни събития, част от фестивала. Сред тях са театрално представление, картинни и фото изложби, прожекции на биографични ленти и късометражно световно кино, представяне на поети, премиера на роман, концерт – спектакъл и други. \r\nЛокациите, на които ще се провеждат различните мероприятия от календара на Порт Прим Арт Фест за 2018 г., са: Културен дом на Нефтохимика, Експозиционен център „Флора“, Културен център „Морско казино“, Регионална библиотека „П. Яворов“, Държавна опера Бургас, елегантните пространства на построения през 1959 г. Гранд хотел и СПА Приморец.На различните сцени публиката ще има възможност да се запознае с творенията на автори от различни изкуства, както и с тях самите. Културният форум тази година обхваща не само родно традиционно и модерно изкуство, но включва и чуждестранно участие. Част от общата заключителна изложба, която ще сложи финал на Порт Прим Арт Фест, са творци от Македония, Сърбия и Украйна.Инициатор и организатор на фестивала на изкуствата e Гранд хотел и СПА Приморец, подпомогнат от Община Бургас. Творчески директор на форума е художникът Стефан Божков. Второто издание на Порт Прим Арт Фест обхваща разширен кръг бургаски централни локации, които обуславят лесен достъп до отделните събития. С изключение на съботния ден 13 октомври, когато мероприятия ще има през целия ден, в дните от понеделник до петък събитията, част от Порт Прим Арт Фест, са съобразени със забързаното работно ежедневие и ще се провеждат в часовете след 18:00.", "date": "2018.08.30", "title": "Бургас: Вечно усмихнатата Татяна Лолова застава начело на Порт Прим Арт Фест 2018"}
{"url": "http://www.focus-news.net/news/2018/08/30/2561607/razgrad-vazstanoveno-e-dvizhenieto-po-pat-ii-49-razgrad-kichenitsa-pri-km-45.html", "text": "Възстановено е движението по път II-49 Разград - Киченица при км 45. Това съобщиха от пресцентъра на  Агенция \"Пътна инфраструктура\" .", "date": "2018.08.30", "title": "Разград: Възстановено е движението по път II-49 Разград - Киченица при км 45"}
{"url": "http://www.focus-news.net/news/2018/08/30/2561623/nimh-utre-shte-preobladava-slanchevo-vreme-s-maksimalni-temperaturi-mezhdu-29-i-34.html", "text": "През нощта ще е предимно ясно и почти тихо. Утре ще преобладава слънчево време, с временни увеличения на облачността. На отделни места в планинските райони ще превали и прегърми. Ще духа слаб до умерен югоизточен вятър. Максимални температури между 29° и 34°, в София около 29°. Това съобщи за  Агенция „Фокус“  дежурният синоптик  Боряна Маркова  от Националния институт по метеорология и хидрология. \r\nАтмосферното налягане e малко по-високо от средното за август и ще остане без съществена промяна. По Черноморието ще е слънчево с до умерен вятър от изток-североизток. Максималните температури ще са между 28° и 31°, а температурата на морската вода е 26°-27°. Вълнението на морето ще е около 2 бала. В планините ще е слънчево, след обяд с купеста облачност и на отделни места в масивите от Западна България ще превали и прегърми. Ще духа слаб до умерен югоизточен вятър. Максималната температура на височина 1200 метра ще е около 23°, на 2000 метра – около 16°. През почивните дни ще бъде предимно слънчево. Временни увеличения на облачността ще има над планинските райони в събота, но вероятността за валежи е малка. Вятърът в Източна България ще бъде от изток-североизток, слаб до умерен. Максималните температури ще са между 29° и 34°. В понеделник ще се задържи предимно слънчево и все още с високи температури. Ще се усили вятърът от изток-североизток. Късно привечер над западните райони ще се развие купесто-дъждовна облачност и на отделни места ще превали и прегърми.", "date": "2018.08.30", "title": "НИМХ: Утре ще преобладава слънчево време с максимални температури между 29° и 34°"}
{"url": "http://www.focus-news.net/news/2018/08/30/2561620/predstoyashti-mezhdunarodni-sabitiya-za-31-avgust-agentsiya-fokus.html", "text": "***  Продължава срещата на министрите на отбраната на страните от ЕС \r\n*** Германският канцлер Ангела Меркел гостува на нигерийския президент Мухамаду Бухари \r\n*** Погребение на Арета Франклин в родния й град Детройт \r\n*** Министърът на външните работи на Русия Сергей Лавров ще се срещне с колегата си от Еритрея \r\n*** Крайно-дясна шведска партия ще проведе митинг \r\n*** Президентът на Южна Африка Кирил Рамафоза ще пристигне на държавна визита в Китай, където ще вземе участие в срещата на върха на Форума за китайско-африканско сътрудничество \r\n*** Тялото на Джон МакКейн ще бъде отнесено на американския Капитол след церемония в чест на службата му за САЩ \r\n***", "date": "2018.08.30", "title": "Предстоящи международни събития за 31 август ( Агенция „Фокус“ )"}
{"url": "http://www.focus-news.net/news/2018/08/30/2561624/blagoevgrad-zapochva-priemat-na-dokumenti-za-magistarskite-programi-v-yuzu-neofit-rilski.html", "text": "От 3 септември 2018 г. започва приемът на документи за магистърските програми в Югозападния университет „Неофит Рилски“.  Това съобщиха от пресцентъра на  висшето учебно заведение . Заявленията се подават при секретарите на съответните факултети до 3 октомври 2018 година. Сред новите магистърски програми, по които студентите могат да се обучават, са „Биомедицински системи и технологии“, „Автотехническа експертиза“, „Инженерна безопасност“, „Нумизматика. Експертиза и оценка на културно-исторически ценности“, „Археология“, „Английски език и междукултурно общуване“, „Логистика“, „Гражданско образование“ и „Практическа философия“. Кандидатите е необходимо да имат завършено висше образование и да притежават образователно-квалификационна степен „Бакалавър“ или „Магистър“ или „Професионален бакалавър“. Завършилите образователно-квалификационна степен „Професионален бакалавър“ могат да кандидатстват само в същото професионално направление със срок на обучение 4 семестъра (в съответствие с изискванията на с чл. 42, ал. 6 от ЗВО). \r\nДокументите, които кандидат-магистрите трябва да представят, са: \r\nЗаявление по образец /закупува се от книжарницата на университета/; \r\nКсерокопие и оригинал на дипломата за висше образование /титул и приложение/. След проверка оригиналът на дипломата се връща. В случай, че издаването на дипломата за висше образование е предстоящо кандидатът подава академична справка или уверение, в което са отразени средният успех от семестриалните изпити и успехът от държавните изпити; \r\nЗа кандидатите за обучение, субсидирано от държавата удостоверение, от съответното висше училище, че са се обучавали по образователно-квалификационна степен „Магистър“ в платена форма на обучение; \r\nТакса за административно обслужване – 20.00 лв.; \r\nТакса за конкурсен изпит – 30.00 лв. (за програмите „Лингвистични аспекти на чуждоезиковото обучение“ и „Английски език и антропология на Югоизточна Европа“); \r\nУдостоверение за признаване на придобито висше образование в чужбина. \r\nПриемът на студенти в образователно-квалификационна степен „Магистър“ за всички магистърски програми е в рамките на наличния капацитет на професионалното направление. \r\nКандидатите се информират лично в съответните факултети за резултатите от класирането и за сроковете за записван \r\nПовече информация можете да намерите на сайта www.swu.bg.", "date": "2018.08.30", "title": "Благоевград: Започва приемът на документи за магистърските програми в ЮЗУ „Неофит Рилски“"}
{"url": "http://www.focus-news.net/news/2018/08/30/2561622/sofiya-vavezhda-se-organizatsiya-na-dvizhenieto-za-provezhdaneto-na-shtafeten-maraton-na-6-septemvri.html", "text": "Въвежда се организация на движението за провеждането на ІV щафетен маратон София на 6 септември, съобщиха от  пресцентъра на Столична община. \r\nОт 09.00 до 13.30 часа на 6 септември 2018 г. ще се проведе щафетен маратон  по следния маршрут: старт от северозападното пътно платно на бул. „Евлоги и Христо Георгиеви” пред националния стадион „Васил Левски” по западното пътно платно на бул. „Евлоги и Христо Георгиеви”, по ул. „Проф. Фритьоф Нансен”, обратен завой при бул. „Васил Левски”, по западното пътно платно на ул. „Проф. Фритьоф Нансен”, по бул. „България”, по бул. „Пенчо Славейков”, обратен завой по тротоара на бул. „Витоша”, по западното пътно платно на бул. „Пенчо Славейков”, по бул. „България”, по бул. „Черни връх”, обратен завой при ул. „Св. Наум”, по източното пътно платно на бул. „Черни връх”, по бул. „Евлоги и Христо Георгиеви”, бул. „Драган Цанков”, Борисова градина, изход от Борисова градина при Национален стадион „Васил Левски”, по бул. „Евлоги и Христо Георгиеви” до Орлов мост, преминава по пешеходната зона, по бул. „Евлоги и Христо Георгиеви” до национален стадион „Васил Левски”, където е финала.  \r\nЗабранява се престоят и паркирането на пътни превозни средства, както следва:  \r\n- от 08.00 часа на 5 септември 2018 г. до 15.00 часа на 06.09.2018 г. на моста пред Националния стадион „Васил Левски”;  \r\n- от 07.00 часа на 6 септември 2018 г. до приключване на мероприятието на моста пред Националния стадион „Васил Левски”.  \r\nОт 07.30 до 13.30 часа на 6 септември 2018 г. се забранява влизането на пътни превозни средства в двете посоки по:  \r\n- Ул. „Ген. Гурко” между бул. „Евлоги и Христо Георгиеви” и бул. „Васил Левски”.  \r\n- Ул. „Любен Каравелов” между ул. „Ген. Паренсов” и ул. „Ген. Гурко”.  \r\n- Бул. „Евлоги и Христо Георгиеви” между бул. „Цар Освободител” и ул. „Проф. Фр. Нансен”.  \r\n- Бул. „Драган Цанков” между алея Яворов и бул. „ Евлоги и Христо Георгиеви”, посока център.  \r\n- Южното пътно платно на бул. „България” между бул. „ Черни връх” и бул. „Акад. Ив. Гешов”.  \r\n- Бул. „Черни връх” и ул. „Проф. Фр. Нансен” между бул. „Свети Наум” и бул. „Васил Левски”.  \r\n- Бул. „Пенчо Славейков” между бул. „България” и бул. „Витоша”.  \r\n- Тунела на НДК, участъка водещ към бул. „Черни връх” и бул. „България” /бившето трасе на трамвай № 6/.  \r\n3. Изпълнителният директор на „Център за градска мобилност” ЕАД да извърши следното:  \r\nПроменят се маршрутите на част от градския транспорт, както следва:  \r\n- Автобусна линия № 9 /в посока пл. „Орлов мост”/: от бул. „Евлоги и Христо Георгиеви” по бул. „Цар Освободител”, бул. „Васил Левски”, ул. „Шипка” и по маршрута си.  \r\nАвтобусите ще спират на временна спирка на бул. „Цар Освободител” на 50.00 метра след бул. „Евлоги и Христо Георгиеви”.  \r\nАвтобусна линия № 72:  \r\n- в посока ж.к. „Западен парк” – от бул. „Евлоги и Христо Георгиеви” по бул. „Цар Освободител”, бул. „Васил Левски”, бул. „Прага”, ул. „Св. Георги Софийски” и по маршрута си;  \r\n- в посока хотел „Плиска” – от ул. „Св. Георги Софийски”, по бул. „Прага”, бул. „Ген. Скобелев”, бул. „Васил Левски”, ул. „Шипка”, по бул. „Евлоги и Христо Георгиеви” и по маршрута си.  \r\nАвтобусите ще спират на временна спирка на бул. „Цар Освободител” на 50.00 метра след бул. „Евлоги и Христо Георгиеви” и на всички съществуващи тролейбусни и автобусни спирки в променения участък на маршрута.  \r\nАвтобусна линия № 75 – маршрута се скъсява до Военна академия. Автобусите ще спират на изместената спирка “Военна академия” на моста след левия завой в посока връщане към автостанция „Гео Милев”.  \r\nАвтобусна линия № 76: - в посока ж.к. „Гоце Делчев”: от бул. „Цариградско шосе” по бул. „Цар Освободител”, бул. „Васил Левски”, бул. „Прага”, ул. „Св. Георги Софийски”, бул. „Акад. Ив. Е. Гешов”, бул. „България” и по маршрута си;  \r\n- в посока ж.к. „Младост 4”: по бул. „Акад. Ив. Е. Гешов” до ул. „Св. Георги Софийски”, бул. „Прага”, бул. „Ген. Скобелев”, бул. „Васил Левски”, бул. „Цар Освободител”, бул. „Цариградско шосе” и по маршрута си.  \r\nАвтобусите ще спират на всички съществуващи автобусни и тролейбусни спирки в променения участък на маршрута и на спирка пл. „Орлов мост” преди бул. „Евлоги и Христо Георгиеви” за автобусни линии №№ 280 и 306 в посока ж.к. „Гоце Делчев”.  \r\nАвтобусни линии №№ 84, 184 и 505: от бул. „Цариградско шосе” по бул. „Евлоги и Христо Георгиеви”, обратен завой при ул. „Шипка”, бул. „Евлоги и Христо Георгиеви”, по бул. „Цариградско шосе” и по маршрута си.  \r\nАвтобусите да спират на сп. „Военна академия” в посока пл. „Орлов мост”.  \r\nАвтобусна линия № 94: от Студентски град по маршрута си до кръстовище бул. “Свети Наум” – бул. “Черни връх”, наляво по бул. “Черни връх” до бул. “Джеймс Баучър”, наляво по бул. “Джеймс Баучър” и надясно по ул. “Стоян Михайловски” по маршрута до Студентски град. Автобусите ще спират на съществуващите спирки на временната автобусна линия № 10-ТМ по бул. “Джеймс Баучер”.  \r\nАвтобусна линия № 204: - в посока ж.к. „Борово” – от бул. „Цариградско шосе” по бул. „Цар Освободител”, бул. „Васил Левски”, бул. „Прага”, ул. „Св. Георги Софийски”, бул. „Акад. Ив.Е. Гешов” по бул. „България” и по маршрута си;  \r\n- в посока ж.к. „Дружба 2” – от бул. „България” по бул. „Акад. Ив. Е. Гешов”, ул. „Св. Георги Софийски”, бул. „Прага”, бул. „Ген. Скобелев”, бул. „Васил Левски”, бул. „Цар Освободител”, бул. „Цариградско шосе” и по маршрута си.  \r\nАвтобусите ще спират на всички съществуващи автобусни и тролейбусни спирки в променения участък на маршрута и на спирка пл. „Орлов мост” преди бул. „Евлоги и Христо Георгиеви” за автобусни линии №№ 280и 306 в посока ж.к. „Борово”.  \r\nАвтобусна линия № 604:  \r\n- в посока институт „Пирогов”: от бул. „Цариградско шосе” по бул. „Цар Освободител”, бул. „Васил Левски”, бул. „Прага”, ул. „Св. Георги Софийски” и надясно по бул. „Акад. Ив. Е. Гешов” по маршрута  до УМБАЛСМ “Пирогов”;  \r\n- в посока гара „Искър”: от бул. „Пенчо Славейков” наляво по бул. „Прага”, бул. „Ген. Скобелев”, бул. „Васил Левски”, бул. „Цар Освободител”, бул. „Цариградско шосе” и по маршрута си.  \r\nАвтобусите ще спират на всички съществуващи тролейбусни и автобусни спирки в променения участък на маршрута и на спирка пл. „Орлов мост” преди бул. „Евлоги и Христо Георгиеви” за автобусни линии №№ 280 и 306 в посока институт „Пирогов”.  \r\nРазкрива се временна автобусна линия № 10-ТМ: от метростанция “Витоша” по маршрута до кръстовище бул. “Джеймс Баучър” – бул. “Свети Наум”, наляво по бул. “Свети Наум” до бул. “Черни връх”, наляво по бул. “Черни връх” до бул. “Джеймс Баучър” и надясно по бул. “Черни връх” по маршрута до метростанция Витоша. Автобусите ще спират на всички съществуващи автобусни спирки в променения участък на маршрута.", "date": "2018.08.30", "title": "София: Въвежда се организация на движението за провеждането на щафетен маратон на 6 септември"}
{"url": "http://www.focus-news.net/news/2018/08/30/2561627/oblastniyat-upravitel-na-shumen-prof-stefan-zhelev-poiskali-sme-finansirane-za-26-prioritetni-uchastaka-za-pochistvane-na-rechni-legla-v-oblastta.html", "text": "Поискали сме финансиране за 26 приоритетни участъка за почистване на речни легла в област Шумен, каза пред  Радио „Фокус“ - Шумен  областният управител проф. Стефан Желев. Той посочи, че необходимите средства са в размер на близо 2,5 млн. лв. Участъците са на територията на общините Нови пазар, Венец, Шумен, Върбица, Хитрино, Велики Преслав, Каспичан, Каолиново, Никола Козлево. Става въпрос за дейности по почистване на речните легла в извънурбанизираните територии в областта, които са вменени като задължение на областните управители. За община Шумен набелязаните участъци са река Стражка в кв. Макак, река Поройна от пътя Радко Димитриево- Ветрище до края на селището, коритото на Стара река в района на село Васил Друмев и в района на село Илия Блъсков, коритото на река Стражка в района на село Белокопитово. Определянето на приоритетни участъци е във връзка с писмо на Министерството на околната среда и водите, съгласно което почистването е планирано да се извърши през 2019 г., като през настоящата година се очаква за първи път на Областните администрации да бъде отпуснато финансиране от Междуведомствената комисия за възстановяване и подпомагане към Министерски съвет с цел подготовка на проекти за тези дейности. Проф. Желев посочи, че областните управители имат редица задължения па Закона за защита от бедствия и Закона за водите, като голяма част от тях изискват сериозно финансиране. През 2017 година Областна администрация е изпратила 16 искания за над 1, 7 млн. лв. до Междуведомствената комисия за подпомагане и възстановяване при бедствия за финансиране на превантивни дейности за почистване и корекция на обекти и критични участъци, но отговор не е получен. Искания за почистване е имало и през предходната година. „За изпълнението на функциите, вменени от закона, са необходими съответните средства. Хубаво е, че правителството се вслуша в исканията на областните управители, ще бъдат набелязани съответните дейности по почистване на проблемни участъци с предвидено финансиране“, каза проф. Желев. \r\nИвелина ИВАНОВА", "date": "2018.08.30", "title": "Областният управител на Шумен проф. Стефан Желев: Поискали сме финансиране за 26 приоритетни участъка за почистване на речни легла в областта"}
{"url": "http://www.focus-news.net/news/2018/08/30/2561626/sport-iztegliha-zhrebiya-za-grupite-na-shampionskata-liga.html", "text": "В Нион бе изтеглен жребия за най-силния европейски клубен турнир – Шампионската лига, който този път размина фаворитите. В група В се паднаха три бивши носители на трофея Барселона, Интер и ПСВ Айндховен заедно с английския Тотнъм, в група G настоящият шампион Реал Мадрид ще трябва да преодолее Рома, ЦСКА Москва и Виктория Пилзен, а в група H Ювентус ще има за противници Манчестър Юнайтед, Валенсия и Йънг Бойс. \r\nА ето и пълният жребий: \r\nГрупа А - Атлетико Мадрид, Борусия Дортмунд, Монако, Брюж \r\nГрупа В - Барселона, Тотнъм, ПСВ Айндховен, Интер \r\nГрупа С - Пари Сен Жермен, Наполи, Ливърпул, Цървена звезда \r\nГрупа D - Локомотив Москва, Порто, Шалке 04, Галатасарай \r\nГрупа Е - Байерн Мюнхен, Бенфика, Аякс, АЕК Атина \r\nГрупа F - Манчестър Сити, Шахтьор Донецк, Олимпик Лион, Хофенхайм \r\nГрупа G - Реал Мадрид, Рома, ЦСКА Москва, Виктория Пилзен \r\nГрупа Н - Ювентус, Манчестър Юнайтед, Валенсия, Йънг Бойс", "date": "2018.08.30", "title": "Спорт: Изтеглиха жребия за групите на Шампионската лига"}
{"url": "http://www.focus-news.net/news/2018/08/30/2561605/ramush-haradinay-promyana-na-granitsite-znachi-voyna-tova-e-ot-polza-na-edin-chovek.html", "text": "Премиерът на Косово Рамуш Харадинай предупреди, че евентуална „промяна на границите със Сърбия ще означава война“, в рамките на интервю пред вестник Irish Times, предава  белградското радио „Б92“ . \r\nПо думите на Харадинай, „отварянето на вече сключени сделки означава отваряне на миналото, което ще навреди на стабилността не само на двете страни, но и на съседните държави също“. „Мисля, че е грешен ход да се позволи подобно обсъждане и риторика“, добави косовският премиер. \r\nИрландското издание е оценило, че по този начин „Харадинай потвърди, че позицията му е противна на тази на президента на Косово Хашим Тачи, който, заедно със сръбския си колега Александър Вучич, настоява на идеята за демаркация между албанците и сърбите, като част от споразумението за нормализация на отношенията“. \r\nIrish Times припомня, че през последните няколко дни официални лица от Европейския съюз и САЩ са направили изявления, че не са против подобно споразумение, стига то да не доведе до проблеми в други части на Балканите. Изданието описва Харадинай като „командир на бунтовниците по време на конфликта в Косово със Сърбия“. \r\nПопитан кой ще спечели от евентуална промяна на границите, косовският премиер отговори: „Само един човек – Путин“. \r\nПревод и редакция:", "date": "2018.08.30", "title": "Рамуш Харадинай: Промяна на границите значи война, това е от полза на един човек..."}
{"url": "http://www.focus-news.net/news/2018/08/30/2561602/sofiya-spira-se-dvizhenieto-po-patya-svoge-sofiya-vav-vrazka-s-provezhdaneto-na-protsesualno-sledstveni-deystviya-na-31-avgust.html", "text": "Във връзка с провеждането на процесуално-следствени действия на 31 август, считано от 10.00 часа с прогнозен срок на приключване 18.00 часа, се спира движението на всички пътни превозни средства в участъка от км 51+000 до км 75+410 на път II- 16 /Своге- София/. Това съобщиха от пресцентъра на  ОДМВР - София . Обходните маршрути на затворения пътен участък са, както следва:  път III-164 /Своге - Бучин проход/ и път II-81 /София - Костинброд/", "date": "2018.08.30", "title": "София: Спира се движението по пътя Своге - София във връзка с провеждането на процесуално-следствени действия на 31 август"}
{"url": "http://www.focus-news.net/news/2018/08/30/2561630/plovdiv-okolo-150-lv-shte-struva-podgotovkata-za-edin-parvoklasnik.html", "text": "Около 150 лева ще струва подготовката за първокласника, показа репортерска проверка на  Радио „Фокус“ - Пловдив . Тетрадки с размер А5, 24 листа, тесни и широки редове се продават на цени от 0,18 лева до 0.80 лева. Тетрадките с размер А5 на квадратчета са на цени от 0,30 лева до 0,80 лева. Има богато разнообразие от комплекти за рисуване. Комплект за рисуване от 21 части може да се намери за 5,00 лева. Той съдържа 1 маркер, 8 цветни молива, 10 цвята водни бои, 1 четка, 1 гума. По-луксозните комплекти са на цени от 50.00 лева. Те съдържат 22 цвята флумастера, 28 цвята цветни моливи, 1 чернографитен молив, острилка и гума. Гланцовите блокчета се продават на цени от 0,43 лева до 11,50 лева. Несесерите могат да се намерят на цени от 4,95 лева, а по-луксозните достигат до 34,50 лева. Цените на раниците започват от 29,00 лева и достигат до 239,00 лева, като луксозният сак включва и пълен несесер със 17 броя аксесоара. Линии и триъгълници могат да се намерят на цени от 0,30 лева до 15,50. В момента има големи намаления на дрехи и спортни екипи. Спортни екипи за момичета и за момчета могат да се намерят за 33,95 лева. \r\nМария РУСЕВА", "date": "2018.08.30", "title": "Пловдив: Около 150 лв. ще струва подготовката за един първокласник"}
{"url": "http://www.focus-news.net/news/2018/08/30/2561632/blagoevgrad-bogata-muzikalna-programa-podgotvya-obshtina-simitli-za-praznika-na-grada-spetsialen-gost-shte-bade-srabskata-grupa-srebarni-krila.html", "text": "Богата музикална програма подготвя Община Симитли за празника на града, специален гост ще бъде сръбската група „Сребърни крила“. Това съобщи за  Радио „Фокус“ – Пирин  Таня Тасева, експерт „Връзки с обществеността“ към общината. По традиция празникът на града се чества всяка година на 8 септември, когато православната църква почита Рождество на Пресвета богородица. Празничната програма ще започне в 07.30 часа с тържествена Света литургия в храм „Рождество на Пресвета Богородица” в град Симитли. На обяд ще бъде раздаден и курбан за здраве в двора на храма. Това ще се случи около 12.00 часа. Програмата ще продължи в 18.30 часа с тържествено шествие, водено от мажоретен състав, на което ще бъде отдадена почит на паметника на падналите за Освобождението на Симитли. Там представители на общинска администрация, общественици и граждани ще положат венци в знак на признателност и ще преклонят глава пред паметта на героите- освободители. Веднага след това на стадион „Септември” ще започне и музикалната програма. Участие в нея ще вземат Ансамбъл „Веселие” с ръководител Любомир Марянски; Танцов състав към Народно читалище „Св. Климент Охридски - 1922” с ръководител Кирил Бельов; Детска певческа група към Народно читалище „Св. Климент Охридски - 1922” с ръководител Ели Боянска; Мажоретен състав към Народно читалище „Св. Климент Охридски - 1922” с ръководител Калина Марянска; Дискобалет към Народно читалище „Св. Климент Охридски - 1922” с ръководител Калина Марянска; Мажоретен състав към СУ „Св. св. Кирил и Методий” с ръководител Мария Дюлгерска; Мъжка фолклорна група „Изворите” към Народно читалище „Св. Климент Охридски - 1922” и Мъжка певческа група „Веселие”. Следващи в програмата са Иван Дяков и фолклорната певица Снежина Андреева. Поп изпълнителката Тита пък ще зарадва любителите на съвременната музика в Симитли, а поп-фолк изпълнителката Джена ще огласи стадиона в Симитли с любимите песни на стотици. \r\nЛивия НИНОВА", "date": "2018.08.30", "title": "Благоевград: Богата музикална програма подготвя Община Симитли за празника на града, специален гост ще бъде сръбската група „Сребърни крила“"}
{"url": "http://www.focus-news.net/news/2018/08/30/2561631/the-american-conservative-zashto-sasht-nikoga-ne-se-uchat-ot-provalite-si-vav-vanshnata-politika.html", "text": "Един от основните автори на авторитетното   Даниел Ларисън продължава да критикува остро Вашингтон за санкционната му политика спрямо Иран и в конкретната статия, за това, че не се учи от провалите на американската външна политика в миналото и ги повтаря. Материалът е представен без редакторска намеса.  \r\nТомас Пикъринг обяснява, че иранската политика на администрацията Тръмп е изначално обречена на неуспех. \r\n„Политиката на максимален натиск и недостижими искания се основава на дълбоко погрешни оценки за Иран и мъдрото използване на американската мощ“. \r\nПикъринг описва иранската политика на Тръмп, но това лесно може да бъде отнесено и до  работата на президента по много други въпроси. Администрацията на Тръмп настоява да иска от другите правителства да капитулират, да правят широки отстъпки, които биха противоречали на повечето от сегашните им политики и след това ги наказва, ако другата страна откаже да се съобрази с лудите ултиматуми. Никой не реагира добре на това, че е притискан, а това е особено вярно за режими, които са направили съпротивата срещу САЩ основна част от тяхната управляваща идеология. Максималният натиск обикновено предизвиква максимална съпротива и води до още по-широко демонстриране на поведението, което кампанията за натиск трябва да спре. \r\nПо-нататък в колонката си, Пикеринг разглежда жалките резултати на спонсорираните от САЩ преврати и тогава пита: \r\n„Ще се научим ли някога?“ \r\nАко вземем предвид последните две десетилетия, отговорът е – никога. Нашите политици рядко, ако изобщо някога, научават нещо от миналите грешки и престъпления на правителствата ни. Ако признат, че предишните политики са се провалили, те избягват да признаят, че тези политики поначало са били обречени на провал. Много по-обичайно е за политиците и анализаторите да хвърлят вината за провалите ни в чужбина на неадекватността на нашите проксита и съюзници, или действията на нашите противници. Фактът, че тези политики могат да бъдат провалени от толкова очевидни и предвидими проблеми изглежда изобщо няма значение. Няма много хора, които са готови да приемат, че определен замисъл се е провалил, защото поначало е бил лош. \r\n„Ние“ никога не се учим, защото много от нашите политически лидери и анализатори не мислят, че провалените ни политика си били поначало грешни. Единственото, което те са заинтересовани да разберат е как да прилагат същите лоши идеи „по-ефективно“ следващия път. Това са хората, които продължават да си мислят, че превантивната война или сменянето на режима са подходящи политически опции, когато са приложени по „правилния“ начин. Истинското учене е невъзможно без желание да се подлагат под въпрос и да се отстраняват грешните оценки и прекалено много от нашите политици и лидери никога няма да се отърват от определени предразсъдъци за ролята на САЩ в света. Щом веднъж някой приеме за даденост, че САЩ има и правото, и възможността да се намесва в работите на други държави и да диктува своята политика върху тях под заплахата от колективно наказание и/или война, той най-вероятно ще докара нещата до там, че стремежа към смяна на режима се възприема като синоним на американското „лидерство“ по другите страни. \r\nПревод и редакция:", "date": "2018.08.30", "title": "The American Conservative: Защо САЩ никога не се учат от провалите си във външната политика"}
{"url": "http://www.focus-news.net/news/2018/08/30/2561648/pazardzhik-dobar-turisticheski-sezon-se-otchita-v-kurorta-yundola-kray-velingrad-prez-letnite-mesetsi.html", "text": "Добър туристически сезон се отчита в курорта Юндола край Велинград през летните месеци, каза за  Радио „Фокус“ – Пазарджик  Мехмед Местан, кмет на село Юндола. По думите му почти половината от капацитета на вилите и хотелите в курорта е бил запълнен през лятото. Повече туристи е имало през почивните дни. „Повечето от посетителите на курорта предпочитат да резервират места за почивните дни, като използват времето и да разгледат близките до Юндола забележителности – местностите Валявиците, Рогачица и Филибишка поляна. Някои се изкачват до върха на Милеви скали и а други отскачат за няколко часа до местността Белмекен, която е на около 20 км от Юндола“, уточни Местан. Голям наплив на хора е имало и по време на събора в курорта, които се проведе миналата неделя. \r\nАлбена ЖИЛЕКОВА", "date": "2018.08.30", "title": "Пазарджик: Добър туристически сезон се отчита в курорта Юндола край Велинград през летните месеци"}
{"url": "http://www.focus-news.net/news/2018/08/30/2561651/plovdiv-shte-otbelezhi-tarzhestveno-133-ta-godishnina-ot-saedinenieto-na-balgariya-i-za-26-i-pat-praznika-na-grada.html", "text": "Пловдив ще отбележи тържествено 133-та годишнина от Съединението на България и за 26-и път - празника на града. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Честванията по повод годишнината от обединението на Княжество България и Източна Румелия в града по традиция ще започнат в 09.30 часа, когато ще бъде даден старта на 43-тия Международен мемориален маратон „Съединение“, който тръгва от площада на град Съединение с финал – на площад „Съединение“ в Пловдив. Награждаването на победителите е в 12.00 часа, на мястото на финала. В 10.00 часа в Катедрален храм „Света Богородица“ ще бъде отслужен тържествен молебен от Негово Високопреосвещенство Пловдивският Митрополит Николай. В 11.00 часа е полагането на венци и цветя на паметника на Захари Стоянов, а в 11.30 часа  – на паметната плоча на майор Райчо Николов. В 12.00 часа на сцената на площад „Стефан Стамболов“ пред сградата на Община Пловдив започва празничен концерт с участието на Биг Бенд Пловдив и солисти, с диригент Николай Гешев. В 18.30 часа на площад „Централен“ пред Военния клуб е възстановката на събитията от 6 септември 1885 година, която изпълняват членовете на комитет „Родолюбие“. В 19.00 часа отново на сцената пред Община Пловдив започва празничен концерт на Студентска музикална формация „Жарава“ към ПУ „Паисий Хилендарски“ с ръководител Владимир Величков. В 19.45 часа в Музея на Съединението ще бъде открита изложба на тема „Пловдив в културната история на България“. Мястото е също така „сборен пункт“ на официалните гости от страната и от Пловдив, които заедно в 20.30 часа заемат местата си пред паметника на Съединението, където започва тържествената заря-проверка. Военният ритуал на паметника на Съединението включва вечерна проверка, официално слово за празника и полагане на венци и цветя от българските институции, представители на дипломатическия корпус в страната, градски власти, обществени организации, политически партии и признателни граждани. \r\nДенят на град Пловдив е определен с решение на Общинския съвет от януари 1993 година и празникът се чества на 6 септември – Деня на Съединението на Княжество България с Източна Румелия през 1885 година. \r\nТони МИХАЙЛОВ", "date": "2018.08.30", "title": "Пловдив ще отбележи тържествено 133-та годишнина от Съединението на България и за 26-и път - празника на града"}
{"url": "http://www.focus-news.net/news/2018/08/30/2561652/veliko-tarnovo-30-detsa-se-uchiha-na-sportno-orientirane-v-grada.html", "text": "30 деца се учиха на спортно ориентиране във Велико Търново в рамките на месец. Това съобщи за  Радио „Фокус“ –  Велико Търново  Григор Караиванов, ръководител на  Спортен клуб по ориентиране „Трапезица 1954” – Велико Търново.  Участниците на възраст от 7 до 14 години проведоха осем тренировки на различни терени. „За това време децата научиха основните знаци на картата , как да работят с нея, как да използват компас, как да се ориентират и придвижват в дадената местност по картата, естествено всичко това бе комбинирано с много игри и забавления. Основно идеята ни е да използваме всички паркове които има града, той е доста атрактивен за ориентиране и провеждане на всякакви тренировки и състезания. Има безброй възможности не само в града, но и около него – локациите около Преображенския манастир,  патриаршески манастир „Света троица“, местността Ксилифор и други“, обясни Григор Караиванов. По думите му, поради големият интерес от страна на родители, а и на учениците, които редовно са посещавали заниманията, през септември ще се организира нова група за начинаещи. „Ще направим група и за напреднали,  за да могат тези, които сега участваха да имат възможност да се развият и научат нещо повече, и дори да бъдат подготвени за участия в състезания в България. Като локации ще запазим парковете, но планираме половината тренировки да се случват на горски терен“, каза още Григор Караиванов. \r\nЕдна от идеите на организаторите е да създадат съботни тренировки, както за целия клуб, така и за всеки, който иска да се включи в спортното ориентиране. \r\nГригор Караиванов, обясни, че спортното ориентиране е придвижване в непозната местност с карта, съответно търсене на контролни точки, които са предварително поставени от организаторите. Целта на спорта е избирайки най-бързо своя собствен път, всеки състезател да премине през всички предизвикателства и точки, които са поставени на картата. Спортното ориентиране учи на работа в екип, умения за разчитане на карта, за визуализиране на изображение и представянето му в реална среда, както и вземане на бързи решения. \r\nМария НЕДЕВА", "date": "2018.08.30", "title": "Велико Търново: 30 деца се учиха на спортно ориентиране в града"}
{"url": "http://www.focus-news.net/news/2018/08/30/2561621/zam-kmetat-na-svoge-inzh-georgi-petkov-nad-100-dushi-se-sabraha-dnes-na-miren-protest-na-myastoto-na-koeto-stana-tezhkata-katastrofa.html", "text": "Над 100 души се събраха днес на мирен протест на мястото, на което стана тежката катастрофа, при която загинаха 17 души, а други 21 бяха ранени. Това каза за  Агенция „Фокус“  заместник-кметът на Своге инж. Георги Петков. „Били са над 100 души. Протестът е минал без проблеми, не е имало инциденти“, коментира още той. По думите му протести се очакват и през следващите дни. \r\nЦветилена СИМЕОНОВА", "date": "2018.08.30", "title": "Зам.-кметът на Своге инж. Георги Петков: Над 100 души се събраха днес на мирен протест на мястото, на което стана тежката катастрофа"}
{"url": "http://www.focus-news.net/news/2018/08/30/2561653/sport-ludogorets-e-v-grupite-na-liga-evropa-sled-40-sreshtu-torpedo-kutaisi.html", "text": "Българският шампион Лудогорец победи с 4:0 грузинския Торпедо Кутаиси в мач-реванш от плейофите за влизане в групите на Лига Европа и с общ резултат 5:0 отново се класира за груповата фаза на европейски клубен турнир. Густаво Кампаняро отбеляза две попадения в 38-ата и 59-ата минути, а по един гол добавиха Мисиджан в 6-ата и Вандерсон в 62-ата минута.", "date": "2018.08.30", "title": "Спорт: Лудогорец е в групите на Лига Европа след 4:0 срещу Торпедо Кутаиси"}
{"url": "http://www.focus-news.net/news/2018/08/30/2561650/blagoevgrad-izigraha-se-poslednite-futbolni-sreshti-ot-grupovata-faza-na-mezhdunarodniya-futbolen-turnir-kupite-na-obshtina-blagoevgrad.html", "text": "Тази вечер се играха последните футболни срещи от груповата фаза от VI издание на Международен футболен турнир „Купите на община Благоевград“, съобщиха от  пресцентъра на Община Благоевград.  В последните срещи от днешния ден, сили премериха отборите на ФК „Динамо Загреб“, който се изправи срещу ФК „Апоел“ от 17.30 часа на стадиона в село Рилци. Победител в този двубои бяха младите таланти от Загреб, които надиграха връстниците си от Никозия с 3:0.  В18.40 часа ПФК „Славия“ игра срещу тима на ФК „Цървена звезда“. За съжаление белият отбор, с достойна игра, загуби също с три гола от именитите си съперници. Това бе и последният мач от груповата фаза, с което се определиха съперниците за елиминационната фаза. \r\nОт утре /31.08.2018/ започват  елиминационните фази, които ще се играят на стадион „Христо Ботев“ в Благоевград. Ето и програмата:  \r\n9:00ч. ПФК ,,ЦСКА\" - ФК ,,АПОЕЛ\" \r\n10:30ч. ОФК ,,ПИРИН\" - ПФК ,,СЛАВИЯ\" \r\n17:30ч. ФК ,,БЕНФИКА\" - ФК ,,Ц.ЗВЕЗДА\" \r\n18:40ч. ФК ,,ВОЙВОДИНА\" - ,,ДИНАМО ЗАГРЕБ\"", "date": "2018.08.30", "title": "Благоевград: Изиграха се последните футболни срещи от груповата фаза на Международния футболен турнир „Купите на община Благоевград“"}
{"url": "http://www.focus-news.net/news/2018/08/30/2561654/blagoevgrad-s-polagane-na-tsvetya-i-ventsi-pred-pametnika-na-todor-aleksandrov-v-grada-shte-bade-otbelyazana-94-godishnina-ot-smartta-na-revolyutsionera-na-31-avgust.html", "text": "С ритуал по полагане на цветя и венци пред паметника на Тодор Александров в Благоевград ще бъде отбелязана 94-годишнина от смъртта на революционера, сочи справка в културния календар на  Община Благоевград  за месец август. Церемонията ще се проведе от 10.00 часа на 31 август. \r\nТодор Александров е роден на 4 март 1881 в покрайнините на Щип. Той е член на Централния комитет и лидер на Вътрешната македонска революционна организация. С името на Тодор Александров са свързани едни от най-героичните страници на ВМРО. Войводата проявява изключителна храброст по време на Балканската война. Със своите четници той превзема Кукуш и го предава на настъпващите български военни части. Големият патриот намира смъртта си на 31 август 1924 година, като все още не е изяснено напълно кой е истинският подбудител за неговото убийство.", "date": "2018.08.30", "title": "Благоевград: С полагане на цветя и венци пред паметника на Тодор Александров в града ще бъде отбелязана 94-годишнина от смъртта на революционера на 31 август"}
{"url": "http://www.focus-news.net/news/2018/08/30/2561655/washington-examiner-donald-tramp-podnovi-voynata-sreshtu-napalno-nechestnite-medii.html", "text": "Президентът на САЩ Доналд Тръмп отново поднови войната срещу медиите, наричайки ги „враг на народа“ и предрече, че собственикът на телевизионния канал NBC News скоро ще бъде уволнен, пише   Washington Examiner. \r\n„Не могат да изразя достатъчно силно колко нечестни са по-голямата част от медиите“, заяви Тръмп. „Истината няма значение за тях, но те имат само омраза и свой дневен ред. Това включва и фалшивите книги, които се издават срещу мен постоянно, винаги с анонимни източници и пълни  с фантастики. Те са враг на народа“, допълни той. \r\nМиналия месец Тръмп засили атаките си срещу медиите, използвайки фразата „враг на народа“. Той проведе среща с издателите на вестник „Ню Йорк Таймс“, на която им обясни как са се превърнали в това. \r\nВ днешна серия от коментари на профила си в социалната мрежа „Туитър“ Тръмп заяви, че CNN и NBC News не могат да функционират заради „омразата и извънредните предразсъдъци“ към него. Той също така призова президента на CNN Джеф Зукер да бъде уволнен и предрече, че председателят на  NBC News Анди Лак ще бъде премахнат скоро.  Виктор Турмаков", "date": "2018.08.30", "title": "Washington Examiner: Доналд Тръмп поднови войната срещу „напълно нечестните\" медии"}
{"url": "http://www.focus-news.net/news/2018/08/30/2561628/veliko-tarnovo-nad-1-000-detsa-sa-se-zapisali-kato-chitateli-v-tarnovskata-biblioteka-samo-v-letnite-mesetsi.html", "text": "Над 1 022 са новозаписаните читатели на възраст до 14 години в Регионална библиотека „П. Р. Славейков“ само за последните три месеца, съобщи за  Радио „Фокус“ – Велико Търново  зам.-директорът на културната институция Калина Иванова. Тя допълни, че общият брой на новите регистрации за последните три месеца е 1 488. Сред  любителите на книгите, по традиция, преобладават жените. „Най-малкият ни читател е едно момиченце на година и три месеца, а най-възрастният е на 89 години. Това са и едни от най-редовните ни читатели. За по-големия наплив през настоящата година влияние оказва и лятната кампания, която стартирахме от 1-ви юни - „Ела в библиотеката“. Целта й е да се активизират младите читатели. Тя се провежда за втори път и отново е под патронажа на председателя на ОбС – Велико Търново Венцислав Спирдонов“, припомни Калина Иванова. Резултатите от кампанията ще бъдат обявени на 1-ви ноември – Международният ден на музиката и поезията. Най-активните читатели ще получат награди, а тържеството ще е в централната сграда на градската библиотека. \r\nЛуиза ТРАНЧЕВА", "date": "2018.08.30", "title": "Велико Търново: Над 1 000 деца са се записали като читатели в търновската библиотека само в летните месеци"}
{"url": "http://www.focus-news.net/news/2018/08/30/2561649/the-hill-vanshnite-ministri-na-rusiya-i-sasht-mozhe-da-se-sreshtnat-v-kuloarite-na-obshtoto-sabranie-na-oon-prez-septemvri.html", "text": "От Министерството на външните работи на Русия заявиха в четвъртък, че работят за организацията на среща между държавния секретар на САЩ Майк Помпео и руския му колега Сергей Лавров в кулоарите на Общото събрание на ООН през септември, пише  електронното издание на вестник The Hill . \r\nГоворителят на руското външно ведомство Мария Захарова съобщи, че Вашингтон и Москва преговарят за провеждането на преговори, но още не са определели кога ще се случи това и дневния ред на евентуалната среща. \r\nПревод и редакция:", "date": "2018.08.30", "title": "The Hill: Външните министри на Русия и САЩ може да се срещнат в кулоарите на Общото събрание на ООН през септември"}
{"url": "http://www.focus-news.net/news/2018/08/30/2561629/zapochnaha-razpitite-zaradi-tezhkiya-intsident-kray-svoge-obzor.html", "text": "В Националната следствена служба започнаха разпити по случая с тежката автобусна катастрофа край Своге, която стана на 25 август. При пътния инцидент загинаха 17 души, а 21 бяха ранени. Пътнически автобус влезе в насрещното, удари се в няколко автомобила и се преобърна. Сред жертвите е и 13-годишно момче. С опасност за живота остават три жени, настанени в „Пирогов“. 27 август беше обявен за ден на национален траур, а знамената на институциите бяха свалени на половина. След извънредна среща в МС със случая се зае Прокуратурата. Над 3 часа показания даваха министърът на регионалното развитие и благоустройството Николай Нанков и председателят на УС на АПИ Светослав Глосов. Разпитани са и 20-те членове на държавната комисия, приела пътя, на който стана инцидентът. Те са от АПИ, Областно пътно управление, МВР, РИОСВ-София и РИОСВ-Враца, Районните служби на пожарната в Мездра и Своге, Столична община, общините Мездра и Своге, както и представители на фирмите, осъществявали проектирането, инженерния надзор и изпълнението на пътя. На 31 август следователи ще вземат проби от асфалта, след това ще започне и отстраняването на дефектите в участъка, за сметка на АПИ. След разпита в следствието, регионалният министър Николай Нанков обясни, че първият анализ сочи, че в настилката е трябвало да се използват съвсем други материали. Пробите ще се изследват в международна лаборатория. От фирмата- изпълнител „Трейс Груп Холд“ посочиха, че възложителят по проекта е АПИ. От „Трейс Груп Холд“ заявиха, че използваните от тях смеси са по европейски стандарти, които регламентират влагането на варовикови скални материали под формата на каменно брашно, едър и дребен скален материал. Министър Николай Нанков беше категоричен, че за катастрофата трябва да има виновни от държавната администрация. След инцидента от правителството обявиха, че предвиждат да се създаде нова държавна структура, която да надзирава безопасността по пътищата. Той уточни, че до една или две седмици ще се прецизират функциите на бъдещата структура. Попитан дали се притеснява, че може да бъде обвинен, Нанков коментира, че политическа отговорност не винаги се носи с оставки, а с правилна реакция. Председателят на УС на АПИ инж. Светослав Глосов опроверга твърденията, че пътната агенция е поставила мантинелата на пътя, на който се случи тежкият инцидент. Той обясни, че за нея отговаря общината. „Имаме становище, че участъкът, в който стана катастрофата край Своге, не е с концентрация на ПТП-та“, посочи инж. Глосов и допълни, че следствието ще реши дали ще има обвинени от пътната агенция.  \r\nНа шофьора на автобуса беше повдигнато обвинение за причиняване на смърт по непредпазливост. Софийският градски съд реши да го остави под домашен арест, защитата ще обжалва. На водача е отнета шофьорската книжа, наложена му беше и забрана да напуска страната. Адвокатът му Христо Ботев обяви, че няма категорични данни шофьорът да е карал с превишена скорост. По думите му водачът не помни инцидента, а непосредствено след него е искал да посегне на живота си. \r\nПо-късно пред журналисти президентът Румен Радев коментира, че трагедията край Своге е осветлила порочната система в обществените поръчки, в строителството и контрола над качеството на пътищата. „Мисля, че за породен път ни се поднасят обещания и нови органи, а всички ние очакваме присъди. Ако нямаме най-сетне ефективни наказания, не можем да променим система, а навсякъде се вихри безнаказаност“, каза още държавният глава. \r\nМеждувременно жителите на Своге за втора поредна вечер излязоха на протест на мястото, на което стана тежката катастрофа. Зам.-кметът на Своге Георги Петков заяви, че жителите на града ще протестират, докато не започнат ремонти по участъка от пътя. \r\nБиляна ИВАНОВА", "date": "2018.08.30", "title": "Започнаха разпитите заради тежкия инцидент край Своге (ОБЗОР)"}
{"url": "http://www.focus-news.net/news/2018/08/30/2561658/sport-dominika-tsibulkova-i-dominik-kerber-se-klasiraha-na-treti-krag-na-us-open.html", "text": "Словашката тенисистка Доминика Цибулкова победи Си Сувей от Тайван със 7:6, 4:6, 6:4 във втори кръг на  откритото първенство на САЩ. Германката Ангелик Кербер в същия кръг успя да победи шведката Юхана Ларсон с 6:2, 5:7, 6:4. \r\nВ следващия кръг победителките ще играят една срещу друга.  Виктор Турмаков", "date": "2018.08.30", "title": "Спорт: Доминика Цибулкова и Доминик Кербер се класираха на трети кръг на US Open"}
{"url": "http://www.focus-news.net/news/2018/08/30/2561625/us-na-ban-osvobodi-ot-dlazhnost-direktora-na-nimh-prof-hristomir-branzov-rakovodstvoto-na-instituta-podade-ostavka-v-znak-na-solidarnost-obzor.html", "text": "Управителният съвет на Българската академия на науките (БАН) освободи от длъжност директора на Националния институт по метеорология и хидрология (НИМХ) проф. Христомир Брънзов.  Зам.-председателят на БАН Васил Николов  обясни за Агенция „Фокус“, че това решение няма отношение с отделянето на Института от структурата на Академията и е просто съвпадение с решението на Министерски съвет, което беше взето предния ден във връзка с това. По първоначални прогнози „разводът“ на институциите трябва да се случи на 1 януари 2019 г. „Един от мотивите за прекратяването на мандата на проф. Брънзов е неизпълнение на решение на ръководни органи на БАН. Вторият мотив е нарушаване на устава на БАН. Третият – системно уронване на престижа на БАН“, обясни Васил Николов и допълни, че има и финансов аргумент. \r\nОт своя страна,  проф. Христомир Брънзов  коментира, че ръководството на НИМХ е подало оставка в знак на солидарност към него. На въпрос на „Фокус“ какво ще се случи оттук нататък, проф. Брънзов отговори, че вероятно служителите ще предприемат някакви действия и протести. Министърът на образованието и науката Красимир Вълчев  коментира пред „Фокус“, че това решение на ръководството на БАН точно в този момент е неуместно и оставя впечатление за наказателно отношение - наказание за това, че са стачкували и за това, че искат да излязат от БАН. „Говорих с председателя на БАН – той също счита, че решението е неуместно към този момент. Което още веднъж поставя въпросите за адекватността на сегашния модел на академично самоуправление, който разчита на колективна отговорност, на колективен разум. Възниква въпросът за това кой носи отговорност за изпълнението на тази важна държавна функция“, посочи министърът. По думите му това, че една структура иска да излиза от Академията води до уронване на престижа, но според него много по-уронващо е едно такова решение.  \r\nМинистър Вълчев заяви още, че всичко това няма да доведе до спиране на процедурата за излизане на НИМХ от БАН. По-рано през деня от Академията излязоха с официално прессъобщение, в което се посочва, че не възразяват срещу това. \r\nПредстои през следващите дни председателят на БАН акад. Юлиан Ревалски да назначи ново ръководство на НИМХ. \r\nЦветилена СИМЕОНОВА", "date": "2018.08.30", "title": "УС на БАН освободи от длъжност директора на НИМХ проф. Христомир Брънзов, ръководството на Института подаде оставка в знак на солидарност (ОБЗОР)"}
{"url": "http://www.focus-news.net/news/2018/08/30/2561659/reuters-holandski-deputat-otmeni-konkurs-za-karikaturi-na-proroka-mohamed-zaradi-zaplahi.html", "text": "Холандският антиислямски депутат Геерт Вилдерс заяви, че отменя плановете си за провеждането на конкурс за карикатури на пророка Мохамед, заявявайки, че опасността от насилие е твърде силна, предава   Reuters. \r\nВ публично заявление той заяви, че никога няма да прекрати личната си кампания срещу исляма, но рискът за невинните и за нападения в Холандия, произтичащ от обявения конкурс, е твърде висок. \r\n„Идеята ми, че ислямът е с нетолерантна природа се доказва от това“, убеден е Вилдерс. \r\nПо-рано холандската полиция арестува 26-годишен мъж, заподозрян, че е заплашвал политика с нападение. \r\nПо-рано холандският министър-председател Марк Рюте защити правото на Вилдерс да организира конкурса, заявявайки, че той има свобода на словото , но уточни, че планът не е правителствена инициатива.  Виктор Турмаков", "date": "2018.08.30", "title": "Reuters: Холандски депутат отмени конкурс за карикатури на пророка Мохамед заради заплахи"}
{"url": "http://www.focus-news.net/news/2018/08/30/2561660/the-hill-es-e-gotov-da-premahne-mitata-za-avtomobili-ako-sasht-postapyat-ogledalno.html", "text": "Европейският комисар за търговията Сесилия Малмстрьом заяви, че ЕС е готов да премахне митата за автомобили и друга индустриална продукция, ако САЩ реагират по подобен начин и елиминират своите тарифи, пише   The Hill. \r\n„Готови сме да намалим митата за автомобилите до нулата, ако САЩ направят същото“, заяви Малмстрьом.  \r\nПо-рано президентът на САЩ Доналд Тръмп заяви, че е готов напълно да елиминира митата върху автомобилите, ако и Брюксел отговори реципрочно, но след това, по време на отделно събитие заяви, че със сигурност би наложил мита от 25% върху автомобилната продукция на европейските държави. \r\nГотовността на ЕС да преговаря с Вашингтон за митата разкрива опасенията, които вдигането им може да представлява за Съюза и особено за Германия, която има най-голямата икономика в обединението и силно развита автоиндустрия.  Виктор Турмаков", "date": "2018.08.30", "title": "The Hill: ЕС е готов да премахне митата за автомобили, ако САЩ постъпят огледално"}
{"url": "http://www.focus-news.net/news/2018/08/30/2561661/abc-news-protestirashtite-v-germaniya-izrazyavat-gnyav-sreshtu-migranskata-prestapnost-i-polititsite-v-stranata.html", "text": "Стотици души са се събрали да протестират и да изразят недоволството си от мигрантската престъпност и начина по който политиците се справят с нея в източния германски град Кемниц, предава   ABC News. \r\nПротестиращите заявиха, че са възмутени от престъпленията, извършвани от мигранти и от това, че се чувстват изоставени от политиците. Събралите се около 500 протестиращи на място в града, където 35-годишен мъж бе убит при спор с мигрантите, изпратиха посланието: „Отнемете им ножовете, или ще ви отнемем изборните позиции“. \r\nУбийството стана точка за събиране на крайнодесните групи в Германия. Най-малко 18 души бяха ранени в понеделник при сблъсъци между протестиращи и контрапротестиращи.  Виктор Турмаков", "date": "2018.08.30", "title": "ABC News: Протестиращите в Германия изразяват гняв срещу мигранската престъпност и политиците в страната"}
{"url": "http://www.focus-news.net/news/2018/08/30/2561662/politico-bivshi-generalni-sekretari-na-nato-prizovaha-novata-tsentrala-na-aliansa-da-bade-krastena-na-dzhon-makkeyn.html", "text": "Тримата бивши генерални секретари на НАТО Андерс Фог Расмусен, Джордж Робъртсън и Хавиер Солана призоваха Алианса да нарече новата си централа в Брюксел на името на покойния американски сенатор Джон Маккейн, който почина от рак на мозъка миналата седмица, предава   Politico. \r\n„Малко неща символизират съюза и ползите от американското глобално водачество по-ярко от живота и делото на Маккейн“, заявиха Расмусен, Робъртсън и Солана. \r\n„Независимо дали прокарваше каузата на свободата сред бившите съветски държави в Източна Европа или защитаваше международния ред в дни на скептицизъм, неговият труд бе маяк за нас, които вярваме в трансатлантическото единство като начин за налагане на мир“, допълват те. \r\n„НАТО трябва да се изплати за службата му, наричайки новата централа в Брюксел на името на сенатор Джон Маккейн“, смятат авторите, допълвайки, че европейците смятат покойника за „един от тях“.  Виктор Турмаков", "date": "2018.08.30", "title": "Politico: Бивши генерални секретари на НАТО призоваха новата централа на Алианса да бъде кръстена на Джон Маккейн"}
{"url": "http://www.focus-news.net/news/2018/08/30/2561657/ekathimerini-meditsinskata-asotsiatsiya-na-atina-prizova-za-sazdavaneto-na-plan-za-deystvie-sreshtu-zapadnonilskata-treska.html", "text": "Медицинската асоциация в Атина призова властите да съставят план за спешно действие за справяне със заплахата от разпространяването на вируса на западнонилската треска в Гърция. До момента в страната от заболяването са загинали 17 души, предава   Ekathimerini. \r\nИзразявайки загриженост заради броя на докладваните 133 случая, асоциацията призова министерството на здравеопазването и местните власти да работят по справянето с разпространяването на вируса, който може да навреди и на туристическата индустрия. \r\nСпоред Медицинската асоциация в Атина страната е „беззащитна“ и властите трябва да стартират кампания за запознаване на обществото. \r\n„За жалост компетентните власти не са се активирали по случая и сега ги призоваваме да предприемат закъснели мерки. Гърция плаща цената на некомпетентността с човешки животи“, заяви председателят на организацията Георгос Патулис.  Виктор Турмаков", "date": "2018.08.30", "title": "Ekathimerini: Медицинската асоциация на Атина призова за създаването на план за действие срещу западнонилската треска"}
{"url": "http://www.focus-news.net/news/2018/08/30/2561656/telma-makedoniya-zapochna-kampaniyata-za-referenduma-v-makedoniya.html", "text": "„Излезте и гласувайте за европейска Македония“. С този лозунг, 100 юридически лица, включително партии, граждански сдружения, общности, организации, асоциации, синдикати и търговски камари, ще канят гражданите да гласуват на предстоящия на 30 септември референдум. Министър-председателят на Македония Зоран Заев, който официално стартира кампанията, заяви, че отговорът „да“ ще засили независимостта на страната, ще обезопаси границите и ще осигури сигурна перспектива за ЕС и НАТО, предава скопският телевизионен канал  „Телма“. \r\nПремиерът също така призова основната опозиционна партия ВМРО ДПМНЕ да се присъедини към кампанията, заявявайки, че като защитници на държавната интеграция в ЕС и НАТО, те имат сериозна причина да искат успешен референдум. \r\nЛидерът на ДСИ Али Ахмети заяви, че прогресивните сили са убедени, че това е правилният път за по-добро бъдеще и също призова опозицията да се присъедини. \r\nПървият митинг като част от кампанията е насрочен от СДСМ в Щип. Другите партии все още подготвят програмите си за своите референдумни дейности.  Виктор Турмаков", "date": "2018.08.30", "title": "„Телма“ (Македония): Започна кампанията  за референдума в Македония"}
