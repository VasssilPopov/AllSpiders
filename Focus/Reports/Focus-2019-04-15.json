{"url": "http://www.focus-news.net/news/2019/04/15/2646978/smolyan-izlozhba-srednite-rodopi-patishta-vav-vremeto-shte-bade-otkrita-v-regionalen-istoricheski-muzey-stoyu-shishkov.html", "text": "На 18 април от 17.00 часа по повод Международния ден за опазване на паметниците на културата, в Регионален исторически музей „Стою Шишков“ – Смолян ще бъде открита изложба „Средните Родопи – пътища във времето“. Това каза за  Радио „Фокус“ – Смолян  Златка Петрова – главен уредник в Музея. По думите ѝ това е поредната инициатива на Смолянския музей в рамките на програмата „На 100 км от Европейската столица на културата Пловдив#Заедно“. Автори на изложбата са археолозите Дамян Дамянов и Маргарита Люнчева. Петрова посочи, че изложбата е двуезична. „Тя съдържа фотодокументална и веществена част. Фотодокументалната част представя античната пътна система в Средните Родопи, наследила трасетата на стари тракийски пътища. Акцент ще бъдат и уникалните експонати от фондовете на музея – около 50 броя от каменно-медната епоха до късната античност: ритуални съдове, антропоморфни и зооморфни фигури, оръжия, накити и предмети на бита, придобити при археологически проучвания“, поясни Петрова. \r\nТя припомни, че още от най-древни времена хората са в непрестанен стремеж за усвояване и опознаване на нови територии. Първоначално те са подтиквани от необходимостта за набавяне на жизненоважни продукти като храна и суровини за изработка на различни предмети. „Постепенно водеща става нуждата от комуникация, обмяна на опит и различни стоки между близки и далечни общества. С течение на времето тези непрестанни контакти водят до изграждане на система от пътища, използвана и поддържана в продължение на хилядолетия. Първите свидетелства за навлизане на човешки групи в Средните Родопи датират от началото на късния палеолит (около 40 000 г. пр. Хр.). Трайно заселване на района е установено в края на каменно-медната епоха (кр. V хил. пр. Хр.). В по-късните епохи планината привличат все по-големи групи от хора и става връзка между плодородните и гъсто населени области на Вътрешна и Беломорска Тракия“, допълни Петрова. Така с времето се утвърждават няколко главни трасета, пресичащи Средните Родопи. Те са известни в науката като трансродопски пътища и са обозначени условно като Западен І и ІІ, Централен и Източен І, ІІ и ІІІ. По техните трасета и свързващите ги локални разклонения, са регистрирани и проучени в различна степен по-голямата част от селищата, крепостите, светилищата и некрополите в района на Средните Родопи. „Вероятно част от тези пътища са познати още от късната каменно-медна епоха. Утвърждаването им като основни комуникационни връзки започва през късната бронзовата епоха (ХVІ-ХІІ в. пр. Хр.) и продължава през желязната епоха (XI-I в. пр. Хр.). Създаването на трайна система от главни и локални пътища с каменна настилка, както и поддържането ѝ, е тясно свързано с военнополитическата дейност на Римската империя, която през І в. окончателно включва в пределите си и Родопите. Трансродопските пътища осъществяват пряка връзка между Диагоналния път (Via Diagonalis/Via Militaris), през Балканския полуостров, и Егнациевия път (Via Egnatia), през Егейска Тракия. Те улесняват експлоатацията на природните богатства на планината, ускоряват съобщенията, съкращават времето за придвижването на военни части, обслужват търговските връзки в тази част на държавата. Така създадената пътна мрежа се използва и поддържа от Византийската империя, Българската държава и Османската империя, а част от главните ѝ трасета се използват и днес“, разказа Петрова. Тя уточни, че изложбата ще бъде на вниманието на жителите и гостите на Смолян до 16 май. \r\nНели ГЕРГЬОВСКА", "date": "2019.04.15", "title": "Смолян: Изложба „Средните Родопи – пътища във времето ще бъде открита в Регионален исторически музей „Стою Шишков“"}
{"url": "http://www.focus-news.net/news/2019/04/15/2646980/veliko-tarnovo-blagotvoritelen-kuklen-spektakal-v-podkrepa-na-nikol-vladkova-organizira-teatar-vesel.html", "text": "Благотворителен куклен спектакъл в подкрепа на Никол Владкова организира Театър „Весел“ в старата столица. В афиша на културната институция, на 16 април ‚/вторник/ ще бъде представен спектакъла „Криворазбраната цивилизация” – оригинален прочит на българската класическа комедия на Добри Войников.  Началото ще е 18.00 часа, съобщава от  театъра . Пиесата е съвместен проект с млади актьори от Езикова гимназия „Проф. д-р Асен Златаров”. Драматургичната адаптация и диалозите са реализирани от Маргарита Маринова. Постановката и оригиналната звукова картина са дело на Веселин Василев, а студийният звукозапис е осъществен от Петър Атанасчев. Ролите са поверени на Вероника Калчева, Веселин Врачовски, Сияна-Мария Петрова, Алек Трифонов, Силвия Минкова, Михаела Симитчийска, Бояна Узунова, Наталия Начева, Лилия Ангеличева, Иван Желязков, Александра Копаранова, Александра Кияшко, Симона Димитрова, Маги Станова, Маргарита Маринова (глас) и Веселин Василев (глас). \r\nСпектакълът осмисля възрожденски поучителното в контекста на нашето съвремие, без да прави директни препратки, без да се опира на битово-примитивното и евтино да се заиграва с публиката. Грамотен, умен и мъдър прочит на текста; модерна, елегантна, четивна постановка; блестяща, органична игра. Представлението е в духа на най-истинската ни представа за театъра – изкуството, което забавлява и обогатява. \r\nПредставлението е емоционална за зрителя среща с комедията на Добри Войников, която потвърждава старата истина, че талантливо написаната творба пренася своите послания през времето и пространството. \r\nПриходът от спектакъла ще бъде дарен за лечението на Никол Владкова.", "date": "2019.04.15", "title": "Велико Търново: Благотворителен куклен спектакъл в подкрепа на Никол Владкова организира Театър „Весел“"}
{"url": "http://www.focus-news.net/news/2019/04/15/2646976/istoriyata-na-notr-dam-spravka.html", "text": "„Света Богородица“, наричана още Парижката „Света Богородица“ (на френски: Notre-Dame de Paris – Нотърдам дьо Пари), е католическа катедрала в Париж. \r\nПостроена е през 1163 – 1345 г. като една от първите катедрали в готически стил на остров Сите на река Сена, в центъра на града. Повечето скулптурна украса на фасадата, която се смята за една от най-красивите, датира от 19 век. Тук Наполеон I е коронясан като император. \r\nНотърдам буквално означава „Нашата Дама\", и е популярно римокатолическо наименование на Пресвета Богородица, отговарящо например на немското Unsere Liebe Frau / Liebfrauenkirche, италианското Nostra Signora, испанското Nuestra Seňora, полското Nasza Panna и хърватското Velika Gospa. Съществуват много християнски храмове, носещи подобно име. \r\nКатедралата „Парижката Света Богородица\" е издигната на остров Сите върху основите на древен римски храм. Идеята за изграждането ѝ е на парижкия епископ Морис де Сюли, който финансира проекта със средства, получени от духовенството, кралят, благородниците, дори и от дребната буржоазия. През 1163 г. папа Александър III полага първия камък и в продължение на близо 2 века няколко поколения архитекти и работници работят по нея. Катедралата е напълно завършена през 1345 г. Тя е едно от най-великите постижения на готическата архитектура. \r\nКатедралата „Парижката Света Богородица\" е един от върховете във френското изкуство с удивителното равновесие на пропорциите и хармоничната си фасада. Дълга е 130 m и е широка 50 m, а 3-етажните квадратни кули са високи 69 m. В южната кула са разположени камбаните, най-голямата от които тежи 15 t., а само езикът ѝ надвишава 500 kg. Стрелата е с височина 96 m. \r\nКатедралата има 3 портала. Първият е на Св. Ана (майката на Дева Мария), средният изобразява Страшния съд, а третият е на Дева Мария. Двата крайни портала са напълно еднакви. Легендата разказва, че майсторът на порталите не могъл да направи средния, тъй като бил продал душата си на дявола, затова той бил направен от друг и се различавал от останалите портали. Над порталите е разположена розетката с диаметър 10 m, а под нея се намират 28 статуи на библейски личности. \r\nОще с влизането погледът на посетителя обхваща високия кораб, широката напречна галерия и дълбок хор и централния олтар. Прекрасни розети от 13 век красят катедралата от запад, север и юг. Витражът на северната розета изобразява Света Богородица, заобиколена от персонажи от Стария завет. Витражът на южната розета показва Христос, заобиколен от девите, светците и 12-те апостоли. Западната розета изобразява Светата Дева, заобиколена от добродетелите и пороците. В катедралата се намира статуя, известна под името „Парижката Света Богородица“. Тази скулптура от 14 век е пренесена тук от параклиса Сент Енян. Зад главния олтар се намира прекрасната скулптурна композиция на Никола Кусту – „Пиета“. Там се намират и статуите на Луи XIII и Луи XIV. \r\nСлед дълъг брачен период без да има наследник, Луи XIII дава обет, че ако има син, ще реконструира катедралата. Когато през 1638 г. му се ражда момче, той започва изпълнението на обета си. Тази работа отнема 60 години. От този обет са креслата в хора на катедралата, покрити с чудесни дърворезби, изобразяващи сцени от живота на Света Богородица. \r\nВ западната част на „Парижката Света Богородица\" се намира съкровищницата, където се съхраняват ценни богослужебни предмети. В археологическата крипта под площада пред катедралата са изложени гало-римски и по-късни останки, намерени на това място. \r\n„Парижката Света Богородица\" има чудесен орган и съвършена акустика. Там всяка неделя в 17:30 часа се провеждат безплатни концерти. Катедралата побира 9000 души. \r\nКатедралата „Парижката Света Богородица\" е свидетел на редица важни събития от живота на Париж. Тук през втората половина на 16 век се състои сватбата между Маргьорит дьо Валоа и Анри Наварски, който обаче по време на церемонията стои вън. През 1804 г. в катедралата е бил коронясан Наполеон Бонапарт I. Също тук е извършено опелото на генерал Дьо Гол през 1970 г.", "date": "2019.04.15", "title": "Историята на Нотр Дам (СПРАВКА)"}
{"url": "http://www.focus-news.net/news/2019/04/15/2646983/blagoevgrad-yubileyna-studentska-konferentsiya-na-fakulteta-obshtestveno-zdrave-zdravni-grizhi-i-sport-kam-yuzu-neofit-rilski-shte-se-provede-na-16-april.html", "text": "На 16 април от 09.00 часа в Университетския център „Бачиново“ ще се проведе юбилейната 20-а студентска конференция на факултета „Обществено здраве, здравни грижи и спорт“. Това съобщиха от пресцентъра на  висшето учебното заведение .  \r\nПо време на научния форум ще бъдат представени научноизследователски разработки на  студенти и докторанти съвместно с преподаватели от шестте катедри – „Кинезитерапия“, „Спорт“, „Здравни грижи“, „Логопедия“, Медико-социални науки“ и „Анатомия и физиология“.", "date": "2019.04.15", "title": "Благоевград: Юбилейна студентска конференция на факултета „Обществено здраве, здравни грижи и спорт” към ЮЗУ „Неофит Рилски“ ще се проведе на 16 април"}
{"url": "http://www.focus-news.net/news/2019/04/15/2646977/emanyuel-makron-da-gledame-kak-gori-notr-dam-e-emotsiya-za-tsyalata-natsiya-chast-ot-nas-izgarya-tazi-vecher.html", "text": "Френският президент Еманюел Макрон  в понеделник заяви, че е „емоция за цялата нация“ да гледа обгърнатата в пламъци катедрала Нотр Дам и как се срутва кулата й, предава  AFP . \r\n„Нотр Дам е обхваната от пламъци. Емоция за цялата нация“, написа в „Туитър“ държавният глава, като добави, „като всички мои сънародници, съм нещастен да видя как част от нас изгаря тази вечер“ и изрази солидарност „с всички католици и французи“. \r\nМакрон, който отмени своята политическа реч, за да проследи събитията, пътува към Нотр Дам. \r\nПревод и редакция:", "date": "2019.04.15", "title": "Еманюел Макрон: Да гледаме как гори Нотр Дам е емоция за цялата нация, част от нас изгаря тази вечер"}
{"url": "http://www.focus-news.net/news/2019/04/15/2647005/afp-okolo-400-pozharnikari-se-boryat-s-trudniya-pozhar-v-notr-dam.html", "text": "Около 400 пожарникари се опитват да спрат разрушаването на катедралата Нотр дам в Париж в понеделник вечерта, като описват пожара там, като „труден“ за гасене, предава  AFP . \r\nДесетки противопожарни камиони са на мястото, където се виждат множество спуснати от кранове маркучи с високо налягане, които обливат с вода срутения покрив и зоната на корагба на църквата. \r\n„Не сме сигурни, че ще можем да спрем разпространението в северната кула“, предупреди заместник-министърът на вътрешните работи Лоран Нунес, визирайки двете каменни кули на готическия шедьовър. \r\n„Ако тя падне, можете да си представите мащабите на щетите“, добави той. \r\nАмериканският президент Доналд Тръмп предложи в „Туитър“ за гасенето на огъня да бъдат използвани противопожарни самолети. \r\n„Хвърлянето на вода от самолет на този тип сгради би рискувало да свали цялата сграда“, пише в „Туитър“ агенцията за гражданска сигурност на Франция. \r\nЗаместник-кметът на Париж Емануел Грегоар каза пред новинарския канал BFM, че пожарникарите са влезли в катедралата и са изнесли някои от безценните творби, които се съхраняват там. \r\nНо те бяха принудени да се оттеглят, когато пламъците се разпръснаха бързо през дървените греди, задържащи покрива. \r\n\"В момента приоритет е да се контролира пламъкът отвътре и да се защити фасадата\", каза той три часа след като пожарът избухна в около 18:00 (19:00 българско време). \r\n\"Очевидно се страхуваме от най-лошото по отношение на щетите, като се има предвид мащаба на пожара.\" \r\n„Това е труден пожар“, заяви представител на противопожарната служба пред AFP на мястото на инцидента. \r\nВътрешното министерство каза, че 400 пожарникари са в действие в изявление в „Туитър“. \r\nПревод и редакция:", "date": "2019.04.15", "title": "AFP: Около 400 пожарникари се борят с „трудния“ пожар в Нотр Дам"}
{"url": "http://www.focus-news.net/news/2019/04/15/2646975/gen-kircho-kirov-edva-li-mozhe-da-se-ochakva-realen-rezultat-ot-sreshtata-mezhdu-liderite-na-kosovo-i-sarbiya-na-29-april.html", "text": "Едва ли може да се очаква реален резултат за нормализиране на отношенията между Косово и Сърбия на предстоящата в Берлин на 29-ти април среща на високо равнище. Това каза за обзорното предаване „Това е България“ на  Радио „Фокус“  ген. Кирчо Киров, началник на Националната разузнавателна служба в периода 2002-2012 г. „Въпросът е, дали това е възможно. Струва ми се, че на този етап в обстановката между Прищина и Белград от една страна и  между западните сили в лицето на ЕС и САЩ и Русия от друга, разбирателството между Косово и Сърбия остава в сферата на добрите пожелания. Методологията за постигането на това е насочена предимно към това Сърбия да бъде принудена да направи отстъпки в диалога си с Прищина“, каза той. На по-глобално ниво целта е да се минимизират влиянията и възможностите на Русия на Балканите, каза още ген. Кирчо Киров. Той прогнозира, че натискът върху Сърбия за признаване на Косово ще продължи,  непризнаването на Косово от съседната ни страна е основна пречка за приемането й в ЕС, обясни той. \r\nЦоня СЪБЧЕВА", "date": "2019.04.15", "title": "Ген. Кирчо Киров: Едва ли може да се очаква реален резултат от срещата между лидерите на Косово и Сърбия на 29 април"}
{"url": "http://www.focus-news.net/news/2019/04/15/2646986/sport-vitosha-bistritsa-pobedi-etar-s-30.html", "text": "Витоша Бистрица победи гостуващия Етър с 3:0 в мач от 3-ия кръг на група А от втората осмица на Първа лига. Попаденията отбелязаха Емил Гъргоров, Иван Вълчанов и Стефан Христов. Така домакините събраха актив от 31 точки и са на 3-о място в потока, докато великотърновци са първи с 44 точки.", "date": "2019.04.15", "title": "Спорт: Витоша Бистрица победи Етър с 3:0"}
{"url": "http://www.focus-news.net/news/2019/04/15/2646987/veliko-tarnovo-dvizhenieto-po-pat-mindya-prisovo-se-osashtestvyava-v-ednata-lenta-poradi-izvarshvane-na-osnoven-remont.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Пътните настилки са сухи. Времето е предимно облачно. Температурата е 10 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма-Сливовица-Горско Ново село-Джулюница-Кесарево. \r\nПът Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението по път Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срокът за приключване на ремонтите е до 31 май. \r\nНадежда КРЪСТЕВА", "date": "2019.04.15", "title": "Велико Търново: Движението по път Миндя – Присово се осъществява в едната лента поради извършване на основен ремонт"}
{"url": "http://www.focus-news.net/news/2019/04/15/2646988/gabrovo-na-pat-gabrovo-vrah-shipka-dvizhenieto-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са сухи. Времето е облачно. Температурата е 10 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.04.15", "title": "Габрово: На път Габрово-връх Шипка движението се осъществява с повишено внимание поради пропаднал участък"}
{"url": "http://www.focus-news.net/news/2019/04/15/2646592/pregled-na-osnovnite-temi-v-svetovniya-pechat-agentsiya-fokus.html", "text": "Противоречивата заповед на Доналд Тръмп забраняваща на трансексуалните да служат в американската армия, арестът на Джулиан Асандж, противоречивото намерение на Бенямин Нетаняху да анексира територии на Западния бряг и вероятността за провеждане на нови избори в Истанбул. \r\n***  Калифорнийската национална гвардия обяви, че няма да изпълни приетия в петък мандат на администрацията на президента Доналд Тръмп, с който се забранява на трансджендъри да служат в армията, пише електронното издание на вестник  Washington Examiner . \r\nГенерал-майор Матю Бийвърс, един от най-високопоставените служители на Калифорнийската Национална гвардия, заяви пред The Hill, че това, дали даден служител под него е транссексуален, не е определящо за способността му да изпълняват задълженията си. Той каза, че половата идентичност на индивида „е най-малката ни грижа“. \r\n„Всеки трансджендър войник или летец, който в момента служи в Калифорнийската Национална гвардия, ще остане в нашите редици“, заяви Бийвърс. „Освен това, ние няма да третираме нито един войник по-различно днес, отколкото вчера“. \r\nВоенният отбеляза, че военнослужещите трябва да бъдат оценявани по своите способности, постижения и заслуги, а не по своята полова идентичност, повтаряйки изявлението, което направи пред юридическата кимисия по-рано тази година. Той изтъкна изключенията и отказите, предвидени в новите политики, въведени от военните служители, като каза, че все още има „възможност да продължим да привличаме членове на транссексуалните служби, докато отговарят на изискванията за служба“. \r\n„Всеки, който желае и може да служи на държавата [и] нацията, трябва да има възможност да служи. Умът ми не може да побере факта, че бихме дискриминирали фундаментално определена категория хора въз основа на тяхната полова идентичност“, обясни Бийвърс. „Това би трябвало да бъде най-малкото от нашите притеснения“. \r\nПовече от 14 хиляди  трансджендъри ще получат позволение да продължат да служат във въоръжените сили, тъй като им бяха издадени диагнози за дисфория по полов признак, съобщава NPR (National public radio). \r\nБийвърс каза, че Калифорнийската Национална гвардия ще работи с военни служители, за да „привлече транссексуални лица в рамките на сегашната политика. Той добави още, че заедно с колегите си „ще проучи всяка възможност, за да гарантира, че трансексуалните, които искат да служат в Калифорнийската национална гвардия, ще получат възможността да го направят“. \r\nПрез януари Върховният съд постанови, че администрацията на Тръмп може да започне да прилага своята политика, ограничавайки много транссексуални хора от военна служби, докато съдебните спорове продължават през по-ниските инстанции. Съдът гласува 5 на 4 да предостави на Министерството на правосъдието искания за отлагане на постановленията на по-ниските съдилища, които блокират решението на администрацията на Тръмп да получи общонационален ефект. \r\n***  Джулиан Асандж твърди, че е журналист, какъвто всъщност не е, пише американското списание  The National Interest . \r\nТой може и да не е бил платен руски агент, но за всички негови намерения и цели говорят, че на практика е бил точно такъв. Целта му била да нанесе толкова щети на САЩ, колкото е можел. С помощта на предателя Челси Манинг той подкопа американската дипломация и вероятно е застрашил не един американски живот. Той следва този път на триумф на подлостта, като се опита да повлияе на изхода от изборите през 2016 г., като най-вероятно е работил в сътрудничество с Кремъл. Макар и да не е бил определящ за крайния изход на вота, той със сигурност е допринесъл за повлияването му и със сигурност не е разочаровал руските си сътрудници. \r\nИстинските журналисти нямат зли намерения. Тези, които изкарваха документи от Пентагона, го направиха, защото бяха обезпокоени, че правителството на САЩ лъже собствените си граждани дори в моменти, когато хиляди млади американци умираха в оризовите полета на Виетнам. Удуърд и Бърнстейн тръгнаха след „Всички мъже на президента“, защото откриха, че Белият дом възпрепятства правосъдието. Целта на Асандж не беше нито да стигне до истината за войните по света, чиито разходи в жива сила и пари продължават да се увеличават, нито да предотврати по-нататъшни опити за подкопаване на американската система за контрол и баланс. Целите му бяха откровено деструктивни. Ако мотивите му бяха наистина благородни, може би трябваше да проучи нещата в лагера на Тръмп през лятото на 2016 година. Асандж отчаяно се бори срещу екстрадирането си в САЩ, защото знае, че той не е по-различен от съучастник на „Ал Кайда“. Техните цели са идентични, те се стремят поне да отслабят, ако не могат да унищожат Америка и демократичната система, която тя олицетворява. \r\nЗащитниците на Асандж вече алармират, че неговата екстрадиция и неизбежна присъда в американски съд ще заглушат разследващата журналистика в САЩ и на други места по света. Това е нелепо, тъй като Асандж претендира да е журналист. И двата аргумента трябва да се разглеждат с презрението, което заслужават. \r\nСъществуват ограничения за свободата на словото, които се отнасят и за журналистите по същия начин, както и за обикновените граждани. Първата поправка на Конституцията не защитава някого, който призовава за „огън” в претъпкан театър. По същия начин той не защитава журналист, който злонамерено вреди на сигурността на страната, както направи Асандж. Онези, които мислят по друг начин, по дефиниция са врагове на Америка и заслужават каквото наказание да им се определи от съдилищата. Освен това, само защото Законът за шпионажа е на 95 години, това не означава, че той вече не е валиден. Той може и трябва да бъде основа за преследване на онези, които умишлено се опитват да подкопаят сигурността на Америка. \r\nАко, както мнозина се надяват, Асандж бъде екстрадиран в САЩ и осъден по Закона за шпионажа или друг закон, той наистина би трябвало да хвърли поглед върху онези, чиито злонамерени намерения застрашават американците. Това по никакъв начин няма да ограничи дейностите на законните разследващи журналисти, които разкриват истинските нарушения от страна на правителството от всяко равнище и положение. Колкото до Асандж, той трябва да прекара остатъка от живота си зад решетките. Жалко, че благодарение на щедростта на американския данъкоплатец, той все още ще може да се наслаждава на три добри хранения на ден, да се занимава със спорт и други дейности, и дори да се образова. Дали ако беше в затвора на друга държава, например в Лубянка, животът след Уикилийкс щеше бъде толкова добър? \r\n***  Според държавния секретар на САЩ Майк Помпео изявленията на израелския премиер Бенямин Нетаняху за възможна анексия на част от Западния бряг няма да повлияят негативно върху плановете за мир на американския президент Доналд Тръмп, пише вестник  The Jerusalem Post . \r\n\"Мисля, че политическата визия, която ще предложим, ще представлява значителна промяна в модела, използван досега\", подчерта Помпео в отговор на въпрос на CNN относно това дали държавният секретар смята, че обещанието на Нетаняху за анексиране на Западния бряг може да окаже влияние върху стремежа към мир. \r\n\"Имали сме много идеи в продължение на последните 40 години; но те не донесоха мир между израелците и палестинците. Нашата мисия е да предложим визия за бъдещето. В крайна сметка, израелците и палестинците ще трябва да решат този проблем\", допълни първият дипломат на Вашингтон. \r\nВ реч от последните дни преди изборите в Израел, Нетаняху заяви, че ще обмисли анексирането на части от Западния бряг след гласуването. Досега Белият запазваше мълчание по този въпрос. \r\nПомпео не предостави нови подробности за мирния план на Тръмп, но увери, че политическата визия за мир на администрацията е \"различна\" и \"уникална\", и че ще бъде визия, \"която се опитва да преформулира един трудно решим проблем, с който много от администрациите на Вашингтон са се борили, но също и правителствата на Израел\". \r\n\"Надяваме се, че можем да се придвижим към по-добро. Всеки иска този конфликт да бъде разрешен. Искаме по-добър живот без този конфликт за израелците, както и по-добър живот за палестинския народ - и за двата народа на Западния бряг и в Газа”. \r\nМиналата седмица Помпео отказа да се произнесе по решението на двете държави за израелско-палестинския конфликт. По време на заседанието на комисията по външна политика на Сената миналата сряда по повод бюджета за 2020 г., Помпео изрази надежда, че бъдещият мирен план ще създаде необходимите условия, в които израелците и палестинците ще могат да решат конфликта. Никаква друга конкретна информация не бе предоставена по въпроса. \r\n*** Управляващата в Турция Партия на справедливостта и развитието (ПСР) е готова да направи „извънредно обжалване“ пред Върховния избирателен съвет на страната за резултатите от град Истанбул, заяви заместник-председателят на ПСР Али Ихсан Явуз в неделя, цитиран от електронното издание на турския вестник  Yeni Safak . \r\n„Ние казахме, че ще поискаме„ повторно провеждане  на изборите в Истанбул, като използваме правото си на извънредно обжалване “. Нашата подготовка е в най-голяма степен завършена. Ще предадем нашата петиция на турския Върховен избирателен съвет много скоро ”, пише Явуз в публикация в социалната мрежа „Туитър“. \r\nМилиони турски гласоподаватели гласуваха на 31 март на местните избори, за да изберат кметовете на Турция, членовете на общинските съвети, мухтарите (чиновниците от кварталите) и членовете на съветите на старейшените за следващите пет години. \r\nСпоред неофициални резултати в истанбулската кметска надпревара, преди повторното преброяване, Екрем Имамоглу, кандидатът на основната опозиционна Републиканска народна партия (РНП), води с 48,79% от гласовете, пред кандидата на управляващите Бинъли Йълдъръм с 48,51%. \r\nПрезидентът Ердоган каза в понеделник, че местните избори бяха помрачени от \"организираната престъпност\" в избирателните секции в Истанбул, което повишава възможността за повторно гласуване в града с около 15 милиона жители.", "date": "2019.04.15", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/04/15/2646591/", "text": "*** \r\nOт 17.00 часа в залата на Учредителното събрание президентът Румен Радев ще произнесе слово на изнесеното тържествено заседание на Конституционния съд на Република България. От 18.30 часа Румен Радев ще връчи почетен плакет „Св. св Кирил и Методий“ на Народно читалище „Надежда-1869“ по случай 150 години от създаването на културната институция.  \r\n*** \r\nОт 17.00 часа в музей „Възраждане и Учредително събрание“ председателят на Народното събрание Цвета Караянчева ще участва в  тържественото открито заседание на Конституционния съд, посветено на 140-ата годишнина от приемането на Търновската конституция.  \r\n*** \r\nОт 9.00 часа XVII състав на Специализирания наказателен съд ще гледа искането за отстраняване от длъжност на Милен П. и Стоянка С. \r\n*** \r\nОт 9.30 часа IІІ състав на Специализирания наказателен съд ще гледа делото за образуване и ръководене на организирана престъпна група срещу Георги Г., Цено Ф. и Борис Р.  \r\n*** \r\nОт 10.00 часа V състав на Специализирания наказателен съд ще заседава по делото срещу Петър С., Боян Т., Бисер И., Бранимир С. за образуване и ръководене на организирана престъпна група. \r\n*** \r\nОт 10.00 часа ХХ състав на Специализирания наказателен съд ще заседава по делото за престъпление по служба срещу Владислав И., Михаил З. и Светозар Л.  \r\n*** \r\nОт 10.00 часа в Американския център към Столична библиотека (пл. „Славейков\" 4А) ще бъде открита Национална конференция „Зависимият човек. Фактори на зависимостта“. \r\n*** \r\nОт 10.00 часа в Интер Експо Център започва Международното индустриално изложение MachTech&InnoTech Expo.  \r\n*** \r\nОт 10.30 часа XV състав на Специализирания наказателен съд ще гледа делото за участие в организирана престъпна група срещу Румен Р., Павел Ц. и Христо Й.  \r\n*** \r\nОт 11.30 часа в пленарната зала на парламента ще се проведе финалната дискусия от Националното състезание по водене на парламентарен дебат за ученици и студенти. \r\n*** \r\nОт 11.30 часа 4 състав на Специализирания наказателен съд ще заседава по делото срещу Георги З., кумулиране на наказанията.  \r\n*** \r\nОт 11.30 часа в пленарната зала на парламента ще се проведе финалната дискусия от Националното състезание по водене на парламентарен дебат за ученици и студенти. \r\n*** \r\nОт 11.45 часа І-20 състав на Софийски градски съд ще гледа делото срещу Столична община за мръсния въздух.  \r\n*** \r\nОт 12.00 часа 12 състав на Специализирания наказателен съд ще заседава по делото срещу Гриша Г., Данаил Г., Емилия Ст. и др., обвинени в образуване и ръководене на организирана престъпна група. \r\n*** \r\nОт 13.00 часа в централата на АБВ (улица „Врабча“ 23) ще се проведе пресконференция след заседание на ИБ на партията и Политическия съвет на КП „Коалиция за България“. \r\n*** \r\nОт 13.00 часа 3 състав на Специализирания наказателен съд ще заседава по делото срещу Иван К. и Димитър Г., квалифицирани състави на изнудване.  \r\n*** \r\nОт 13.00 часа 5 състав на Специализирания наказателен съд ще заседава по делото срещу Стефан Г., Георги Г., Христо А. и др., обвинени в образуване и ръководене на организирана престъпна група.  \r\n*** \r\nОт 13.30 часа 1 състав на Специализирания наказателен съд ще заседава по делото срещу Иван Сл., Янко К., Николай Х. и др., обвинени в образуване и ръководене на организирана престъпна група.  \r\n*** \r\nОт 13.30 часа 17 състав на Специализирания наказателен съд ще заседава по делото срещу Михайло М., чл. 65 НПК – молба за изменение на мярка за неотклонение. \r\n*** \r\nОт 14.00 часа 13 състав на Специализирания наказателен съд ще заседава по делото срещу Живко Щ., чл. 65 НПК – молба за изменение на мярка за неотклонение. \r\n*** \r\nОт 16.00 часа 14 състав на Специализирания наказателен съд ще заседава по делото срещу Петър А., Красимир В. и др., обвинени в образуване и ръководене на организирана престъпна група.  \r\n*** \r\nВ Регионален исторически музей – София ще се проведе викторина с учениците на 101 СУ „Бачо Киро“ – София. \r\n*** \r\nОт 10.30 часа в областен информационен център – Благоевград ще се проведе пресконференция на която ще бъде представен националният онлайн конкурс за млади предприемачи на тема „Имам бизнес идея!“.  \r\n*** \r\nОт 12.00 часа в зала № 5 на общината кметът д-р Атанас Камбитов ще даде пресконференция по актуални теми, свързани с развитието на Благоевград.  \r\n*** \r\nОт 17.00 часа в храм „Света Богородица“ над 120 деца и ученици от Сливенска епархия ще бъдат наградени в конкурса за великденско яйце „Децата и вярата“. \r\n*** \r\nОт 19.30 часа в зала „Яворов“ ще се проведе концерт на Владимир Ампов – Графа.  \r\n*** \r\nОт 10.00 часа във ВТУ „Св. Св. Кирил и Методий“ започва научна конференция за Търновската конституция и сега действащия демократичен основен закон \r\n*** \r\nОт 14.00 часа в Народно читалище „Надежда - 1869“ ще бъде представена монографията на проф. д.и.н Милко Палангурски „Бащите на Търновската конституция“.  \r\n*** \r\nОт 15.00 часа в Народно читалище „Надежда - 1869“ ще бъде открита изложбата „Дневниците на Народното събрание“.  \r\n*** \r\nОт 16.00 часа в Музей „Възраждане и Учредително събрание“ ще бъде представена експозицията „Учредителите. Търново и българската държавност“.  \r\n*** \r\nОт 17.00 часа в Музей „Възраждане и Учредително събрание“ Конституционният съд на Република България ще проведе тържествено открито заседание, посветено на 140-ата годишнина от приемането на Търновската конституция. \r\n*** \r\nОт 18.00 часа в НЧ „Надежда“ започва церемонията по връчване на почетен знак на Читалище „Надежда – 1869“ по случай 150-ата годишнина на културната институция. Вечерта на първия празничен ден ще приключи с концерт-спектакъл на ансамбъл „Българе“ в Двореца на културата и спорта „Васил Левски“.  \r\n*** \r\nОт 10.00 часа в Зала 1 на Икономически университет – Варна ще се проведе тържествено честване по случай 140 г. Търновска конституция на тема: „140 години конституционни устои на държавата“. \r\n*** \r\nОт 10.00 часа в Технически университет – Варна ще бъде открит хакатон на тема „Подобри ежедневието си чрез технологии“. В състезанието могат да участват студенти от всички университети. \r\n*** \r\nОт 14.00 часа е зала „Пленарна“ на Общината ще бъде даден старт на ежегодната кампания „Открити дни на Местните комисии за борба срещу противообществените прояви на малолетните и непълнолетните“. В събитието ще вземат участие повече от 300 шестокласници от варненски училища, обществени възпитатели и  членове на комисии за борба с противообществените прояви на малолетни и непълнолетни.  \r\n*** \r\nОт 10.00 часа в заседателната зала на пл. \"Бдинци\" 2 ще се представи и постави началото на онлайн кампанията за млади предприемачи \"Имам бизнес идея!\". \r\n*** \r\nОт 9.30 часа в Държавен куклен театър „Дора Габе“ ще се проведе Куклен спектакъл „Тайнственото речно конче“. \r\n*** \r\nОт 10.30 часа в Художествена галерия – Добрич, Зала „Златото на Добруджа“, ще се проведе Работилница за въображение по проект „Големите майстори и малките художници в Художествена галерия – Добрич“. \r\n*** \r\nВ Художествена галерия – Добрич ще се проведе Великденска работилница за въображение с благотворителна кауза. \r\n*** \r\nОт 10.30 часа в офиса на Областен информационен център – Ловеч, Барокови къщи, ще се състои пресконференция, целяща да популяризира Националната кампания на Мрежата от ИЦ в страната – Онлайн конкурс за млади предприемачи – „Имам бизнес идея!“. \r\n*** \r\nОт 15.30 часа в Клуб „Миньор“ ще се проведе „Науката за човека“ – аудиовизуална поредица, епизод 3. \r\n*** \r\nОт 17.30 часа в Театрален салон „Георги Русев“ ще се състои честване на 65 години ДГ „Българче“ . \r\n*** \r\nОт 19.00 часа на сцената на читалище ,,Съгласие\" ще се състои премиерата на  спектакъла  ,,Чудото в теб\" на формациите от читалището. \r\n*** \r\nОт 10.00 часа в зала 2 Окръжният съд ще гледа делото срещу Огнемира К., обвинена за причиняване на имотна вреда за над 168 хил. лева.  \r\n*** \r\nОт 10.00 часа в залата на Областен информационен център /пл. „Централен“ 1, ет. 12/ ще се проведе пресконференция за стартиране на Национална кампания на Мрежата от ОИЦ за 2019г., част от инициативата на ЕК  „Европа в моя регион“ в Област Пловдив. \r\n*** \r\nОт 11.30 часа в зала 2 Окръжният съд ще заседава по делото срещу Димитър К., обвинен за причиняване на смърт по непредпазливост на пътя. \r\n*** \r\nОт 13.30 часа в зала 5 Окръжният съд ще гледа делото срещу Халина М.-П., обвинена в избягване на данъци в размер на над 469 хил. лева. \r\n*** \r\nОт 13.30 часа в зала 2 Окръжният съд ще заседава по делото срещу Златка Р. за причиняване на смърт по непредпазливост на пътя.  \r\n*** \r\nВ 11.00 часа пред блок № 5 в жк „Орел“ ще бъде даден стартът на санирането на блоковете № 5 и 6.    \r\n*** \r\nОт 15.00 часа в зала 308 на общината ще се проведе пресконференция във връзка с културния календар. \r\n*** \r\nОт 17.30 часа в зала „Европа“ на Доходното здание ще се проведе граждански диалог на тема образование, част от платформата за граждански диалог \"Европа в нашия дом\". Участие в срещата ще вземат министърът на образованието и науката Красимир Вълчев, народният представител Милена Дамянова - председател на Комисията по образование и наука в 44-тото Народно събрание, народните представители от ГЕРБ - Русе, заместник – областният управител, както и кметът на община Русе Пламен Стоилов.  \r\n*** \r\nОт 9.30 часа в офиса на ПП ГЕРБ в Сливен на адрес: ул. „Цар Освободител“ № 17 общинските съветници от ПП ГЕРБ – Сливен Десислава Илиева и Димитър Митев ще проведат приемни за граждани.  \r\n*** \r\nОт 10.30 часа в залата на Областен информационен център - Смолян, \r\nбул. „България” №12, ще се проведе пресконференция за представяне \r\nна онлайн конкурс за млади предприемачи. \r\n*** \r\nОт 9.30 часа в местността „Карасиврия\" започва събарянето на незаконни постройки. \r\n*** \r\nОт 10.30 часа във филиала на библиотека „Родина“ - клуб „Августа Траяна“ ще се проведе литературно четене „Гражданските и интимните вълнения на Веселин Ханчев“. \r\n*** \r\nОт 11.30 часа в залата на ПГОХ „Райна Кнюгиня“, Стара Загора, Областен информационен център – Стара Загора организира среща за представяне на Националната кампания на Мрежата от Областни информационни центрове в страната и стартиращият онлайн конкурс за млади предприемачи: „Имам бизнес идея!“. \r\n*** \r\nОт 11.00 часа ще се състои официалното откриване на обект „Основен ремонт и внедряване на мерки за енергийна ефективност на Детска ясла №1 „Първи юни“. \r\n*** \r\nОт 10.00 до 16.00 часа Районен съд – Тутракан организира Ден на отворените врати под надслов: „140 години от приемането на Търновската конституция“.  \r\n*** \r\nОт  10.30 часа в конферентната зала на Арена Шумен ще се проведе пресконференция по повод предстоящия на 21 април Мач на звездите. \r\n*** \r\nОт 12.00 часа съдии от ШОС ще гостуват на ученици от ПГ по икономика, които ще представят своите презентации по повод денят на Конституцията.  \r\n*** \r\nОт  14.з0 часа в зала 203 на общината ще се проведе Консултативен съвет. \r\n*** \r\nОт 16.30 часа на ул. „Г. Раковски“ до подлеза ще се проведе 21-вото издание на Националния куклено-театрален фестивал „Михаил Лъкатник”.", "date": "2019.04.15", "title": "Предстоящи събития в страната за 15 април (Агенция „Фокус“)"}
{"url": "http://www.focus-news.net/news/2019/04/15/2646593/nezavisimaya-gazeta-rusiya-gubi-kosmicheskata-nadprevara.html", "text": "Русия губи космическата надпревара,пише руският вестник  “Независимая газета“ . \r\nПрезидентът Владимир Путин, който се срещна в Деня на космонавтиката с персонала на НПО \"Енергомаш\", отново призова да се направят \"напълно нови стъпки в развитието на космическата индустрия\". Вицепремиерът Юрий Борисов на свой ред вечерта, посветена на празника, говори за необходимостта от решаване на задачите „за възстановяване на космическата групировка в интерес на отбранителната сигурност на страната“. \r\nОбективните данни показват, че по отношение на функциите си орбиталната група на руските въоръжени сили в много отношения е по-слаба от подобни структури не само в САЩ и страните от НАТО, но и в развиващите се страни от Югоизточна Азия. Още през декември 2013 г., т.е. преди началото на санкционните действия срещу Руска федерация, бившият ръководител на „Роскосмос“, председател на Научно-техническия съвет на руските технологии Юрий Коптев, каза: „В количествен и качествен състав, особено в областта на дистанционното наблюдение на Земята, навигацията, метеорологията, специалните комуникации, Русия понастоящем е по-изостанала не само от САЩ и Европа, но дори и от Китай и Индия. Това, което имаме днес в орбита, не отговаря на съвременните изисквания. \" \r\nСпоред Коптев, ако законодателно не предприеме редица мерки за увеличаване на количеството и качеството на собствените космически кораби, Руската федерация \"ще се сблъска с неприятна ситуация през следващите години, когато повечето спътници в космоса няма да бъдат руски, а западни\". То вече се случва. \r\nКакто заяви генералният директор на „Роскосмос“ Дмитрий Рогозин в края на миналата година, руската орбитална групировка през 2018 г. е нараснала с 8 спътника и възлиза на 156 граждански и военни сателита. \r\nСпоред уебсайта на Union of Concerned scientists към 30 ноември 2018 г. Китай има в Космоса 284 сателита, а в САЩ има 849 сателита. Други държави притежават общо 672 спътника. В същото време Роскосмос по-рано съобщава, че към края на 2018 г. руската орбитална констелация от социално-икономически, научни и двуцелеви спътници включва 89 сателита. Може да се предположи, че броят на руските спътници, работещи в космоса в интерес на отбраната, не надхвърля 70–80 единици. Това заключение се потвърждава от данните за стартирането на спътници по указание на Министерството на отбраната. От 17-те спътника, пуснати в Русия през 2016 г., имаше само четири сателита с чисто военно предназначение. През 2017 г. от 19 устройства само 5 бяха пуснати в интерес на отбраната. През 2018 г. от 17 военни сателита бяха пуснати 7. И през 2019 г. от планираните 24 военни сателита ще бъдат пуснати само 4. \r\nПреди малко повече от година полковник Андрей Калюта, ръководител на космическия разузнавателен център на ВВС на Руската федерация, каза, че около 300 чужди космически кораба се използват във военната сфера, които се занимават с разузнаване на отбранителни съоръжения, икономически и научни институции, фабрики и др. в Русия. Според неговите данни „136 космически кораба принадлежат към чисто териториално разузнаване, 8 са предназначени за откриване на балистични ракети и ядрени експлозии от космоса, 85 сателита осигуряват военни комуникации, 60 са за сателитна навигация, 14 са предназначени за метеорологична подкрепа за войските. В допълнение, 85 военни експериментални спътника са в орбита. \r\nТези данни по никакъв начин не са съпоставими с количествените и качествените характеристики на орбиталната група на военните спътници на Руската федерация. Според различни несекретни източници Руската федерация далеч изостава от другите развити страни в създаването на космически системи за военна навигация и комуникации, дистанционно наблюдение на Земята и провеждане на видео и звуково разузнаване. Преди месец, на една от конференциите министърът на отбраната Сергей Шойгу каза, че \"Русия трябва да създаде модерен военен космически сателит, с който ще бъде възможно да се получат най-точните разузнавателни и картографски данни\". \r\nТова се казва, очевидно, във връзка с изявленията, които Владимир Путин направи в своето послание към Федералното събрание. Държавният глава, както е известно, заявява след това, че \"кардиналните промени в областта на комуникациите, навигацията и дистанционните системи на Земята изискват многократно увеличаване на възможностите на спътниковата констелация в Руската федерация\". И, според ръководителя на Института за космическа политика Иван Моисеев, тези думи показват, че системната криза в руската космическа програма е официално призната. \r\nЗадачите по възстановяване на космонавтиката в Руската федерация бяха поставени по-рано. Те са изложени в Стратегията за развитие на ракетната и космическа индустрия, приета преди две години. Но, както се съобщава наскоро от медиите, позовавайки се на експертни източници, проблемите със заместването на вноса могат да забавят актуализирането на спътниковата система ГЛОНАСС, която сега работи главно в интерес на Министерството на отбраната. Беше казано, че руските спътници на тази система само до 2030 г. ще получат изцяло домашна електронна компонентна база. Така че да се говори за някои пробивни технологии при такъв темп на развитие на спътниковите констелации няма смисъл. В продължение на почти 10 години Русия не е успяла да стартира спътникова система, предназначена за високоточни геодезически измервания. \r\n„Повече от 20 години създаването на система от космически сателити, предназначени за откриване на космически ракети, е спряно в Руската армия, само няколко сателита, способни да извършват визуално и електронно разузнаване, са пуснати в орбита, докато повече от сто единици работят в страните от НАТО и САЩ, заяви военният експерт, генерал-лейтенант Юрий Неткачев. В това състояние на нещата, смята генералът, военните заплахи, свързани със започването на \"звездни войни\", нарастват за Русия.  Юлиян Марков", "date": "2019.04.15", "title": "„Независимая газета“: Русия губи космическата надпревара"}
{"url": "http://www.focus-news.net/news/2019/04/15/2646979/angela-merkel-notr-dam-e-simvol-na-evropeyskata-kultura.html", "text": "Германия е разтърсена от огромния пожар, който разруши катедралата Нотр Дам в Париж в понеделник, като от канцеларията на канцлера Ангела Меркел определиха сградата като „символ на Франция и европейската култура“, предава  AFP . \r\n„Ужасните сцени от пожара в Нотр Дам са болезнени“, написа говорителят на Щефан Зайберт в „Туитър“. „Нотр Дам е символ на Франция и нашата европейска култура. Мислите ни са с нашите френски приятели“. \r\nПревод и редакция:", "date": "2019.04.15", "title": "Ангела Меркел: Нотр Дам е символ на европейската култура"}
{"url": "http://www.focus-news.net/news/2019/04/15/2646594/sport-inter-pobedi-kato-gost-frozinone-s-31.html", "text": "Футбол: Интер победи като гост Фрозиноне с 3:1 в мач от 32-ия кръг на италианската серия „А“. Головете за гостите отбелязаха Наинголан, Перишич и Весино, за домакините точен бе Касата.  Интер заема третото място във временното класиране с 60 точки, а Фрозиноне е 19-ти с 23 точки.  \r\nНаполи победи като гост последния Киево също с 3:1 и заема второто място с 67 точки. \r\nИзиграха се още четири мача от Серия „А“ \r\nТорино – Каляри  1:1 \r\nСампдория – Дженоа  2:0 \r\nСасуоло – Парма  0:0 \r\nФиорентина – Болоня  0:0", "date": "2019.04.15", "title": "Спорт: Интер победи като гост Фрозиноне с 3:1"}
{"url": "http://www.focus-news.net/news/2019/04/15/2646981/tass-pozharat-obhvana-novi-chasti-ot-notr-dam.html", "text": "Пожарът, избухнал в понеделник вечерта в катедралата Нотр Дам в Париж, обхвана нови нива на сградата и се приближава към нейната наблюдателна площадка, съобщава кореспондент на  ТАСС  от мястото на събитието. \r\nПревод и редакция:", "date": "2019.04.15", "title": "ТАСС: Пожарът обхвана нови части от Нотр Дам"}
{"url": "http://www.focus-news.net/news/2019/04/15/2646596/sport-lil-pobedi-pari-sen-zhermen-s-51.html", "text": "Футбол: Лил победи Пари Сен Жермен с 5:1 в мач от 32-ия кръг на френската Лига 1. В седмата минута Мюние от ПСЖ си отбеляза автогол, а столичани изравниха четири минути по-късно. Тимът на гостите остана с човек по-малко в 36-ата минута след червен картон на отбелязалия гола Бернат. През второто полувреме Лил отбеляза четири безответни гола. Пари Сен Жермен заема първото място във временното класиране с 81 точки, а Лил е втори с 64 и мач повече. \r\nИзиграха се още три мача от Лига 1: \r\nМонпелие – Тулуза  2:1 \r\nРен – Ница  0:0 \r\nСент Етиен – Бордо  3:0", "date": "2019.04.15", "title": "Спорт: Лил победи Пари Сен Жермен с 5:1"}
{"url": "http://www.focus-news.net/news/2019/04/15/2646595/sport-valensiya-pobedi-levante-s-31.html", "text": "Футбол: Валенсия победи Леванте с 3:1в мач от 32-ия кръг на испанската Ла Лига. Валенсия поведе са ранен гол на Мина във втората минута, но през второто полувреме Солер от Валенсия си отбеляза автогол, след което домакините отбелязаха още два гола. След победата Валенсия заема шестото място с 49 точки, а Леванте е 16-ти с 33 точки. \r\nИзиграха се още четири мача от испанската Ла Лига: \r\nВалядолид – Хетафе  2:2 \r\nАтлетик Билбао – Райо Валекано  3:2 \r\nРеал Сосиедад – Ейбар  1:1 \r\nЖирона – Виляреал  0:1", "date": "2019.04.15", "title": "Спорт: Валенсия победи Леванте с 3:1"}
{"url": "http://www.focus-news.net/news/2019/04/15/2646597/izvestiya-amerikanski-general-zayavi-za-nesposobnostta-na-nato-da-razbira-rusiya.html", "text": "Главнокомандващият на Обединените сили на НАТО в Европа, американският генерал Къртис Скапароти е обезпокоен от факта, че Западът не е способен да разбере и предскаже действията на Русия така точно, както по време на Студената война, предава думите му руският вестник  “Известия“ . \r\nСпоред него страните преди това са разбирали сигналите един на друг и са водили диалог. Той посочи, че двустранните контакти са важна част от възпирането. \r\nСкапароти каза, че разбирането ще помогне да се намали вероятността от въоръжен конфликт и е необходимо да се общува по-тясно с Русия, въпреки че това не води непременно до прекомерни контакти с Москва. \r\nНа 15 март заместник-министърът на външните работи Александър Грушко заяви, че НАТО се занимава  с демонизацията на Русия. Според дипломата Алиансът приписва на страната \"някои агресивни намерения, които не съществуват по дефиниция\". \r\nГрушко също припомни, че всички решения за отказ от сътрудничество, за ограничаване на каналите за комуникация и за броя на темите, които са били предмет на политически диалог, са направени от НАТО.  Юлиян Марков", "date": "2019.04.15", "title": "„Известия“: Американски генерал заяви за неспособността на НАТО да разбира Русия"}
{"url": "http://www.focus-news.net/news/2019/04/15/2646598/afp-maykal-popmpeo-shte-poseti-granichniya-kolumbiyski-grad-kukuta.html", "text": "Държавният секретар на САЩ Майк Помпео приключи посещението си в Перу в неделя и замина за колумбийския граничен град Кукута,на границата с Венецуела, през която са преминали  хиляди венецуелци, бягащи от кризата по време на управлението на Николас Мадуро, предава  AFP . \r\nСлед посещение на неделна служба в перуанската столица Лима, главният американски дипломат тръгна малко след обяд за последния етап от обиколката си в Южна Америка, който започна в петък в Чили. \r\nАкцентът в пътуването на Помпеo ще бъде кратко посещение в Кукута, където той ще се срещне с бежанци от Венецуела. \r\nИ четирите страни от неговата обиколка Чили, Парагвай и Перу са водени от десни или десноцентристки лидери, споделящи безкомпромисния подход на Вашингтон към венецуелския президент Николас Мадуро. \r\n\"Перу почувства от първа ръка последиците от управлението на Николас Мадуро и болката, която той е донесъл на венецуелския народ\", каза той в събота след разговори с президента Мартин Вискарра и външния министър Нестор Пополисио. \r\nПомпео каза, че Перу е показал \"огромно лидерство в отговор на това предизвикателство\".  Юлиян Марков", "date": "2019.04.15", "title": "AFP: Майкъл Попмпео ще посети граничния колумбийски град Кукута"}
{"url": "http://www.focus-news.net/news/2019/04/15/2646982/sadik-han-london-taguva-zaedno-s-parizh.html", "text": "Лондон тъгува заедно с Париж заради опустошителния пожар в катедралата Нотр Дам, заяви кметът на британската столица Садик Хан, цитиран от  AFP . \r\n„Сърцераздирателни сцени от горящата катедрала Нотр Дам“, написа градоначалникът в „Туитър“. „Лондон тъгува заедно с Париж днес“. \r\nПревод и редакция:", "date": "2019.04.15", "title": "Садик Хан: Лондон тъгува заедно с Париж"}
{"url": "http://www.focus-news.net/news/2019/04/15/2646599/pregled-na-osnovnite-temi-v-ruskiya-pechat-agentsiya-fokus.html", "text": "Косовският проблем, намаляването на средната класа на Запад, изоставането на Русия в космическата надпревара и отношенията между Русия и НАТО са сред основните теми в руския печат. \r\n***  В началото на тази година на поредната среща на върха на НАТО бе прието решение за влизане на Северна Македония в Алианса. На Запад то предизвика фурор. Стигна се дотам, че премиерът на Гърция и неговия македонски колега Зоран Заев бяха издигнати за Нобелова награда за мир за 2019 година за успешното преодоляване на разногласията относно името на бившата югорепублика Македония, пише  руското електронно издание „Фонд за стратегическа култура“ в материал, представен без редакторска намеса. \r\nГенералният секретар на блока Йенс Столтенберг нарече документа, откриващ пътя на Македония към НАТО, исторически. При това той не скри, че задачата се свежда до пълното изтласкване на Русия и свеждането на влиянието на Москва на Балканите до минимум. След това ще дойде ред и на Сърбия. Трябва да се отбележи, че сръбският президент Александър Вучич отново демонстрира чудеса от дипломатическа гъвкавост и се присъедини към Столтенберг, приветствайки ратификацията на Преспанския договор. \r\nУсилията за включване на Сърбия в НАТО и ЕС започнаха с насилственото сваляне на президента Слободан Милошевич през 2000 г., в което участваха пряко западните разузнавателни служби. На власт в Белград последователно бяха поставяни ориентирани на Запад либерали, които, сменяйки едни други, решаваха поставените пред тях задачи. Един от първите съвместни проекти с НАТО стана унищожаването до 2003 година на 28 хиляди единици стрелково въоръжение и леко въоръжение, както и ликвидацията на 1,4 милиона снаряда и други боеприпаси в рамките на радикално съкращаване на националните въоръжени сили наред с практически пълния демонтаж на предприятията от военно-промишления комплекс (ВПК). \r\nНа 18 юли 2005 г. е подписано споразумение с НАТО за транзитно преминаване на войски от блока през територията на Сърбия с използване на летища, магистрали, железопътни линии и други обекти на транспортната инфраструктура, както и информационни и комуникационни системи. През февруари 2006 г. беше сформирана Групата за реформа на отбраната на Сърбия / НАТО, която да предоставя съвети и помощ на сръбските власти за реформата и модернизацията на сръбските въоръжени сили, а през декември тази година Белград се присъедини към програмата на НАТО \"Партньорство за мир\", В сръбската столица бе открито военното звено за връзка на НАТО. \r\nОт 2007 г. Сърбия участва активно в програмата на НАТО \"Наука за мир и сигурност\" (Science for Peace and Security), чиято официална цел е \"решаване на възникващи проблеми със сигурността и подкрепа на операциите под ръководството на НАТО, прогнозиране и предотвратяване на кризи\". През декември 2007 г. сръбският парламент прие решение за военния неутралитет на страната, но от 2008 г. насам започнаха активни мероприятия за реформиране на сръбската армия по отношение на подготовката й за членство в НАТО. \r\nПрез 2011 г. беше подписано споразумение за приемане от страна на Сърбия на кодификационната система на НАТО, като в същото време сръбският министър на отбраната и представителите на НАТО подписаха споразумение за информационна сигурност, според което специалните служби на блока получават пълен достъп до „чувствителна информация“. През същата година беше завършен и 5-годишният проект за преквалификация на бивши служители на сръбската армия, на който Международната организация по миграция (МОМ) се оказа странен изпълнител. През 2013 г. изследователският център на сръбските въоръжени сили по химични, биологични и радиологични елементи в град Крушевац бе преобразуван в „учебен и образователен партньорски център и напълно отвори дейността си за съюзници и партньори”. \r\nПрез януари 2015 г. беше подписан IPAP (Individual partnership action plan) - индивидуален партньорски план за действие, който предвижда по-нататъшно разширяване на сътрудничеството с НАТО във всички области на военната дейност. Месец по-късно парламента ратифицира споразумението с НАТО Status of Forces Agreement, в резултат на което войските на НАТО получиха правото не само свободно да преминават през сръбската територия, но и да получат от сръбските власти всичко, което Алиансът има нужда за транспорт, техническа помощ и доставки. Същевременно военнослужещите от НАТО получиха дипломатически имунитет и бяха освободени от отговорност в случай на щети и дори смърт на сръбски граждани. Александър Вучич, който тогава беше министър-председател, обясни, че НАТО е необходим на Сърбия като съюзник в \"защитата на сръбския народ в Косово\", а външният министър Ивица Дачич заяви, че отричането на сътрудничеството с НАТО е предателство за националните интереси на Сърбия. \r\nНа 12 февруари 2016 г. на извънредно заседание на сръбската скупщина, депутатите приеха Закон за ратифициране на споразумението за сътрудничество в областта на логистичната подкрепа между правителството на Република Сърбия и НАТО. „За“ него гласуваха 157 депутати, а един „срещу“. През същата година началникът на Генералния щаб на въоръжените сили на Сърбия Любиша Дикович подписа в Брюксел нота за присъединяването на Сърбия към бойната тактическа група „Хелброк“ (БТГ) на Европейския съюз, в която участват Гърция, Кипър, България, Румъния и Украйна. През ноември 2017 г. Александър Вучич и Йенс Столтенберг отново обсъдиха взаимодействието между Белград и НАТО. Генералният секретар на блока похвали сръбските власти за курса и отбеляза, че \"партньорството на съюза със Сърбия включва повече от 100 събития годишно\". \r\nЩо се отнася до ЕС, Сърбия кандидатства за членство в тази организация през 2006 г. и през 2012 г. официално получи статут на страна-кандидат. На 30 ноември 2009 г. Брюксел реши да отмени визите за сръбски граждани за пътувания в страни от ЕС (с изключение на Великобритания и Ирландия). През 2018 г. Европейската комисия обяви намерението си да ускори процеса на присъединяване на Сърбия към ЕС, но Белград ще трябва да сключи „правно обвързващо споразумение за нормализиране на отношенията с Косово“. \r\nПроблемът с Косово е основното препятствие за Сърбия по пътя към НАТО и ЕС и натискът на Запада да направи сръбското ръководство по-сговорчиво нараства. Във всички сръбски министерства чуждестранните експерти работят постоянно и с голяма власт. През 2015 г. Тони Блеър, един от вдъхновителите на бомбардировките от 1999 г., стана съветник на премиера А. Вучич. До октомври 2017 г. мисията на ЕС в Сърбия беше оглавена от Майкъл Дейвънпорт, който през 2010-2013 г. беше британски посланик в Белград и многократно правеше изявления, подобни на директиви. \r\nАнгло-саксонците постоянно казват, че Белград няма друг избор - Косово и Метохия са загубени, а Камарата на лордовете на Великобритания през миналия век прие резолюция, която одобрява отделянето на Войводина от Сърбия. Освен това през последните години се провежда активна работа по подготовката за отделянето на южните общини Прешево, Буяновац и Медведжа от Сърбия. \r\nИзползвайки подкрепата на Запада, Прищина, в нарушение на Резолюция 1244 на Съвета за сигурност на ООН, започна да създават собствена армия и да предприема реални стъпки към интеграция с Албания (друга държава-членка на НАТО). Косоварите стигнаха до там, че започнаха да отправят ултиматуми на Сърбия. Наскоро бяха направени десет искания, включително признаването от страна на Белград на документи, лицензи, баркодове за косовски продукти, косовски регистрационни номера и паспорти, т.е. приближаване на признаването от Сърбия на независимостта на „Република Косово“. \r\nСръбският управляващ елит, който е сътрудничил с НАТО в продължение на много години, все още се бои (и съвсем разумно), че няма да получи подкрепа от населението тук - сърбите в по-голямата си част имат лошо отношение към този блок и са много добре настроени към Русия. В този случай Западът има старо изпитано и изпитано средство - британският принцип на „разделяй и владей“, който в съвременните условия се превръща в политика на „контролиран хаос“. От декември 2018 г. всяка събота в Белград се провеждат антиправителствени демонстрации. Вече имаше сблъсъци с полицията, опит да се завземе телевизионно студио и блокада на президентската резиденция. Ситуацията може да изглежда парадоксална - президентът Вучич напълно устройва Запада (иначе той не би станал президент), но опозицията разчита и на западната помощ. Всичко е много просто - трябва да държите сръбското ръководство \"в добра форма\" и периодично да му напомняте в каква посока трябва да се движи; иначе обвинения в корупция, митинги, протести и др. \r\nЩо се отнася до Русия, тя се стреми да развива сътрудничеството със Сърбия във военната, икономическата и политическата сфера, като осигурява безкористна помощ. Така в рамките на военно-техническите връзки от 2016 г. безплатно са доставени 30 танка Т-72 и същият брой бронетранспортьори БРДМ-2. Сърбия също получи на символична цена 12 изтребителя МиГ-29, а през 2019 г. се очакват седем ударни хеликоптера Ми-35 и три транспортни хеликоптера Ми-17. \r\nЕдин от най-големите икономически проекти в последно време е продължаването на „Турски поток“ през Сърбия. На 17 януари, по време на посещението си в Белград, президентът Путин каза: \"Готови сме да инвестираме в инфраструктура в Сърбия, примерно около 1,4 млрд. долара, и започнахме да го правим“. \r\nБезспорно на преден план е продължаващата политическа подкрепа на Русия за Сърбия по такъв ключов въпрос за сърбите като Косово. Въпреки това, Руската Федерация в продължение на много години неуспешно се опитва да закрепи договора и да даде подходящ статут на Хуманитарния център на Министерството за извънредни ситуации в град Ниш. В същото време Русия не среща с разбиране по редица други въпроси. Например, миналия юни президентът Вучич заяви, че Сърбия не може официално да признае Крим за руснки, защото тогава, казва той, Белград ще трябва да се откаже от претенциите си за Косово, което сръбската нация не може да си позволи.  Ако направим това днес (да признаем Крим за руска територия), ще получим аналогия с Косово. Ще ни кажат, че по този принцип Косово е независимо и че ние повече нямаме право да се борим за него. Смятам, че всеки нормален човек, дори в Русия, а и във всяка друга страна, ще рабере това“. \r\nВ заключение, друг цитат от Вучич:  „Ако Русия има по-добър приятел, който при по-трудни условия запазва приятелството и любовта си към Русия и руския народ, кажете ми коя е тази страна е и къде се намира”. Тук обаче си спомняме думите на император Александър III: “В целия свят имаме само два верни съюзника - нашата армия и флот. Всички останали, при първа възможност, ще се обърнат срещу нас“. \r\n***  В пика на силата си през 1985 година общият доход на средната класа е четири пъти по-голям от този на най-богатата група от населението. Три десетилетия по-късно той е намалял до по-малко от три пъти повече. В този промеждутък доходите на средната класа се увеличаваха бавно, а стойността на жилищата, образованието и медицинското обслужване нарастваха много по-бързо. В резултат дълговете на домaкинствата, отнасящи се към средната класа, нарастваха, а сигурността на тази група от населението падаше. Едновременно с това възникваха все повече препятствия на пътя на младежите, стремящи се да влязат в средната класа, пише електронното издание на руското списание   в материал, представен без редакторска намеса. \r\nРазбира се, средната класа е под натиск от години. Ситуацията е най-сложна след финансовата криза. Авторите на изследването съветват, за да се облекчи натиска върху средната класа, да се намалят данъците на работниците със средна работна заплата и загубените средства да се прехвърлят на техните колеги с по-високи заплати; също така да се направят опити да се забави растежа на цените на жилищата, образованието и медицинските грижи. \r\nОрганизацията за икономическо сътрудничество и развитие (ОИСР) класифицира домакинствата от средната класа с доходи в диапазона от 75 до 200% от средното. Данните се различават значително в различните страни. В САЩ например хората с годишен доход от 23 400 до 62 400 долара се класифицират като средна класа. \r\nПрез последните 30 години делът на средната класа в населението на страните-членки на ОИСР е намалял от 64 на 61%. Най-голям е спадът в САЩ, Германия, Израел, Канада, Финландия и Швеция. \r\nВъзстановяването на средната класа в развитите страни също „куца”. По-рано до 70% от 20-годишните са попадали в средната класа, но сега делът на младите хора, известни като милениъли, е спаднал до 60%. \r\nВ Япония, например, както се казва в изследването, помощник-директор на малка издателска компания, за да влезе в средната класа, трябва да има някои важни технически умения, както и да заработва странично. \r\nДялът на средната класа в САЩ и Израел сега варира около 50%, а в северните страни и в редица други европейски страни е 70%. Сравнително ниският дял на средната класа в САЩ се дължи на високия среден доход. \r\nАвторите обясняват загубите на средната класа с „ужасните“ темпове на нарастване на доходите в сравнение с богатата прослойка от населението. В същото време, редица стоки и услуги, определящи равнището на живот на средната гласа, се увеличаваха много по-бързо. Това се отнася особено за стойността на жилищата, за които в момента отиват до една трета от приходите на средната класа. За сравнение: през 1995 година този дял е една четвърт. \r\nТенденцията е добре изразена в Германия. След 2012 г. жилищата под наем в най-големите германски градове се увеличиха драматично: в Берлин с почти 70%, а в Мюнхен например с 43%. Реалните заплати за същите шест години са се увеличили с 8,4%. \r\nРязко нарастналия наем на жилищята стои на пътя на още един способ за попадане в редиците на средната класа – малкия бизнес. По думите на берлинчанина Марио Ломбардо, от момента на откриването на неговата компания с магазин за ръчно произведени парфюми и ароматизирани свещи наемът му се е удвоил, а данъците съставят повече от 40% от доходите. Не е изненадващо, че според данните на изследването, всяко пето (20%) домакинство харчи повече, отколкото заработва, т.е., живее в дълг. \r\n*** Русия губи космическата надпревара,пише руският вестник  . \r\nПрезидентът Владимир Путин, който се срещна в Деня на космонавтиката с персонала на НПО \"Енергомаш\", отново призова да се направят \"напълно нови стъпки в развитието на космическата индустрия\". Вицепремиерът Юрий Борисов на свой ред вечерта, посветена на празника, говори за необходимостта от решаване на задачите „за възстановяване на космическата групировка в интерес на отбранителната сигурност на страната“. \r\nОбективните данни показват, че по отношение на функциите си орбиталната група на руските въоръжени сили в много отношения е по-слаба от подобни структури не само в САЩ и страните от НАТО, но и в развиващите се страни от Югоизточна Азия. Още през декември 2013 г., т.е. преди началото на санкционните действия срещу Руска федерация, бившият ръководител на „Роскосмос“, председател на Научно-техническия съвет на руските технологии Юрий Коптев, каза: „В количествен и качествен състав, особено в областта на дистанционното наблюдение на Земята, навигацията, метеорологията, специалните комуникации, Русия понастоящем е по-изостанала не само от САЩ и Европа, но дори и от Китай и Индия. Това, което имаме днес в орбита, не отговаря на съвременните изисквания. \" \r\nСпоред Коптев, ако законодателно не предприеме редица мерки за увеличаване на количеството и качеството на собствените космически кораби, Руската федерация \"ще се сблъска с неприятна ситуация през следващите години, когато повечето спътници в космоса няма да бъдат руски, а западни\". То вече се случва. \r\nКакто заяви генералният директор на „Роскосмос“ Дмитрий Рогозин в края на миналата година, руската орбитална групировка през 2018 г. е нараснала с 8 спътника и възлиза на 156 граждански и военни сателита. \r\nСпоред уебсайта на Union of Concerned scientists към 30 ноември 2018 г. Китай има в Космоса 284 сателита, а в САЩ има 849 сателита. Други държави притежават общо 672 спътника. В същото време Роскосмос по-рано съобщава, че към края на 2018 г. руската орбитална констелация от социално-икономически, научни и двуцелеви спътници включва 89 сателита. Може да се предположи, че броят на руските спътници, работещи в космоса в интерес на отбраната, не надхвърля 70–80 единици. Това заключение се потвърждава от данните за стартирането на спътници по указание на Министерството на отбраната. От 17-те спътника, пуснати в Русия през 2016 г., имаше само четири сателита с чисто военно предназначение. През 2017 г. от 19 устройства само 5 бяха пуснати в интерес на отбраната. През 2018 г. от 17 военни сателита бяха пуснати 7. И през 2019 г. от планираните 24 военни сателита ще бъдат пуснати само 4. \r\nПреди малко повече от година полковник Андрей Калюта, ръководител на космическия разузнавателен център на ВВС на Руската федерация, каза, че около 300 чужди космически кораба се използват във военната сфера, които се занимават с разузнаване на отбранителни съоръжения, икономически и научни институции, фабрики и др. в Русия. Според неговите данни „136 космически кораба принадлежат към чисто териториално разузнаване, 8 са предназначени за откриване на балистични ракети и ядрени експлозии от космоса, 85 сателита осигуряват военни комуникации, 60 са за сателитна навигация, 14 са предназначени за метеорологична подкрепа за войските. В допълнение, 85 военни експериментални спътника са в орбита. \r\nТези данни по никакъв начин не са съпоставими с количествените и качествените характеристики на орбиталната група на военните спътници на Руската федерация. Според различни несекретни източници Руската федерация далеч изостава от другите развити страни в създаването на космически системи за военна навигация и комуникации, дистанционно наблюдение на Земята и провеждане на видео и звуково разузнаване. Преди месец, на една от конференциите министърът на отбраната Сергей Шойгу каза, че \"Русия трябва да създаде модерен военен космически сателит, с който ще бъде възможно да се получат най-точните разузнавателни и картографски данни\". \r\nТова се казва, очевидно, във връзка с изявленията, които Владимир Путин направи в своето послание към Федералното събрание. Държавният глава, както е известно, заявява след това, че \"кардиналните промени в областта на комуникациите, навигацията и дистанционните системи на Земята изискват многократно увеличаване на възможностите на спътниковата констелация в Руската федерация\". И, според ръководителя на Института за космическа политика Иван Моисеев, тези думи показват, че системната криза в руската космическа програма е официално призната. \r\nЗадачите по възстановяване на космонавтиката в Руската федерация бяха поставени по-рано. Те са изложени в Стратегията за развитие на ракетната и космическа индустрия, приета преди две години. Но, както се съобщава наскоро от медиите, позовавайки се на експертни източници, проблемите със заместването на вноса могат да забавят актуализирането на спътниковата система ГЛОНАСС, която сега работи главно в интерес на Министерството на отбраната. Беше казано, че руските спътници на тази система само до 2030 г. ще получат изцяло домашна електронна компонентна база. Така че да се говори за някои пробивни технологии при такъв темп на развитие на спътниковите констелации няма смисъл. В продължение на почти 10 години Русия не е успяла да стартира спътникова система, предназначена за високоточни геодезически измервания. \r\n„Повече от 20 години създаването на система от космически сателити, предназначени за откриване на космически ракети, е спряно в Руската армия, само няколко сателита, способни да извършват визуално и електронно разузнаване, са пуснати в орбита, докато повече от сто единици работят в страните от НАТО и САЩ, заяви военният експерт, генерал-лейтенант Юрий Неткачев. В това състояние на нещата, смята генералът, военните заплахи, свързани със започването на \"звездни войни\", нарастват за Русия. \r\n*** Главнокомандващият на Обединените сили на НАТО в Европа, американският генерал Къртис Скапароти е обезпокоен от факта, че Западът не е способен да разбере и предскаже действията на Русия така точно, както по време на Студената война, предава думите му руският вестник  . \r\nСпоред него страните преди това са разбирали сигналите един на друг и са водили диалог. Той посочи, че двустранните контакти са важна част от възпирането. \r\nСкапароти каза, че разбирането ще помогне да се намали вероятността от въоръжен конфликт и е необходимо да се общува по-тясно с Русия, въпреки че това не води непременно до прекомерни контакти с Москва. \r\nНа 15 март заместник-министърът на външните работи Александър Грушко заяви, че НАТО се занимава  с демонизацията на Русия. Според дипломата Алиансът приписва на страната \"някои агресивни намерения, които не съществуват по дефиниция\". \r\nГрушко също припомни, че всички решения за отказ от сътрудничество, за ограничаване на каналите за комуникация и за броя на темите, които са били предмет на политически диалог, са направени от НАТО.", "date": "2019.04.15", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/04/15/2646601/the-guardian-prizovavat-evropa-da-othvarli-plana-na-donald-tramp-za-blizkiya-iztok-ako-e-nespravedliv-za-palestintsite.html", "text": "Високопоставени бивши европейски политици осъдиха  настоящата Израелско-палестинска политика на администрацията на Тръмп и призоваха в писмо Европа да отхвърли всеки мирен план за Близкия изток на САЩ, ако е  несправедлив за палестинците, пише британският вестник  The Guardian . \r\nПисмото, изпратено до изданието, ЕС и европейските правителства, бе подписано от 25 бивши външни министри, шестима бивши премиери и двама бивши генерални секретари на НАТО. \r\n\"Време е Европа да застане зад нашите принципни параметри за мир между Израел и Палестина\", пише в писмото, призовавайки за решение с две държави, в което Израел и Палестинската държава живеят рамо до рамо. Според писмото Европа трябва да отхвърли всеки план, който не създава палестинска държава заедно с Израел със Ерусалим като столица  и на двете страни. \r\n\"За съжаление, сегашната американска администрация се е отклонила от дългогодишната политика на САЩ,\" пише в писмото, което критикува признаването от Доналд Тръмп през 2017 г. на \"само претенциите на едната страна към Йерусалим\". \r\nВашингтон също така „демонстрира обезпокоително безразличие към експанзията на израелските селища“ в окупирания Западен бряг и спря стотици милиони долари в помощ на палестинците. \" \r\nСлед встъпването си в длъжност и на фона на похвалите на израелското правителство, Тръмп е предприел мерки, които се разглеждат като наказателни за палестинците и които също задушават жизнеспособността на бъдеща палестинска държава.  Юлиян Марков", "date": "2019.04.15", "title": "The Guardian: Призовават Европа да отхвърли плана на Доналд Тръмп за Близкия изток, ако е несправедлив за палестинците"}
{"url": "http://www.focus-news.net/news/2019/04/15/2646989/govoritel-na-notr-dam-tsyalata-vatreshnost-na-katedralata-gori-nay-veroyatno-tya-shte-bade-unishtozhena-iztsyalo.html", "text": "Говорител на катедралата Нотр Дам в Париж заяви в понеделник, че цялата дървена вътрешност на сградата гори и най-вероятно тя ще бъде унищожена изцяло, предава  Bloomberg . \r\nСпоред цитата на американската агенция, Анфре Фино е заявил: „Всичко гори, нищо няма да остане след пожара“. \r\nВ момента пожарникарите се опитват да спасят предметите на изкуството и други ценности, които се намират в катедралата. \r\nПревод и редакция:", "date": "2019.04.15", "title": "Говорител на Нотр Дам: Цялата вътрешност на катедралата гори, най-вероятно тя ще бъде унищожена изцяло"}
{"url": "http://www.focus-news.net/news/2019/04/15/2646605/tass-maykal-pompeo-prizova-nikolas-maduro-da-otvori-granitsite-i-da-dopusne-humanitarnata-pomosht.html", "text": "В неделя държавният секретар на САЩ Майкъл Помпео призова президента на Венецуела Николас Мадуро да отвори границата и да пусне хуманитарна помощ на територията на Боливарската република по време на  изявление в град Кукута (Колумбия), разположен на границата с Венецуела, предава  TACC . \r\n\"Господин  Мадуро, отворете тези гранични мостове, отворете границите. Можете да сложите край на това днес\", каза Помпео, чието изказване бе излъчено на уебсайта на администрацията на колумбийския президент. \r\nДържавният секретар добави, че Вашингтон и Богота \"искат по-добро бъдеще за венецуелците\". \"Съединените щати ще продължим да използваме всички политически и икономически възможности, които имаме, за да помогнем на венецуелците,\" добави Помпео. \r\nВенецуела през последните години преживява остра социално-икономическа криза, придружена от хиперинфлация и обезценяване на националната валута, коментира агенцията.  Юлиян Марков", "date": "2019.04.15", "title": "TAСС: Майкъл Помпео призова Николас Мадуро да отвори границите и да допусне хуманитарната помощ"}
{"url": "http://www.focus-news.net/news/2019/04/15/2646604/tass-kolumbiya-i-sasht-potvardiha-gotovnostta-si-da-vazstanovyat-demokratsiyata-vav-venetsuela.html", "text": "Властите на Колумбия и Съединените щати отново потвърдиха готовността си да положат съвместни усилия за „възстановяване на демокрацията и свободата във Венецуела“. Това съобщи в неделя колумбийският лидер Иван Дуке по време на реч в град Кукута. \r\n\"Днес заявявам, че потвърдихме съществуващото споразумение между нашите страни, за да направим всички необходими усилия за възстановяване на демокрацията, свободата и институционалния ред във Венецуела,\" каза Дуке, чието изказване беше излъчено на уебсайта на администрацията на колумбийския президент. \r\nРъководителят на Колумбия добави, че на редовната среща на групата „Лима“, която ще се проведе на 15 април в Сантяго (Чили), ще бъдат разгледани \"нови политически, икономически и дипломатически санкции, насочени към изолиране на диктатурата\".  Юлиян Марков", "date": "2019.04.15", "title": "ТАСС: Колумбия и САЩ потвърдиха готовността си „да възстановят демокрацията“  във Венецуела"}
{"url": "http://www.focus-news.net/news/2019/04/15/2646984/ria-novosti-tavanat-na-notr-dam-se-srina-iztsyalo.html", "text": "Покривът на катедралата Нотр Дам в Париж се срина напълно, съобщава кореспондент на  РИА Новости  от мястото на събитието. \r\nПо-рано очевидци съобщиха, че кулата на прочутата катедрала е паднала, а телевизионният канал BFM съобщи, че носещата конструкция на сградата е обхваната от пламъци. \r\nДвижението по остров Сите е спряно, а към мястото се стичат нови и нови автомобили на противопожарните служби. \r\nСпоред информация на AFP, пожарът може да е свързан с протичащата в Нотр Дам реконструкция. \r\nНяма информация за пострадали. \r\nПревод и редакция:", "date": "2019.04.15", "title": "РИА Новости: Таванът на Нотр Дам се срина изцяло"}
{"url": "http://www.focus-news.net/news/2019/04/15/2646608/pregled-na-osnovnite-temi-v-britanskiya-pechat-agentsiya-fokus.html", "text": "Бъдещето на премиерския пост на Тереза Мей, възможността за провеждане на нов референдум за Брекзит, алтернативите на предпазния механизъм за ирландката граница, както и възможностите за постигане на мир в Близкия Изток са сред основните теми на британския печат \r\n*** Съперниците на Тереза Мей за премиерския пост, подкрепят премиера да остане на поста си до есента, ако не успее да прокара споразумението  за Брекзит през парламента, пише британският вестник  The Times . \r\nВодещ „брекзитиър“ настоя вчера Тереза Мей  да се оттегли до края на юни и допусна нов ход, който да я свали в рамките на месеци. \r\nПоддръжниците на кандидатите за премиер, са заявили, че не искат състезание преди решаването на първия етап на Брекзит, дори ако преговорите с лейбъристите се провалят. \r\nТе се опасяват, че състезание за лидерството , преди споразумението с ЕС да бъде одобрено от парламента, ще даде инициативата на Борис Джонсън и Доминик Рааб, които обещаха да отворят отново сделката с Брюксел. \r\nСпоразумението на Тереза Мей с ЕС за удължаване на процеса по член 50 до 31 октомври и намерението  за започване на разговори с Джереми Корбин подновиха натиска върху нея. Премиерът обеща да се оттегли, след като този етап от преговорите приключи. Един от източниците, подкрепящ неин съперник, заяви, че техният кандидат ще бъде \"напълно щастлив\" Мей да остане до декември, когато според партийните правила тя може да се изправи срещу гласуване на доверие. \r\n\"Искаме състезание, след като първият етап на Брекзит е уреден, за да можем да говорим за други неща\", каза източникът. \"Повечето водещи претенденти не искат ранно съперничество, дори ако това означава да чакат и да подкрепят премиера до декември.\" Поддръжник на друг кандидат заяви, че кампанията им може да пострада, ако изборите се проведат на фона на продължаващата несигурност около Брекзит. \r\n\"Никой няма да може да предложи по-чиста форма на Брекзит от средите на кабинета\", заяви поддръжникът. \r\nТрети източник заяви, че кампания за лидерство, проведена на фона на несигурност ще постави кандидатите в позиция да обещават невъзможното „Кандидатите ще бъдат принудени да бъдат поставени на позиции, които са неизпълними нито от политическа, нито от техническа перспектива“. \r\nДжереми Хънт - външният министър, Саджид Джавид - министърът на вътрешните работи и Мат Хенкок, здравният министър, са сигурни, че ще участват в надпреварата за поста на Тереза Мей. Майкъл Гоув, Андреа Лейдсъм, Лиз Тръс и Пени Мордаун също се очаква да се кандидатират. Борис  Джонсън и Доминик Рааб ще бъдат  кандидатите на „брекзитиърите“ подкрепени от Европейската изследователска група от депутати на Джейкъб Рийс-Мог. \r\n*** Високопоставени бивши европейски политици осъдиха  настоящата Израелско-палестинска политика на администрацията на Тръмп и призоваха в писмо Европа да отхвърли всеки мирен план за Близкия изток на САЩ, ако е  несправедлив за палестинците, пише британският вестник  The Guardian . \r\nПисмото, изпратено до изданието, ЕС и европейските правителства, бе подписано от 25 бивши външни министри, шестима бивши премиери и двама бивши генерални секретари на НАТО. \r\n\"Време е Европа да застане зад нашите принципни параметри за мир между Израел и Палестина\", пише в писмото, призовавайки за решение с две държави, в което Израел и Палестинската държава живеят рамо до рамо. Според писмото Европа трябва да отхвърли всеки план, който не създава палестинска държава заедно с Израел със Ерусалим като столица  и на двете страни. \r\n\"За съжаление, сегашната американска администрация се е отклонила от дългогодишната политика на САЩ,\" пише в писмото, което критикува признаването от Доналд Тръмп през 2017 г. на \"само претенциите на едната страна към Йерусалим\". \r\nВашингтон също така „демонстрира обезпокоително безразличие към експанзията на израелските селища“ в окупирания Западен бряг и спря стотици милиони долари в помощ на палестинците. \" \r\nСлед встъпването си в длъжност и на фона на похвалите на израелското правителство, Тръмп е предприел мерки, които се разглеждат като наказателни за палестинците и които също задушават жизнеспособността на бъдеща палестинска държава. \r\n*** Джереми Корбин е под силен натиск от своя кабинет в сянка  да покаже силен ангажимент за нов референдум за Брекзит като част от предложенията за европейската изборна кампания, пише британският вестник  The Independent . \r\nМножество министри в сянка се застъпват за нов публичен вот, подкрепяни от членската маса. \r\nИзданието разбира, че лейбъристите вече започват процеса на изготвяне на манифеста си с онези, които искат да дадат на обществеността последна дума за Брекзит, принуждавайки лидера да направи силна заявка за оставане в ЕС  в изборния ден. \r\nЕкипът на Корбин понастоящем провежда разговори с консерваторите в опит да намери компромисно споразумение, което може да се ползва с подкрепата на мнозинството в Камарата на общините, като възможността за провеждане на нов референдум  е била обсъдена по време на преговорите. \r\nКабинетът на лидера подчерта, че решенията за манифеста все още предстоят да бъдат обсъдени, като партията едновременно защитава мнозинството си срещу новопоявилата се партия „Промяна“ партия, водена от отцепници от Лейбъристката партия и новата Брекзит партия на Найджъл Фарадж. \r\nЕдин източник в кабинета в сянка е казал на вестника: „Не можем да се съгласим с никакво споразумение, освен ако не е предложен референдум за неговото утвърждаване“. \r\n\"Хората трябва да зная за това, трябва да има подкрепа.\" \r\nЕвропейските избори ще се превърнат в повторение на кампанията за референдум от 2016 г., като партиите се позиционират по спектъра между оставане и напускане. \r\nПоддръжниците твърдят, че неуспехът да се подкрепи нов референдум ще се разглежда като предателство от страна на партийни членове, които гласуваха  за оставане, особено след като партийната конференция подкрепи този избор, ако не могат да се постигнат общи избори. \r\n*** Брюксел може най-накрая да е готов да се откаже от \"непрактичния\" предпазен механизъм за ирландската граница , съгласуван с Тереза Мей в споразумението за оттегляне, отхвърлено от парламента три пъти, заяви бившия лидер на Торите и изявен „брекзитиър“ Иън Дънкън Смит пред телевизионния канал Sky News, цитиран от  британското про-Брекзит издание  Daily Express . \r\nБившият лидер на консерваторите заяви, че вярва, че сега има \"възможност\" за алтернативни споразумения, които да заменят противоречивия „предпазен механизъм“. Той допуска, че ЕС сега \"постепенно е приел\", че съгласуваното предложение за избягване на твърда граница между Северна Ирландия и Република Ирландия няма да работи и твърди, че има възможност да се смята, че Брекзит ще бъде уреден преди изборите за Европейски парламент през май , \r\nТой каза: „Мисля, че има известна възможност за по-нататъшно обсъждане на алтернативни споразумения. \r\n\"Защо? Защото сега самите ЕС заявиха, че независимо от всичко твърда граница между Северна Ирландия и Ирландия няма да има и те ще търсят  алтернативни споразумения. \r\n„Е, ако те са готови да направят това при липса на споразумение, заплахата им, че ще има граници, твърда граница в Северна Ирландия, е изчезнала“, коментира Смит. \r\n„Това означава, че сега има възможност да се каже „Ако ще го направите - и ние им предложихме преди няколко месеца как да го направят, използвайки съществуващите митнически техники - тогава можете да го направите, когато има споразумение.", "date": "2019.04.15", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/04/15/2646985/new-york-post-ogromna-talpa-se-sabra-za-da-gleda-zrelishteto-na-goryashtata-notr-dam.html", "text": "Хиляди се събраха около историческата парижка катедрала Нотр Дам, докато тя гореше в понеделник, като много от тях споделяха видео, снимки и коментари, докато наблюдаваха ужаса как пламъците поглъщат цялото здание, съобщава електронното издание на  американския вестник The New York Post . \r\n„Всичко е загубено, нищо не може да я възстанови и никога няма да бъдат дори близо“, реагира един потребител на видео на падащата кула. „Няма смисъл да опитват. Толкова тъжно“. \r\nПолицията в Париж помоли зрителите да евакуират района, за да позволят достъп на пожарните. \r\nПревод и редакция:", "date": "2019.04.15", "title": "New York Post: Огромна тълпа се събра, за да гледа зрелището на горящата Нотр Дам"}
{"url": "http://www.focus-news.net/news/2019/04/15/2646609/tass-v-chikago-sa-otmeneni-nad-hilyada-poleta-zaradi-snezhni-buri.html", "text": "Повече от 1000 полета бяха анулирани на две летища в Чикаго поради снежна буря, която обхвана  тази част на Илинойс. Това съобщи в неделя летищната администрация на Чикаго, цитирана от  TACC . \r\nСитуацията остава критична в международното летище O‘Хеър. \"Пролетната буря предизвика закъснения средно с 49 минути на летището, броят на отменените полети достига 978. Екипите, работещи по почистване на снега работят непрекъснато , но всеки трябва да проверява статуса на полета си.\" – пише в социалната мрежа „Туитър“. \r\nВ другото летище на Чикаго летище Мидуей са отменени 148 полета. \r\nСпоред Националната метеорологична служба на САЩ температурата на въздуха в Чикаго е около един градус над нулата, като продължава да вали сняг, примесен с дъжд.  Юлиян Марков", "date": "2019.04.15", "title": "ТАСС: В Чикаго са отменени над хиляда полета заради снежни бури"}
{"url": "http://www.focus-news.net/news/2019/04/15/2646610/gerb-predstavi-platformata-si-za-evroizborite-obzor.html", "text": "ГЕРБ представи платформата си за изборите за Европейски парламент в различните сектори. Партията ще се яви на предстоящите избори заедно със СДС, като слоганът на кампанията им е „Европа ни чува“. Водач на листата е еврокомисарят по цифрова и икономика и общество Мария Габриел, следвана от настоящите евродепутати Андрей Ковачев, Андрей Новаков, Ева Майдел и Асим Адемов. Шести в списъка е Александър Йорданов от СДС. Следват Лиляна Павлова, Емил Радев, Ивелина Василева, Марин Захариева и др. ГЕРБ беше първата партия, която се регистрира в ЦИК за евровота на 26 май. Приоритетите на партията бяха представени от част от членовете на листата на партията за евроизборите.  Еврокомисарят и водач на листата на ГЕРБ Мария Габриел  очерта като основни ценности, за които ще работят в Европейския парламент, защитата на личните данни и сигурността на европейските граждани.  Евродепутатът Андрей Новаков  се спря на евросредствата, които България получава, и увери, че те не само няма да спрат след 2022 г., но и ще се увеличат.  Евродепутатът Асим Адемов представи платформата в сектор „Образование“ , която предвижда равен достъп до образование, преодоляване на неграмотността чрез качествено образование и връщане на децата в класните стаи.   Eвродепутатът Андрей Ковачев  представи платформата в здравеопазването. Той обясни, че ще се работи за по-добра спешна медицинска помощ, изграждане на здрaвно-информационна система, равен достъп до здравеопазване на всеки гражданин.  Евродепутатът Ева Майдел  представи приоритетите в сектор „Икономика“. Тя подчерта, че основните приоритети са завършване на единния европейски пазар, българско производство с висока добавена стойност, нови пазари за българските стоки и услуги, пазари без двойни стандарти, намаляване на бюрокрацията и др.  Бившият министър на регионалното развитие и благоустройството Лиляна Павлова  представи панела „Регионално развитие, кохезионна политика и транспортна инфраструктура“. „В кохезионната политика целите са пет – по-близо до гражданите, по-добра свързаност, по-социална, по-зелена и по-интелигентна. В регионалната политика ще работим за това, да няма различия в регионите и да развием трансгранично сътрудничество. Целите ни в транспортната политика са довършването на пътната структура по коридорите на Трансевропейската транспортна мрежа и завършването на приоритетните жп отсечки\", обясни Павлова.  Ивелина Василева – бивш министър на околната среда и председател на екологичната комисия в парламента , представи сектор „Екология“. Тя посочи, че ГЕРБ ще работи за осигуряване на чиста питейна вода чрез продължаване изграждането на модерна водоснабдителна инфраструктура, инвестиции в управлението на отпадъчните води, подобряване качеството на въздуха, борба с изменение на климата, осигуряване зелени работни места, стимулиране на иновациите, преход към кръгова икономика, актуализиране на Дунавската стратегия, приемане на Черноморска стратегия и др.  Зам.-министърът на енергетиката Жечо Станков  представи приоритетите в енергетиката. Той обясни, че ще се работи по пет основни стълба - енергийна сигурност, обединение на европейските пазари, декарбонизация на икономиката, възобновяема енергия, енергийна ефективност.  Зам.-кметът на Смолян Марин Захариев  представи приоритетите в сектор „Земеделие“. Сред тях са електронизация и цифровизация на управлението на земеделските стопанства, прецизно земеделие за повишаване ефективността и доходите, сближаване на директните плащания между Източна и Западна Европа, увеличаване процента на обвързана подкрепа, силна подкрепа за пчеларството, подкрепа на биологичното земеделие, подкрепа за младите фермери, борба с двойните стандарти и др. Марин Захариев обяви и целите, които си поставя ГЕРБ относно социалната политика - солидарност, достойнство и социална справедливост. Той посочи, че партията ще продължи да работи за хората в неравностойно положение, за преодоляване на младежката безработица, за достойно място на жените на пазара на труда и др.  Евродепутатът Емил Радев  представи приоритетите в сектор „Отбрана“. Сред тях са изграждане на общ отбранителен капацитет като европейски стълб на НАТО, увеличаване разходите за отбрана, така че да достигнат 2% от БВП до 2024 г., засилване на отбранителната мобилност в ЕС, създаването на Европейски фонд за отбрана засилено сътрудничество между ЕС и Великобритания и след Брекзит, подкрепа на позицията на ЕС спрямо Русия, спазване на международното право, общоевропейска стратегия за борба с корупцията и др. Радев посочи, че основен приоритет за ГЕРБ ще бъдат и миграционните процеси и борбата с тероризма, както и присъединяването на България към Шенген.  Премиерът Бойко Борисов и лидер на ГЕРБ  се обърна към кандидатите с думите: \"Харесахте ми. Сега разбирам защо и нашите опоненти искат да ни вкарат в компроматна игра\". \"Нанесоха ни тежък удар, сами сме си виновни. Убеждавайте хората, че ще бъдем по-добри\", допълни той.   Зам.-председателят на ГЕРБ Цветан Цветанов  заяви, че платформата на ГЕРБ е правилният подход, защото никъде няма отрицание на това, което се прави в Европа. \"Ние залагаме на финансов механизъм и на бюджет, с който действително да можем да реализираме всички секторни политики\", заяви Цветанов.  Лидерът на СДС Румен Христов  отбеляза от своя страна: \"Нашата платформа е прекрасна и е тази, която ще привлече най-много избиратели\". \"Пожелавам на този прекрасен отбор успех и нека да се поздравим с победа\", допълни той. \r\nЦветилена СИМЕОНОВА", "date": "2019.04.15", "title": "ГЕРБ представи платформата си за евроизборите (ОБЗОР)"}
{"url": "http://www.focus-news.net/news/2019/04/15/2646603/", "text": "Американската авиокомпания ‚Америкън Еърлайнс“  обяви в неделя, че ще отмени около 115 полета на ден през следващите месеци, тъй като флотът му от самолети Boeing 737 MAX ще бъде заземен до 19 август, предава  AFP . \r\nВодещата американска авиокомпания преди това е планирала самолетите да останат извън строя до 5 юни, , след като 157 души загинаха в катастрофата на „Етиопските авиолинии“ на 10 март. \r\n\"Тези 115 полета представляват приблизително 1,5% от общите полети на американците всеки ден това лято\", заяви в изявление председателят и главен изпълнителен директор на авиокомпанията Дъг Паркър. \r\nНо той подчерта своята увереност в самолета като цяло. \r\n\"Въз основа на текущата ни работа с Федералната авиационна администрация (FAA) и Боинг, ние сме силно уверени, че MAX ще бъде пресертифициран преди това време (19 август),\" каза той.  Юлиян Марков", "date": "2019.04.15", "title": "AFP:Американска авиокомпания е принудена да отмени по 115 полета дневно заради приземяването на самолетите „Боинг“ 737 МАХ"}
{"url": "http://www.focus-news.net/news/2019/04/15/2646602/the-independent-dzheremi-korbin-e-pod-natisk-da-predlozhi-nov-referendum-v-kampaniyata-za-evroizborite.html", "text": "Джереми Корбин е под силен натиск от своя кабинет в сянка  да покаже силен ангажимент за нов референдум за Брекзит като част от предложенията за европейската изборна кампания, пише британският вестник  The Independent . \r\nМножество министри в сянка се застъпват за нов публичен вот, подкрепяни от членската маса. \r\nИзданието разбира, че лейбъристите вече започват процеса на изготвяне на манифеста си с онези, които искат да дадат на обществеността последна дума за Брекзит, принуждавайки лидера да направи силна заявка за оставане в ЕС  в изборния ден. \r\nЕкипът на Корбин понастоящем провежда разговори с консерваторите в опит да намери компромисно споразумение, което може да се ползва с подкрепата на мнозинството в Камарата на общините, като възможността за провеждане на нов референдум  е била обсъдена по време на преговорите. \r\nКабинетът на лидера подчерта, че решенията за манифеста все още предстоят да бъдат обсъдени, като партията едновременно защитава мнозинството си срещу новопоявилата се партия „Промяна“ партия, водена от отцепници от Лейбъристката партия и новата Брекзит партия на Найджъл Фарадж. \r\nЕдин източник в кабинета в сянка е казал на вестника: „Не можем да се съгласим с никакво споразумение, освен ако не е предложен референдум за неговото утвърждаване“. \r\n\"Хората трябва да зная за това, трябва да има подкрепа.\" \r\nЕвропейските избори ще се превърнат в повторение на кампанията за референдум от 2016 г., като партиите се позиционират по спектъра между оставане и напускане. \r\nПоддръжниците твърдят, че неуспехът да се подкрепи нов референдум ще се разглежда като предателство от страна на партийни членове, които гласуваха  за оставане, особено след като партийната конференция подкрепи този избор, ако не могат да се постигнат общи избори.  Юлиян Марков", "date": "2019.04.15", "title": "Тhe Independent: Джереми Корбин е под натиск да предложи нов референдум в кампанията за евроизборите"}
{"url": "http://www.focus-news.net/news/2019/04/15/2646614/pregled-na-mezhdunarodnite-novini-do-6-chasa-agentsiya-fokus.html", "text": "Финландската лява социалдемократическа партия взе преднина в парламентарните избори в страната в неделя, предава  AFP . \r\nТя е получила 19,0 процента от гласовете, след като бяха преброени 37 процента от бюлетините. \r\nКрайно дясната Партия на финландците е на трето място с 15,1%, зад консервативната Национална коалиционна партия (17,2%). Центристката партия  на министър-председателя Юха Сипила е на четвърто място с 15,4%, показват резултатите от предварителното гласуване. \r\n*** Управляващата в Турция Партия на справедливостта и развитието (ПСР) е готова да направи „извънредно обжалване“ пред Върховния избирателен съвет на страната за резултатите от град Истанбул, заяви заместник-председателят на ПСР Али Ихсан Явуз в неделя, цитиран от електронното издание на турския вестник  Yeni Safak . \r\n„Ние казахме, че ще поискаме„ повторно провеждане  на изборите в Истанбул, като използваме правото си на извънредно обжалване “. Нашата подготовка е в най-голяма степен завършена. Ще предадем нашата петиция на турския Върховен избирателен съвет много скоро ”, пише Явуз в публикация в социалната мрежа „Туитър“. \r\nМилиони турски гласоподаватели гласуваха на 31 март на местните избори, за да изберат кметовете на Турция, членовете на общинските съвети, мухтарите (чиновниците от кварталите) и членовете на съветите на старейшените за следващите пет години. \r\nСпоред неофициални резултати в истанбулската кметска надпревара, преди повторното преброяване, Екрем Имамоглу, кандидатът на основната опозиционна Републиканска народна партия (РНП), води с 48,79% от гласовете, пред кандидата на управляващите Бинъли Йълдъръм с 48,51%. \r\nПрезидентът Ердоган каза в понеделник, че местните избори бяха помрачени от \"организираната престъпност\" в избирателните секции в Истанбул, което повишава възможността за повторно гласуване в града с около 15 милиона жители. \r\n*** Ракети, изстреляни от джихадисти в неделя, убиха най-малко 11 души в сирийския град Алепо, съобщи сирийската държавна агенция SANAцитирана от  AFP . \r\nАлепо се намира в северната част на страната до Идлиб, провинция, доминирана от ислямисти, най-вече от групировката „Хаят Тахрир ал-Шам“(ХТШ), които обстрелват периодично града, след като през 2016 година правителството си възвърна контрола върху него, коментира агенцията. \r\nSANA заяви, че ракетите, изстреляни от \"терористични групи\", са убили 11 \"мъченици\" и са ранили 11 цивилни в кварталите на Алепо, използвайки терминологията, ползвана от  джихадистите и бунтовниците. \r\nСирийската обсерватория за човешки права, базирана във Великобритания, заяви, че ракетите са били изстреляни от джихадистки групи, най-вероятно от ХТШ. \r\n*** Министърът на отбраната на Судан Авад бин Ауф беше освободен с решение на Преходния военен съвет на Судан. Това беше обявено в неделя на пресконференция в Хартум от говорител на съвета , цитиран от  TACC . Според него Авад бин Ауф \"e уволнен поради пенсиониране\". \r\nВ допълнение са извършени кадрови промени в специалните служби на страната. Абу Бакр Мустафа е назначен за нов ръководител на Службата за сигурност и разузнаване. Бившият шеф на службата, влиятелният Сала Гош, подаде оставка предишния ден. Според официалния представител \"неговата оставка се приема, той също се пенсионира\". \r\nПредставителят на Военния съвет добави, че членовете на управляващата партия на сваления президент Омар ал-Башир \"Национален конгрес\" няма да участват в процеса на формиране на бъдещото управление на страната. \r\n\"Партията на националния конгрес няма да бъде в бъдещото правителство\", отбеляза говорителят. \"Топката в процеса на формиране на кабинета на министрите е в полето на опозиционните сили.\" \r\nЦентралната банка на Судан обяви в неделя за замразяване на всички сметки на канцеларията на президента и на двете камари на парламента. \r\nСпоред Кубаши Ибрахим арестите на представителите на бившите власти, които \"символизираха режима\", ще продължат. Той обяви и създаването на държавен комитет за управление на активите на управляващата досега партия. \r\nАрмията също така обеща да не използва сила, за да сложи край на продължаващите протести в Хартум. \r\n\"Разгонването на демонстрации със сила не е на дневен ред\", заяви говорителят, отбелязвайки, че режимът на Башир е планирал да сложи край на протестите със сила. \"Ние се намесихме, когато вече беше взето решение за насилствено разпръскване на демонстрантите\", отбеляза той. \r\nВоенният съвет отстрани посланиците на в Судан САЩ и Швейцария. \r\n\"Посланиците на Судан във Вашингтон и Женева са отстранени от длъжностите си,\" каза той. В същото време той отбеляза, че преходните власти в страната се свързват с дипломати и представители на чуждестранни посолства, за да \"им предадат информация за ситуацията в страната\". \r\nПо-рано в неделя заместник-началникът на Преходния военен съвет на страната Мохамед Хамдан Дакло (Хамидти) се срещна с временно управляващия в посолството на САЩ в Судан и го информира за причините за отстраняването на Омар Башир. \r\n*** Американската авиокомпания ‚Америкън Еърлайнс“  обяви в неделя, че ще отмени около 115 полета на ден през следващите месеци, тъй като флотът му от самолети Boeing 737 MAX ще бъде заземен до 19 август, предава  AFP . \r\nВодещата американска авиокомпания преди това е планирала самолетите да останат извън строя до 5 юни, , след като 157 души загинаха в катастрофата на „Етиопските авиолинии“ на 10 март. \r\n\"Тези 115 полета представляват приблизително 1,5% от общите полети на американците всеки ден това лято\", заяви в изявление председателят и главен изпълнителен директор на авиокомпанията Дъг Паркър. \r\nНо той подчерта своята увереност в самолета като цяло. \r\n\"Въз основа на текущата ни работа с Федералната авиационна администрация (FAA) и Боинг, ние сме силно уверени, че MAX ще бъде пресертифициран преди това време (19 август),\" каза той. \r\n*** От септември Северна Македония ще има нови учебници, освободени от иредентизъм, заяви външният министър на Гърция  в интервю за гръцкия вестник Ethnos, цитирано от македонското електронно издание  “МКД“ . \r\n„Договорът от Преспа е честен компромис, отговаря на националните интереси на двете страни и веднъж завинаги премахва отровата на взаимното подозрение“, подчерта министърът на външните работи на Гърция. \r\nНа въпрос дали преди изборите правителството ще успее да убеди всички, които критикуват ползите от споразумението,  Катругалос заяви, че \"той не се съмнява.\" \r\n„Бавно, постепенно се разбира значението на договора като честен компромис, който удовлетворява същността на националните интереси от двете страни, като премахва веднъж завинаги отровата на взаимното подозрение. И с течение на времето икономическите ползи за страната, и особено за гръцка Македония, ще бъдат очевидни с промяната на икономическата сфера на Балканите“, казва ръководителят на гръцката дипломация. \r\nЩо се отнася до комисиите по учебниците и търговските марки, външният министър на Гърция обяснява, че първата  вече е създадена и \"от септември новите учебници в Северна Македония ще бъдат освободени от всякакъв вид иредентизъм\". \r\n\"Комисията за търговските марки ще бъде сформирана до средата на май, с участието на представители на съответните министерства на външните работи, икономиката и развитието,  селското стопанство, както и на международни експерти. За да се подготвят, бяха проведени систематични консултации с бизнесмени и камари на Северна Гърция и други, ”обяснява Катругалос. \r\n*** В неделя държавният секретар на САЩ Майкъл Помпео призова президента на Венецуела Николас Мадуро да отвори границата и да пусне хуманитарна помощ на територията на Боливарската република по време на  изявление в град Кукута (Колумбия), разположен на границата с Венецуела, предава  TACC . \r\n\"Господин  Мадуро, отворете тези гранични мостове, отворете границите. Можете да сложите край на това днес\", каза Помпео, чието изказване бе излъчено на уебсайта на администрацията на колумбийския президент. \r\nДържавният секретар добави, че Вашингтон и Богота \"искат по-добро бъдеще за венецуелците\". \"Съединените щати ще продължим да използваме всички политически и икономически възможности, които имаме, за да помогнем на венецуелците,\" добави Помпео. \r\nВенецуела през последните години преживява остра социално-икономическа криза, придружена от хиперинфлация и обезценяване на националната валута, коментира агенцията. \r\n***  Повече от 1000 полета бяха анулирани на две летища в Чикаго поради снежна буря, която обхвана  тази част на Илинойс. Това съобщи в неделя летищната администрация на Чикаго, цитирана от  TACC . \r\nСитуацията остава критична в международното летище O‘Хеър. \"Пролетната буря предизвика закъснения средно с 49 минути на летището, броят на отменените полети достига 978. Екипите, работещи по почистване на снега работят непрекъснато , но всеки трябва да проверява статуса на полета си.\" – пише в социалната мрежа „Туитър“. \r\nВ другото летище на Чикаго летище Мидуей са отменени 148 полета. \r\nСпоред Националната метеорологична служба на САЩ температурата на въздуха в Чикаго е около един градус над нулата, като продължава да вали сняг, примесен с дъжд. \r\n*** Френският президент Еманюел Макрон има за цел да отвори нова глава в президентството си в понеделник с поредица от политически изявления, основани на най-голямото проучване в отговор на бунта на \"жълтите жилетки\", предава  AFP \r\nМакрон ще изнесе реч в 18:00 часа местно време (19 часа българско време), посочвайки \"първите конкретни мерки\", които ще бъдат предприети в отговор на оплакванията, излъчени на над 10 000 срещи между януари и март или публикувани онлайн, каза председателството. \r\nЕдин от помощниците на Макрон каза пред AFP, че страната може да очаква с нетърпение \"нов акт\" в неговото почти двегодишно президентство, белязано от \"дълбоки промени\", целящ да сложи чертана продължилите пет месеца често насилствени антиправителствени протести.  \r\nЗадачата да се опитат да задоволят многото, понякога конкуриращите се искания, произтичащи от „Големия национален дебат“, ще бъде трудна за 41-годишния лидер, чиято реформаторска кариера беше внезапно отклонена  от „жълтите жилетки“. \r\nОбобщавайки тежестта на очакванията на раменете на Макрон, лидерът на Сената Жерар Ларше, член на опозиционните републиканци, каза пред вестник Le Figaro в събота: \"Той няма да получи втори шанс.\" \r\nПрез януари Макрон стартира поредица от дебати, за да се опита да извади топлината от протестите. \r\nМежду 15 януари и 15 март почти 500 000 души взеха участие в 10,134 срещи в обществени дебати в цялата страна, като стотици хиляди попълниха въпросници или предлагаха различни предложения на официалния уебсайт на дебата.", "date": "2019.04.15", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/04/15/2646611/tv-21-makedoniya-nedelniyat-den-v-tirana-proteche-mirno-sled-sabotnite-protesti.html", "text": "Неделният ден в Тирана протече мирно след съботните протести, информира македонският телевизионен канал  “ТВ 21“ .  \r\nПротестът в събота  завърши с обръщение на лидера на опозиционната Демократическа партия Лулзим Баша и с пеенето на албанския химн и скандирания, че Рама си отива. Протестът, който продължи около четири часа и половина, според Баша, е най-масовият в историята на страната. Демонстрацията  беше изпълнена с напрегнати ситуации, първо с пробив в полицейския кордон пред правителството, а след това и пред парламента. Пет полицаи бяха ранени от пиротехнически изделия и твърди предмети, хвърлени по органите на реда. Те бяха настанени в Университетската клиника. Един от тях е с изгаряния по лицето. Демонстрантите унищожиха няколко магазина пред парламента и изгориха едно превозно средство и няколко контейнера за отпадъци. Полицията, освен сълзотворен газ, използва и водни оръдия. В края на протеста най-малко 20 души са били задържани, припомня телевизията.  Юлиян Марков", "date": "2019.04.15", "title": "„ТВ 21“ (Македония): Неделният ден в Тирана протече мирно след съботните протести"}
{"url": "http://www.focus-news.net/news/2019/04/15/2646615/liderat-na-dost-lyutvi-mestan-e-zadarzhan-sled-tezhka-katastrofa-pri-koyato-zagina-6-mesechno-bebe-obzor.html", "text": "6- месечно бебе загина при тежка катастрофа в района на село Загорско по главния път към ГКПП „Маказа”. При катастрофата са се сблъскали два автомобила. В единия е пътувало семейство с две деца, а в другия- лидерът на ДОСТ Лютви Местан. При инцидента са ранени дете на 10 години и жена на 28 години. Пострадалите са настанени в МБАЛ „Атанас Дафовски“ в Кърджали. Мястото на инцидента беше отцепено от полицията, движението се пренасочваше в едната лента. Извършен е оглед и са разпитани свидетели. Следствените действия са ръководени от окръжния прокурор на Кърджали Желязко Стефанов. Говорителят на главния прокурор Румяна Арнаудова съобщи за „Фокус“, че единият от автомобилите е управляван от Лютви Местан. Лидерът на ДОСТ беше задържан за 24 часа. Арнаудова обясни, че Местан и другият водач са тествани за алкохол и наркотици, като пробите им са отрицателни. От двамата са взети и кръвни проби. Говорителят на главния прокурор посочи, че първоначалните следствени действия са изключително важни, за да се вземе решение за следващите действия на прокуратурата. „Прокуратурата ще приложи еднакъв аршин, както досега е реагирала, по отношение на сходни инциденти, при които по непредпазливост се причинява смърт“, заяви Румяна Арнаудова. \r\nБиляна ИВАНОВА", "date": "2019.04.15", "title": "Лидерът на ДОСТ Лютви Местан е задържан след тежка катастрофа, при която загина 6-месечно бебе (ОБЗОР)"}
{"url": "http://www.focus-news.net/news/2019/04/15/2646612/gordana-silyanovska-davkova-dali-makedoniya-e-svobodna-ako-e-iredentizam-da-se-pee-himnai.html", "text": "„Дали Македония е свободна ако е иредентизъм да се пее химна?“ – попита кандидатът за президент на ВМРО-ДПМНЕ Гордана Силяновска-Давкова на предизборен митинг във Велес, цитира думите й македонското електронно издание  “МКД“ \r\nСиляновска обърна внимание, че преди мач по хандбал македонският химн е изпълнен без думи. \r\n„Неморално, неетично и мазохистично е това, което се случва. Нали се  запазва и гарантира нашата идентичност? И така, какво е химнът, ако не е част от македонската идентичност? Дали Македония е свободна , ако е иредентизъм  да се пее химна? Дали това е свободна страна и наистина не трябва да се борим отново за свобода и справедливост, защото в Конституцията са описани трите най-важни символа на държавата, сред които, освен герба и знамето, е и химна. Конституцията и законите са над всички в една свободна страна и аз се страхувам дали тази страна е все още свободна. Химнът е нашата историческа картина, нашият исторически национален разказ. Кой им дава правото да премахнат думите от химна? Това не е просто музика, а борбата за свобода и справедливост, подчерта Силяновска.  Юлиян Марков", "date": "2019.04.15", "title": "Гордана Силяновска-Давкова: Дали Македония е свободна ако е иредентизъм да се пее химна?"}
{"url": "http://www.focus-news.net/news/2019/04/15/2646616/blerim-reka-nyama-druga-optsiya-osven-es-i-nato.html", "text": "Кандидатът за президент Блерим Река заяви на среща в село Желино в района на  Тетово тази вечер, че голяма промяна ще настъпи на 21 април с политическото настояще на страната, предава думите му  македонското електронно издание  “МКД“ . \r\nТой посочи, че с новата си концепция той ще коригира сегашните политики на правителството. \r\n„За да има държава, трябва да има върховенство на закона. Нямаме друг избор освен ЕС и НАТО, а корупцията и безработицата трябва да спрат. Трябва също да знаем, че не сме статистически показател, ние сме албанци, ”каза Река. \r\nПредседателят на  Алианса на албанците Зиядин Села разкритикува СДСМ и ДСИ, защото според него албанците в тази коалиция не са добре представени. \r\n\"Имаме задължението да махнем маската Ви и това, че в продължение на 18 години манипулирате албанците. Никога няма да подкрепим някой, който не е като нас и не е албанец ”, каза Села. \r\nПред жителите на Желино, говори и председателят на БЕСА Билал Касами. Той каза, че ДСИ не трябва да прави такъв консенсус, защото \"когато правиш нещо, първо говориш с братята си, а не със съседите си\". \r\n\"Пендаровски знае, че няма да има чистия глас на албанците. ДСИ през 2014 г. не го подкрепи, защото беше опозиция, а сега му дава подкрепа, защото е част от властта”, подчерта Касами.  Юлиян Марков", "date": "2019.04.15", "title": "Блерим Река: Няма друга опция освен ЕС и НАТО"}
{"url": "http://www.focus-news.net/news/2019/04/15/2646618/afp-izvazhdat-yadreno-gorivo-ot-atomnata-tsentrala-fukushima.html", "text": "Операторът на японската атомна централа „Фукушима“ в понеделник започна изваждането на атомно гориво от сграда, в която се намира един от реакторите, които се стопиха през 2011 г, предава  AFP . \r\nТова ще бъде първият път, когато чрез деликатна операция операторът на Фукушима ТЕПКО ще извади гориво от централата. \r\nПоради високите нива на радиация, техниците използват дистанционно контролирано оборудване, за да извадят  горивото от \"резервоар за съхранение\" вътре в сградата. Според ТЕПКО ще са необходими около две години, за да се премахнат 566 единици ядрено гориво, повечето от които вече са изразходвани. \r\nИнженерите се нуждаеха от време, за да изчистят отломките от земетресението в сградата, докато преодоляват различни други технически предизвикателства, заяви говорителят на ТЕПКО Юка Мацубара. \r\n\"Трябваше да действаме внимателно (за да премахнем отломките) и трябваше да предприемем мерки, тъй като прахът щеше да се издигне и да се увеличат радиационните нива\", каза тя.  Юлиян Марков", "date": "2019.04.15", "title": "AFP: Изваждат ядрено гориво от атомната централа „Фукушима“"}
{"url": "http://www.focus-news.net/news/2019/04/15/2646617/deutche-welle-islyamska-darzhava-vse-oshte-mozhe-da-organizira-ataki-v-germaniya.html", "text": "Ръководителят на германската национална разузнавателна агенция предупреди да не се подценява заплахата от \"Ислямска държава\" въпреки очевидното поражение на групировката в Сирия и Северен Ирак, цитира думите му германската медия  Deutsche Welle . \r\nВ интервю за германския вестник Welt am Sonntag Томас Халденванг, ръководител на Федералната служба за защита на Конституцията (BfV) - германската национална разузнавателна агенция - предупреди за нарастваща заплаха от завръщането на джихадисти от \"Ислямска държава\" от Сирия и Северен Ирак. \r\nХалденванг заяви, че броят на радикалните ислямисти в Германия е нараснал до 2240 през 2018 година. \r\n\"Не мога да кажа, че всичко е приключено с „Ислямска държава“, каза Халденванг. \"Те могат да започнат нападение в Германия по всяко време\", добави той. \r\nПрезидентът на BfV каза, че „Ислямска държава“ все още съществува с акцент върху \"виртуалния кибер-халифат\", който все още може да привлече сътрудници за атаки. \r\nХалденванг, обаче, призна, че не е възможно властите да наблюдават всички заподозрени в тероризъм. - Ще са ни необходими поне четирима души, за да наблюдаваме един такъв човек. Ние се фокусираме само върху тези, които биха могли да бъдат изключително опасни. \r\nРъководителят на BfV призова за правна промяна за наблюдение на децата на връщащите се в ЕС. \"Ако ни е позволено да вземем техните данни, можем да дадем информация например на службата за социално подпомагане \", каза Хелденванг, добавяйки, че тези деца са сами по себе си жертви. \r\nПрезидентът на BfV каза, че някои от тези деца са били свидетели на насилието с „Ислямска държава“ и че те се покланят на бащите си като герои. \r\n„Питаме се: това ли е новото поколение терористи?“  - каза Халденванг. \r\nГерманският федерален служител също защити предложението за мониторинг на платформите за съобщения: „Можем да наблюдаваме редовни телефони за повърхностни признаци макар, че терористите зная как да общуват по между си без да бъдат забелязани“ \r\nХалденванг също подчерта, че Германия трябва да „обърне повече внимание на крайно десния екстремизъм“. Той каза, че агенцията е забелязала, че крайно десните групи са все \"по-взаимосвързани\" и че границите между тези групи и обикновени \"недоволни граждани\" са все по-неясни.  Юлиян Марков", "date": "2019.04.15", "title": "Deutche Welle: Ислямска държава все още може да организира атаки в Германия"}
{"url": "http://www.focus-news.net/news/2019/04/15/2646613/afp-emanyuel-makron-vaznameryava-da-reshi-problemite-s-zhaltite-zhiletki.html", "text": "Френският президент Еманюел Макрон има за цел да отвори нова глава в президентството си в понеделник с поредица от политически изявления, основани на най-голямото проучване в отговор на бунта на \"жълтите жилетки\", предава  AFP \r\nМакрон ще изнесе реч в 18:00 часа местно време (19 часа българско време), посочвайки \"първите конкретни мерки\", които ще бъдат предприети в отговор на оплакванията, излъчени на над 10 000 срещи между януари и март или публикувани онлайн, каза председателството. \r\nЕдин от помощниците на Макрон каза пред AFP, че страната може да очаква с нетърпение \"нов акт\" в неговото почти двегодишно президентство, белязано от \"дълбоки промени\", целящ да сложи черта на продължилите пет месеца често насилствени антиправителствени протести.  \r\nЗадачата да се опитат да задоволят многото, понякога конкуриращи се искания, произтичащи от „Големия национален дебат“, ще бъде трудна за 41-годишния лидер, чиято реформаторска кариера беше внезапно отклонена  от „жълтите жилетки“. \r\nОбобщавайки тежестта на очакванията на раменете на Макрон, лидерът на Сената Жерар Ларше, член на опозиционните републиканци, каза пред вестник Le Figaro в събота: \"Той няма да получи втори шанс.\" \r\nПрез януари Макрон стартира поредица от дебати, за да се опита да извади топлината от протестите. \r\nМежду 15 януари и 15 март почти 500 000 души взеха участие в 10,134 срещи в обществени дебати в цялата страна, като стотици хиляди попълниха въпросници или предлагаха различни предложения на официалния уебсайт на дебата.  Юлиян Марков", "date": "2019.04.15", "title": "AFP: Еманюел Макрон възнамерява да реши проблемите с „жълтите жилетки“"}
{"url": "http://www.focus-news.net/news/2019/04/15/2646606/bsp-obyavi-evrolistata-si-obzor.html", "text": "След близо 11- часово заседание на Националния съвет на БСП партията утвърди листатата за европейските избори през май. Водачът на листата на левицата говорителят на ПГ на БСП Елена Йончева беше единственият ясен кандидат от самото начало. Преди заседанието зам.-председателят на ПГ на БСП Драгомир Стойнев обяви, че ръководството на партията няма да включи лидера на ПЕС Сергей Станишев в листата. Станишев е втори по номинации след Йончева. Стойнев обяви, че ръководството ще предложи Янаки Стоилов да бъде втори в листата, Деница Златева да бъде трета, а началникът на кабинета на президента Иво Христов- четвърти. Лидерът на ПЕС Сергей Станишев заяви, че листата на БСП с обявените до момента имена, е голям подарък за ГЕРБ. Според него Корнелия Нинова е избрала не диалога, а конфронтацията. „Дали Националният съвет ще каже, че се вслушва в гласа на партията или че всичко това е било един фарс?“, попита Станишев. Иво Христов заяви: „Нормално е да приема да съм в листата на БСП за евровота - тя е единствената опозиция“. Евродепутатът от БСП Петър Курумбашев обяви, че Корнелия Нинова му е предложила да заеме девето място в листата, но е отказал. Той определи предложението като подигравка към всичко, което е направил.  \r\nСлед като станаха ясни четирима кандидати, които ръководството на БСП предлага за евролистата, лидерът на ГЕРБ Бойко Борисов коментира: „Листата на БСП е - шпионин, Държавна сигурност, шпионин, Държавна сигурност. Според него единственият, който може би разбира от европейска политика, е Деница Златева. „Бях сигурен и щях да се обзаложа за Иво Христов и за това, че е в листата, защото видях как се гледат с Корнелия Нинова онзи ден. И как правят онзи КСНС в нищото, само за да се говори по темата“, заяви Борисов. По думите му невключването на Сергей Станишев в листата на БСП показва, че левицата вече няма нищо общо с европейските социалисти.  \r\nНа заседанието на Националния съвет се проведе балотаж за второто и третото място, и за петото и шестото. След тайното гласуване Елена Йончева остана първа. Деница Златева зае седмо място, а не първоначално обявеното трето. Петър Витанов е на второ място вместо Янаки Стоилов, които си направи отвод. Иво Христов запази четвъртото си място, а Сергей Станишев влезе в листата на пето място. Листата е приета със 110 гласа „за“, 0- „против“ и 1 „въздържал се“.  \r\nСлед края на заседанието лидерът на ПЕС заяви: „Водещото за мен е БСП да се яви със силна „Визия за България“, която да е уважавана в единна Европа“. Според него кампанията на БСП за евровота трябва да има ясен европейски и социалистически профил. По думите му БСП е могла да избегне напрегнатия Пленум. Лидерът на БСП Корнелия Нинова заяви: „Няколко пъти, на последните заседания на Националния съвет, другари очакват от мен да кажа, че поемам отговорността за тази листа и за тези избори. Щях да я нося с оставка, ако загубим“. По думите й това обаче вече не важи. „Оттук нататък отговорността за резултатите е на Националния съвет на БСП“, обяви Нинова. Тя изтъкна, че БСП е избрала листата си след 9 часа дебати и изрази надежда това да опровергае чужди и техни твърдения, че партията е диктаторска, еднолична и вождистка.  \r\nПубликуваме цялата листа на БСП за евровота през май:  \r\n1.\tЕлена Йончева \r\n2. Петър Витанов \r\n3. Цветелина Пенкова \r\n4. Иво Христов  \r\n5. Сергей Станишев \r\n6. Иван Кръстев \r\n7. Деница Златева \r\n8. Румен Гечев \r\n9. Момчил Неков  \r\n10 Велизар Енчев  \r\n11. Димитър Данчев  \r\n12. Тодор Стоилов \r\n13. Валери Жаблянов \r\n14. Мариела Модева \r\n15. Десислав Тасков  \r\n16. Крум Дончев  \r\n17.Емил Георгиев  \r\nДеница КИТАНОВА", "date": "2019.04.15", "title": "БСП обяви евролистата си (ОБЗОР)"}
{"url": "http://www.focus-news.net/news/2019/04/15/2646620/predstoyashti-mezhdunarodni-sabitiya-za-15-april-agentsiya-fokus.html", "text": "Отбелязват се 107 години от рождението на основателя на Северна Корея Ким Ир Сен, дядо на Ким Чен-ун \r\n***  Русия е домакин на министрите на външните работи на Армения и Азербайджан, които ще проведат преговори за Нагорно Карабах \r\n***  Германският канцлер Ангела Меркел се среща с Върховния комисар на ООН по бежанците Филипо Гранди  СС на ООН обсъжда Йемен \r\n***  Среща между европейския комисар по разширяването Йоханес Хан и президента на Косово Хашим Тачи \r\n***  Продължава настъплението на Либийската национална армия (ЛНА) срещу Триполи", "date": "2019.04.15", "title": "Предстоящи международни събития за 15 април (Агенция \"Фокус\")"}
{"url": "http://www.focus-news.net/news/2019/04/15/2646621/predstoyashti-sabitiya-v-stranata-za-15-april-agentsiya-fokus.html", "text": "*** \r\nOт 17.00 часа в залата на Учредителното събрание президентът Румен Радев ще произнесе слово на изнесеното тържествено заседание на Конституционния съд на Република България. От 18.30 часа Румен Радев ще връчи почетен плакет „Св. св Кирил и Методий“ на Народно читалище „Надежда-1869“ по случай 150 години от създаването на културната институция.  \r\n*** \r\nОт 17.00 часа в музей „Възраждане и Учредително събрание“ председателят на Народното събрание Цвета Караянчева ще участва в  тържественото открито заседание на Конституционния съд, посветено на 140-ата годишнина от приемането на Търновската конституция.  \r\n*** \r\nОт 9.00 часа XVII състав на Специализирания наказателен съд ще гледа искането за отстраняване от длъжност на Милен П. и Стоянка С. \r\n*** \r\nОт 9.30 часа IІІ състав на Специализирания наказателен съд ще гледа делото за образуване и ръководене на организирана престъпна група срещу Георги Г., Цено Ф. и Борис Р.  \r\n*** \r\nОт 10.00 часа V състав на Специализирания наказателен съд ще заседава по делото срещу Петър С., Боян Т., Бисер И., Бранимир С. за образуване и ръководене на организирана престъпна група. \r\n*** \r\nОт 10.00 часа ХХ състав на Специализирания наказателен съд ще заседава по делото за престъпление по служба срещу Владислав И., Михаил З. и Светозар Л.  \r\n*** \r\nОт 10.00 часа в Американския център към Столична библиотека (пл. „Славейков\" 4А) ще бъде открита Национална конференция „Зависимият човек. Фактори на зависимостта“. \r\n*** \r\nОт 10.00 часа в Интер Експо Център започва Международното индустриално изложение MachTech&InnoTech Expo.  \r\n*** \r\nОт 10.30 часа XV състав на Специализирания наказателен съд ще гледа делото за участие в организирана престъпна група срещу Румен Р., Павел Ц. и Христо Й.  \r\n*** \r\nОт 11.30 часа в пленарната зала на парламента ще се проведе финалната дискусия от Националното състезание по водене на парламентарен дебат за ученици и студенти. \r\n*** \r\nОт 11.30 часа 4 състав на Специализирания наказателен съд ще заседава по делото срещу Георги З., кумулиране на наказанията.  \r\n*** \r\nОт 11.30 часа в пленарната зала на парламента ще се проведе финалната дискусия от Националното състезание по водене на парламентарен дебат за ученици и студенти. \r\n*** \r\nОт 11.45 часа І-20 състав на Софийски градски съд ще гледа делото срещу Столична община за мръсния въздух.  \r\n*** \r\nОт 12.00 часа 12 състав на Специализирания наказателен съд ще заседава по делото срещу Гриша Г., Данаил Г., Емилия Ст. и др., обвинени в образуване и ръководене на организирана престъпна група. \r\n*** \r\nОт 13.00 часа в централата на АБВ (улица „Врабча“ 23) ще се проведе пресконференция след заседание на ИБ на партията и Политическия съвет на КП „Коалиция за България“. \r\n*** \r\nОт 13.00 часа 3 състав на Специализирания наказателен съд ще заседава по делото срещу Иван К. и Димитър Г., квалифицирани състави на изнудване.  \r\n*** \r\nОт 13.00 часа 5 състав на Специализирания наказателен съд ще заседава по делото срещу Стефан Г., Георги Г., Христо А. и др., обвинени в образуване и ръководене на организирана престъпна група.  \r\n*** \r\nОт 13.30 часа 1 състав на Специализирания наказателен съд ще заседава по делото срещу Иван Сл., Янко К., Николай Х. и др., обвинени в образуване и ръководене на организирана престъпна група.  \r\n*** \r\nОт 13.30 часа 17 състав на Специализирания наказателен съд ще заседава по делото срещу Михайло М., чл. 65 НПК – молба за изменение на мярка за неотклонение. \r\n*** \r\nОт 14.00 часа 13 състав на Специализирания наказателен съд ще заседава по делото срещу Живко Щ., чл. 65 НПК – молба за изменение на мярка за неотклонение. \r\n*** \r\nОт 16.00 часа 14 състав на Специализирания наказателен съд ще заседава по делото срещу Петър А., Красимир В. и др., обвинени в образуване и ръководене на организирана престъпна група.  \r\n*** \r\nВ Регионален исторически музей – София ще се проведе викторина с учениците на 101 СУ „Бачо Киро“ – София. \r\n*** \r\nОт 10.30 часа в областен информационен център – Благоевград ще се проведе пресконференция на която ще бъде представен националният онлайн конкурс за млади предприемачи на тема „Имам бизнес идея!“.  \r\n*** \r\nОт 12.00 часа в зала № 5 на общината кметът д-р Атанас Камбитов ще даде пресконференция по актуални теми, свързани с развитието на Благоевград.  \r\n*** \r\nОт 17.00 часа в храм „Света Богородица“ над 120 деца и ученици от Сливенска епархия ще бъдат наградени в конкурса за великденско яйце „Децата и вярата“. \r\n*** \r\nОт 19.30 часа в зала „Яворов“ ще се проведе концерт на Владимир Ампов – Графа.  \r\n*** \r\nОт 10.00 часа във ВТУ „Св. Св. Кирил и Методий“ започва научна конференция за Търновската конституция и сега действащия демократичен основен закон \r\n*** \r\nОт 14.00 часа в Народно читалище „Надежда - 1869“ ще бъде представена монографията на проф. д.и.н Милко Палангурски „Бащите на Търновската конституция“.  \r\n*** \r\nОт 15.00 часа в Народно читалище „Надежда - 1869“ ще бъде открита изложбата „Дневниците на Народното събрание“.  \r\n*** \r\nОт 16.00 часа в Музей „Възраждане и Учредително събрание“ ще бъде представена експозицията „Учредителите. Търново и българската държавност“.  \r\n*** \r\nОт 17.00 часа в Музей „Възраждане и Учредително събрание“ Конституционният съд на Република България ще проведе тържествено открито заседание, посветено на 140-ата годишнина от приемането на Търновската конституция. \r\n*** \r\nОт 18.00 часа в НЧ „Надежда“ започва церемонията по връчване на почетен знак на Читалище „Надежда – 1869“ по случай 150-ата годишнина на културната институция. Вечерта на първия празничен ден ще приключи с концерт-спектакъл на ансамбъл „Българе“ в Двореца на културата и спорта „Васил Левски“.  \r\n*** \r\nОт 10.00 часа в Зала 1 на Икономически университет – Варна ще се проведе тържествено честване по случай 140 г. Търновска конституция на тема: „140 години конституционни устои на държавата“. \r\n*** \r\nОт 10.00 часа в Технически университет – Варна ще бъде открит хакатон на тема „Подобри ежедневието си чрез технологии“. В състезанието могат да участват студенти от всички университети. \r\n*** \r\nОт 14.00 часа е зала „Пленарна“ на Общината ще бъде даден старт на ежегодната кампания „Открити дни на Местните комисии за борба срещу противообществените прояви на малолетните и непълнолетните“. В събитието ще вземат участие повече от 300 шестокласници от варненски училища, обществени възпитатели и  членове на комисии за борба с противообществените прояви на малолетни и непълнолетни.  \r\n*** \r\nОт 10.00 часа в заседателната зала на пл. \"Бдинци\" 2 ще се представи и постави началото на онлайн кампанията за млади предприемачи \"Имам бизнес идея!\". \r\n*** \r\nОт 9.30 часа в Държавен куклен театър „Дора Габе“ ще се проведе Куклен спектакъл „Тайнственото речно конче“. \r\n*** \r\nОт 10.30 часа в Художествена галерия – Добрич, Зала „Златото на Добруджа“, ще се проведе Работилница за въображение по проект „Големите майстори и малките художници в Художествена галерия – Добрич“. \r\n*** \r\nВ Художествена галерия – Добрич ще се проведе Великденска работилница за въображение с благотворителна кауза. \r\n*** \r\nОт 10.30 часа в офиса на Областен информационен център – Ловеч, Барокови къщи, ще се състои пресконференция, целяща да популяризира Националната кампания на Мрежата от ИЦ в страната – Онлайн конкурс за млади предприемачи – „Имам бизнес идея!“. \r\n*** \r\nОт 15.30 часа в Клуб „Миньор“ ще се проведе „Науката за човека“ – аудиовизуална поредица, епизод 3. \r\n*** \r\nОт 17.30 часа в Театрален салон „Георги Русев“ ще се състои честване на 65 години ДГ „Българче“ . \r\n*** \r\nОт 19.00 часа на сцената на читалище ,,Съгласие\" ще се състои премиерата на  спектакъла  ,,Чудото в теб\" на формациите от читалището. \r\n*** \r\nОт 10.00 часа в зала 2 Окръжният съд ще гледа делото срещу Огнемира К., обвинена за причиняване на имотна вреда за над 168 хил. лева.  \r\n*** \r\nОт 10.00 часа в залата на Областен информационен център /пл. „Централен“ 1, ет. 12/ ще се проведе пресконференция за стартиране на Национална кампания на Мрежата от ОИЦ за 2019г., част от инициативата на ЕК  „Европа в моя регион“ в Област Пловдив. \r\n*** \r\nОт 11.30 часа в зала 2 Окръжният съд ще заседава по делото срещу Димитър К., обвинен за причиняване на смърт по непредпазливост на пътя. \r\n*** \r\nОт 13.30 часа в зала 5 Окръжният съд ще гледа делото срещу Халина М.-П., обвинена в избягване на данъци в размер на над 469 хил. лева. \r\n*** \r\nОт 13.30 часа в зала 2 Окръжният съд ще заседава по делото срещу Златка Р. за причиняване на смърт по непредпазливост на пътя.  \r\n*** \r\nВ 11.00 часа пред блок № 5 в жк „Орел“ ще бъде даден стартът на санирането на блоковете № 5 и 6.    \r\n*** \r\nОт 15.00 часа в зала 308 на общината ще се проведе пресконференция във връзка с културния календар. \r\n*** \r\nОт 17.30 часа в зала „Европа“ на Доходното здание ще се проведе граждански диалог на тема образование, част от платформата за граждански диалог \"Европа в нашия дом\". Участие в срещата ще вземат министърът на образованието и науката Красимир Вълчев, народният представител Милена Дамянова - председател на Комисията по образование и наука в 44-тото Народно събрание, народните представители от ГЕРБ - Русе, заместник – областният управител, както и кметът на община Русе Пламен Стоилов.  \r\n*** \r\nОт 9.30 часа в офиса на ПП ГЕРБ в Сливен на адрес: ул. „Цар Освободител“ № 17 общинските съветници от ПП ГЕРБ – Сливен Десислава Илиева и Димитър Митев ще проведат приемни за граждани.  \r\n*** \r\nОт 10.30 часа в залата на Областен информационен център - Смолян, \r\nбул. „България” №12, ще се проведе пресконференция за представяне \r\nна онлайн конкурс за млади предприемачи. \r\n*** \r\nОт 9.30 часа в местността „Карасиврия\" започва събарянето на незаконни постройки. \r\n*** \r\nОт 10.30 часа във филиала на библиотека „Родина“ - клуб „Августа Траяна“ ще се проведе литературно четене „Гражданските и интимните вълнения на Веселин Ханчев“. \r\n*** \r\nОт 11.30 часа в залата на ПГОХ „Райна Кнюгиня“, Стара Загора, Областен информационен център – Стара Загора организира среща за представяне на Националната кампания на Мрежата от Областни информационни центрове в страната и стартиращият онлайн конкурс за млади предприемачи: „Имам бизнес идея!“. \r\n*** \r\nОт 11.00 часа ще се състои официалното откриване на обект „Основен ремонт и внедряване на мерки за енергийна ефективност на Детска ясла №1 „Първи юни“. \r\n*** \r\nОт 10.00 до 16.00 часа Районен съд – Тутракан организира Ден на отворените врати под надслов: „140 години от приемането на Търновската конституция“.  \r\n*** \r\nОт  10.30 часа в конферентната зала на Арена Шумен ще се проведе пресконференция по повод предстоящия на 21 април Мач на звездите. \r\n*** \r\nОт 12.00 часа съдии от ШОС ще гостуват на ученици от ПГ по икономика, които ще представят своите презентации по повод денят на Конституцията.  \r\n*** \r\nОт  14.з0 часа в зала 203 на общината ще се проведе Консултативен съвет. \r\n*** \r\nОт 16.30 часа на ул. „Г. Раковски“ до подлеза ще се проведе 21-вото издание на Националния куклено-театрален фестивал „Михаил Лъкатник”.", "date": "2019.04.15", "title": "Предстоящи събития в страната за 15 април (Агенция „Фокус“)"}
{"url": "http://www.focus-news.net/news/2019/04/15/2646619/aktualna-patna-obstanovka.html", "text": "Информация за състоянието на републиканските пътища  \r\nи въведени ограничения за 15 април 2019 г., предоставени от  пресцентъра на Агенция \"Пътна инфраструктура\". \r\nІ. Метеорологична обстановка: \r\n На 15.04.2019 г. облачността ще се задържи значителна и на места в източните и планинските райони ще превалява. Минималните температури ще са между 3° и 8°, и още преди обяд валежите в Източна България ще спрат, а през деня и облачността там временно ще се разкъса. Над останалата част от страната ще се задържи предимно облачно и на места, главно в Югозападна България ще има превалявания. Ще духа до умерен североизточен вятър. Максималните температури ще са между 11° и 16°. \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nОбласт Пловдив: \r\nПоетапно се ограничават пътните връзки на п.в. „Пловдив-изток“ при км 133+112 в района на с. Войводиново поради ремонтни дейности на асфалтовата настилката  \r\nДвижението се осъществява по обходни маршрути: \r\n- Пловдив-София - 16.04.2019, обходен маршрут през с. Войводиново; \r\n- София-Раковски - 17.04.2019, обходен маршрут през Пловдив по п.в. Север на км 126 и през с.Войводиново; \r\n- Бургас-Пловдив - 18.04.2019, обходен маршрут през гр. Пловдив по п.в. Север на км 126; \r\n- Раковски-София - 19.04.2019, през с. Войводиново и гр. Пловдив. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nДвижението от км 168 до км 208+184 в посока Бургас се осъществява в една лента поради обследване на пътната настилка . Движението  се осъществява в изпреварващата лента за движение. Регулира се от временна сигнализация. Срок до 21.04.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620. Срок до 15.12.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 28.05.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 18.04.2019 г.; \r\nАМ „Струма“:  \r\nОбласт Перник: \r\nДвижението от км 28+353 до км 35+252 посока София е ограничено в лявото платно поради аварийно-възстановителни дейности. \r\nДвижението се осъществява двупосочно в дясното платно в активната и изпреварващата лента . Водачите на МПС да се движат с повишено внимание и съобразена скорост. Организацията на движение е сигнализирана с пътни знаци. Срок до 25.04.2019 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\nІV.Състояние на републиканската пътна мрежа: \r\nОграничения в движението на МПС по пъврокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка с. Белотинци – Монтана от км 73+542 до км 102+000 се осъществява в едната лента поради почистване на пътното платно от инертни материали. Движението се регулира от сигналисти на място. Срок до 15.04.2019 г. \r\nОбласт Враца: \r\nДвижението в участъка Мездра – Лютидол от км 162+500 до км 173+300 се осъществява с повишено внимание поради планово обрушване на скални окоси. При необходимост е възможно ограничаване на движението. Срок до 15.04.2019 г. \r\nОбласт София: \r\nВъвежда се реверсивно движение по път I-1 София-Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г. \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението по Дунав мост Русе от км 0+200 до км 0+600 се осъществява в една лента с пропускателен режим поради ремонтни дейности на асфалтовата настилка на мостовото съоръжение. Движението се регулира от сигналисти и скоростта е ограничена на 20 км/ч. Участъкът е сигнализиран с пътни знаци. Срок до 15.04.2019 г. \r\nОбласт Шумен: \r\nДвижението в участъка от АМ „Хемус“ до разклона за с. Нови Пазар от км 134+013 до км 146+160 се осъществява в една лента поради облицоване на канавки и частични ремонтни дейности на асфалтовата настилка. Срок до 13.04.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка граница Македония – с. Раненци от км 1+000 до км 7+000 се осъществява с повишено внимание поради профилиране на банкети и почистване на земни окопи. Движението се осъществява в свободните ленти съобразно създадената организация на движение. Срок до 15.04.2019 г. \r\nДвижението в участъка с. Цървеняно – с. Драгомирово от км 37+000 до км 42+000 се осъществява с повишено внимание и съобразена скорост поради профилиране на банкети и почистване на земни окопи. Движението се осъществява в свободните ленти съобразно създадената организация на движение. Срок до 15.04.2019 г. \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Сливен: \r\nДвижението в района на с. Калояново от км 102+000 до км 105+000 се извършва с повишено внимание поради полагане на хоризонтална маркировка. Участъкът е сигнализиран с пътни знаци. Срок до 15.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в участъка Искра – Венец от км 433+500 до км 400+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 19.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Силистра: \r\nДвижението в участъка Силистра – Шумен от км 0+000 до км 56+120 се осъществява в една лента на определени участъци поради полагане на хоризонтална маркировка. Движението се регулира с конуси. Срок до 15.04.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 30.04.2019 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 от км 88+112 до км 89+598 в участъка „Средец-Бургас” в урбанизираната територия на гр Бургас (от кръстовище с ул. „Александър „Коджакафалията” до кръстовище с път 7909) съгласно  Заповед № РД-11-45/01.04.2019 г.извършват се ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок до 17.04.2019 г.; \r\nПът III-208: Движението по път III-208 Добромир – Руен от км 51+100 до км 82+700 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 19.04.2019 г. \r\nПът III-208: Движението по път III-208 Добромир – Айтос от км 51+100 до км 92+000 се осъществява в една лента поради почистване на банкети. Участъкът е сигнализиран с пътни знаци. Срок до 19.04.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена на 40 км/ч. Участъкът се регулира от пътни знаци. Срок до 19.04.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-101: Движението по път ІІІ-101 Хайредин – Бутан от км 72+000 до км 81+100 се осъществява с повишено внимание при стеснение на една от лентите за движение поради подмяна на ограничителни системи. Ограничението е сигнализирано с пътни знаци. Срок до 23.04.2019 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 19.04.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.04.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-107: Движението по път III-107 Кочериново – Рила в гр. Кочериново от км 2+680 до км 2+700 се осъществява с повишено внимание и съобразена скорост поради извършване на аварийно възстановителни ремонтни дейности. Движението се осъществява двупосочно в свободната лента за движение. Сигнализирано е с пътни знаци. Срок до 15.04.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-357: Движението по път III-357 Орешак – Дебнево в участъка от Драшкова поляна до Гумощник от км 7+800 до км 14+949 се извършва с повишено внимание поради почистване банкети и окопи. Водачите да се движат със съобразена скорост. Срок до 25.04.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г.  \r\nПът ІІІ-1022: Движението по път ІІІ-1022 с. Бели мел – с. Мартиново от км 0+000 до 15+287 се осъществява в една лента с повишено внимание поради почистване на пътното платно от инертни материали. Движението се регулира от сигналисти. Срок до 15.04.2019 г. \r\nПът ІІІ-1024: Движението по път ІІІ-1024 с. Гаврил Геново – с. Дълги дел от км 0+000 до 19+813 се осъществява в една лента с повишено внимание поради почистване на пътното платно от инертни материали. Движението се регулира от сигналисти. Срок до 15.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът II-84: Движението по път II-84 с. Варвара – Гара Костандово, се извършва в една лента, от км 14+400 до км 30+000, чрез поетапно затваряне на лява лента за движение, поради почистване на изкоп под еластична ограда. Движението се регулира с пътни знаци. Срок до 13.04.2019 г. \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности:  \r\nДвижението по път III-6041 Жедна –Долна Диканя от км 0+000 до км 16+400 се осъществява в една лента на определени участъци поради машинно оформяне на земни окопи. Организация на движението се регулира с пътни знаци. Срок до 15.04.2019 г. \r\nПът III-6372: Движението по път III-6372 Вукан – Стайчовци – Пали лула от км 7+000 до км 10+000 се осъществява в една лента поради машинно подравняване на банкети. Движението се регулира с пътни знаци. Срок до 30.04.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът II-63: Движението по път II-63 Брезник – Парамун при км 23 се осъществява в една лента поради пропадане на пътя. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-86: Движението по път II-86 Пловдив – Асеновград от км 14+860 до км 25+150 се осъществява с повишено внимание в едно платно поради ремонтни дейности. Поетапно се затварят платната за движение. \r\nДвижението се осъществява в свободното платно в условията на двулентов двупосочен път при ограничаване на скоростта на движение до 40км/час и 60 км/час. Движението се регулира от сигнализация, включваща бализи в оста на платното за движение. Етапите на строителство са както следва: \r\n1. Пълно затваряне за движение на дясно платно от гр. Пловдив до елипсовидното кръстовище за гр. Куклен и насочването му по ляво платно. \r\n2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. \r\n3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. \r\n4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. \r\n5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството се осъществява в условията на неотбито движение. Срок до 25.04.2019 г. \r\nПът II-86: Движението по път II-86 Асеновград – Нареченски бани се осъществява с повишено внимание поради почистване на регулата от паднали камъни. Движението се регулира с пътни знаци и сигналисти. Срок до 24.04.2019 г. \r\nОПУ-Разград: \r\nВременно са въведени следните ограничения за движение на МПС:  \r\nРемонтни дейности:  \r\nПът III-702: Движението по път II-23 Пристое – Исперих от км 2+000 до км 22+125 се осъществява с повишено внимание в една лента за движение, поради частични ремонти на асфалтовата настилка. Участъкът е сигнализиран с пътни знаци. Срок: 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 22.04.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът II-21: Движението по път ІІ-21 Русе – Силистра в участъка от началото на Област Силистра до края на пътя при разклон за с. Калипетрово от км 33+200 до км 115+432 се осъществява в една лента с повишено внимание на определени участъци поради полагане на хоризонтална маркировка. Движението се регулира с пътни знаци и конуси. Срок до 15.04.2019 г. \r\nПът ІІ–23: Движението по път ІІ-23 Исперих – Окорш от км 94+200 до км 116+546 се осъществява в една лента поради полагане на хоризонтална маркировка. Движението се регулира с конуси. Срок до 15.04.2019 г. \r\nПът ІІ-71: Движението по път ІІ-71 Силистра – Добрич от км 0+000 до км 32+680 се осъществява в една лента на определени участъци поради полагане на хоризонтална маркировка. Движението се регулира с конуси. Срок до 15.04.2019 г. \r\nПът ІІІ-205: Движението по път ІІІ-205 Исперих – Стефан Караджа в района на с. Стефан Караджа от км 58+857 до км 59+969 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-207: Движението по път ІІІ-207 Тервел – Алеково – Алфатар в участъка с. Алеково – гр. Алфатар от км 68+930 до км 80+107 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-235: Движението по път ІІІ-235 Окорш – Паисиево – Зафирово в участъка с. Паисиево – с. Сокол от км 8+300 до км 34+391 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-2305: Движението по път ІІІ-2305 Зебил – Вълкан в района на с. Зебил от км 11+370 до км 13+000 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-2307: Движението по път ІІІ-2307 Руйно – Правда – Главиница в участъка с. Яребица – с. Калугерене от км 7+500 до км 27+750 се осъществява в една лента на определени участъци поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019 г. \r\nПът ІІ–53: Движението по път ІІ-53 от гр. Сливен до с. Крушаре от км 126+000 до км 136+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.04.2019г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.04.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5503: Движението по път III-5503 Златаре – Бояджик от км 15+000 до км 23+000 се осъществява в една лента поради подравняване на пътния банкет. Движението се регулира чрез пътни знаци. Срок до 17.04.2019 г. \r\nПът III-5508: Движението по път III-5508 Камен връх – Стефан Караджово от км 27+000 до км 27+600 се осъществява в една лента поради фрезоване и ремонтни дейности на асфалтовата настилка. Движението се регулира с пътни знаци. Срок до 30.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.04.15", "title": "Актуална пътна обстановка"}
{"url": "http://www.focus-news.net/news/2019/04/15/2646625/ministar-krasimir-valchev-shte-otkrie-12-ta-natsionalna-nauchna-konferentsiya-za-preduchilishtno-obrazovanie-vodim-badeshteto-za-raka-v-ruse.html", "text": "Министърът на образованието и науката Красимир Вълчев ще открие 12-та национална научна конференция за предучилищно образование „Водим бъдещето за ръка“ от 15.00 часа в „Канев център“ в Русенския университет „Ангел Кънчев“. Това съобщиха от пресцентъра на  Министерството на образованието и науката . Преди това, в 13.00 часа министър Вълчев ще посети СУ „Христо Ботев“.", "date": "2019.04.15", "title": "Министър Красимир Вълчев ще открие 12-та национална научна конференция за предучилищно образование „Водим бъдещето за ръка“ в Русе"}
{"url": "http://www.focus-news.net/news/2019/04/15/2646626/finalnata-diskusiya-ot-natsionalnoto-sastezanie-po-vodene-na-parlamentaren-debat-za-uchenitsi-i-studenti-shte-se-porvede-v-plenarnata-zala-na-parlamenta-na-15-april.html", "text": "В пленарната зала на парламента на 15 април 2019 г. в 11.30 часа ще се проведе финалната дискусия от Националното състезание по водене на парламентарен дебат за ученици и студенти. Това съобщиха от пресцентъра на  Народното събрание . Председателят на парламента Цвета Караянчева ще награди победителите в надпреварата. Състезанието е част от инициативите, с които се отбелязва 140-ата годишнина от Учредителното събрание и приемането на Търновската конституция. Организатори са Народното събрание в партньорство с „Асоциация Дебати България“, а темата на разискванията е „Лисабонският договор успешно замества договора за европейска конституция и не пречи на задълбочаването на европейската интеграция“.  \r\nВ рамките на състезанието бяха организирани няколко дебата и най-добре представилите се младежи ще участват във финалната дискусия. Сред тях са Кристиан и Иво Харманджиеви от София, Анастасия Радева и Момчил Пачев от Плевен, Алекзандър Бъчваров и Тодор Рогошев от Пловдив, Борислав Драганджиков и Захари Николаев, Ана Попова и Моника Беркова.", "date": "2019.04.15", "title": "Финалната дискусия от Националното състезание по водене на парламентарен дебат за ученици и студенти ще се проведе в пленарната зала на парламента на 15 април"}
{"url": "http://www.focus-news.net/news/2019/04/15/2646600/the-times-sapernitsite-na-tereza-mey-za-premierskiya-post-nastoyavat-tya-da-ostane-do-esenta.html", "text": "Съперниците на Тереза Мей за премиерския пост, подкрепят премиера да остане на поста си до есента, ако не успее да прокара споразумението  за Брекзит през парламента, пише британският вестник  The Times . \r\nВодещ „брекзитиър“ настоя вчера Тереза Мей  да се оттегли до края на юни и допусна нов ход, който да я свали в рамките на месеци. \r\nПоддръжниците на кандидатите за премиер, са заявили, че не искат състезание преди решаването на първия етап на Брекзит, дори ако преговорите с лейбъристите се провалят. \r\nТе се опасяват, че състезание за лидерството , преди споразумението с ЕС да бъде одобрено от парламента, ще даде инициативата на Борис Джонсън и Доминик Рааб, които обещаха да отворят отново сделката с Брюксел. \r\nСпоразумението на Тереза Мей с ЕС за удължаване на процеса по член 50 до 31 октомври и намерението  за започване на разговори с Джереми Корбин подновиха натиска върху нея. Премиерът обеща да се оттегли, след като този етап от преговорите приключи. Един от източниците, подкрепящ неин съперник, заяви, че техният кандидат ще бъде \"напълно щастлив\" Мей да остане до декември, когато според партийните правила тя може да се изправи срещу гласуване на доверие. \r\n\"Искаме състезание, след като първият етап на Брекзит е уреден, за да можем да говорим за други неща\", каза източникът. \"Повечето водещи претенденти не искат ранно съперничество, дори ако това означава да чакат и да подкрепят премиера до декември.\" Поддръжник на друг кандидат заяви, че кампанията им може да пострада, ако изборите се проведат на фона на продължаващата несигурност около Брекзит. \r\n\"Никой няма да може да предложи по-чиста форма на Брекзит от средите на кабинета\", заяви поддръжникът. \r\nТрети източник заяви, че кампания за лидерство, проведена на фона на несигурност ще постави кандидатите в позиция да обещават невъзможното „Кандидатите ще бъдат принудени да бъдат поставени на позиции, които са неизпълними нито от политическа, нито от техническа перспектива“. \r\nДжереми Хънт - външният министър, Саджид Джавид - министърът на вътрешните работи и Мат Хенкок, здравният министър, са сигурни, че ще участват в надпреварата за поста на Тереза Мей. Майкъл Гоув, Андреа Лейдсъм, Лиз Тръс и Пени Мордаун също се очаква да се кандидатират. Борис  Джонсън и Доминик Рааб ще бъдат  кандидатите на „брекзитиърите“ подкрепени от Европейската изследователска група от депутати на Джейкъб Рийс-Мог.  Юлиян Марков", "date": "2019.04.15", "title": "The Times: Съперниците на Тереза Мей за премиерския пост настояват тя да остане до есента"}
{"url": "http://www.focus-news.net/news/2019/04/15/2646627/blagoevgrad-kmetat-d-r-atanas-kambitov-shte-dade-preskonferentsiya-po-aktualni-temi-svarzani-s-razvitieto-na-grada.html", "text": "Кметът д-р Атанас Камбитов ще даде пресконференция по актуални теми, свързани с развитието на Благоевград. Това съобщиха от пресцентъра на  Общината . Срещата ще започне в 12.00 часа в зала №5 на Общината.", "date": "2019.04.15", "title": "Благоевград: Кметът д-р Атанас Камбитов ще даде пресконференция по актуални теми, свързани с развитието на града"}
{"url": "http://www.focus-news.net/news/2019/04/15/2646629/tass-vizitata-na-kim-chen-un-v-rusiya-shte-se-sastoi-do-kraya-na-april.html", "text": "Посещението на председателя на Държавния съвет на КНДР Ким Чен-ун в Русия може да се осъществи още следващата седмица. Това съобщи в понеделник корейската агенция Yonhap, позовавайки се на собствени източници в Москва, предава  TACC \r\n\"Шансовете, пътуването на Ким Чeн-ун в Руската федерация да се проведе в края на април, са доста високи\", заявиха от агенцията. Според него срещата на върха на Руската федерация - КНДР най-вероятно ще се проведе във Владивосток. \r\nYonhap  посочва, че руският президент Владимир Путин ще вземе участие във форума „Един пояс - един път” на 26-27 април в Китай. Източникът на агенцията смята, че срещата му с Ким Чон-ун ще се проведе ден-два преди или непосредствено след това събитие. \r\nПо-рано агенция Yonhap съобщи, че заместник-председателят на Държавния съвет на КНДР Ким Чан-сон е посетил Москва и Владивосток на 19-25 март. Според агенцията пътуването на помощник-лидера на КНДР е свързано с подготовката на визитата на държавния глава в Руската федерация. \r\nНа 14 март заместник-началникът на руското външно министерство Игор Моргулов обсъди със севернокорейския си колега Им Чон-ир графика на политическите контакти между Москва и Пхенян.  Юлиян Марков", "date": "2019.04.15", "title": "ТАСС: Визитата на Ким Чен-ун в Русия ще се състои до края на април"}
{"url": "http://www.focus-news.net/news/2019/04/15/2646628/agentsiyata-po-zaetostta-zapochva-priema-na-uvedomleniya-ot-rabotodateli-vav-vrazka-sas-zakona-za-horata-s-uvrezhdaniya.html", "text": "От 15 април 2019 г. Агенцията по заетостта започва приема на уведомления от работодатели в изпълнение на Закона за хората с увреждания (ЗХУ). Това съобщиха от  Агенцията . Фирмите и организациите, които имат ангажимент да изпълнят квотата по чл. 38, ал.1 от ЗХУ и не са включили в дейността си определения брой хора с трайни увреждания според новите изисквания на Закона, могат да използват посредничеството на АЗ при изпълнение на тези свои задължения.  \r\nТе могат да подават уведомление по образец, утвърден от изпълнителния директор на АЗ, в случай че желаят да използват посредничество за наемане на хора с трайни увреждания. Уведомлението се подава до съответното бюро по труда, на чиято територия е седалището на фирмата.  \r\nСлед подаване на уведомлението и когато работодателите са заявили желание за използване на посредничеството на бюрата по труда за наемане на хора с трайни увреждания, се попълва заявка – спецификация за свободно работно място. Този образец може да бъде изтеглен от електронната страница на Агенцията по заетостта – https://www.az.government.bg/pages/posrednicheski-uslugi-za-naemane-na-rabotna-sila/. За улеснение заявката – спецификация за свободно работно място може за бъде подадена оn-line чрез електронната страница на Агенцията по заетостта – https://www.az.government.bg/bg/prl/srm/. \r\nОсвен това работодателите трябва да имат предвид, че при промяна на обстоятелствата, вписани в уведомлението, в едномесечен срок от настъпване на промяната са длъжни да подадат уведомление с актуални данни в бюрото по труда, на чиято територия е седалището им. \r\nСъгласно Правилника за прилагане на ЗХУ, през 2019 г. фирмите и организациите с неусвоени квоти по чл. 38, ал.1, които желаят да ползват трудово посредничество за заемането на свободните места за хора с трайни увреждания, следва да подадат уведомление в срок до 2 юли 2019 г. От следващата 2020 г. това ежегодно задължение те ще трябва да изпълняват в първите 3 месеца от годината. \r\nС приема на уведомления от работодатели в изпълнение на ЗХУ се цели повишаване на възможностите за подходяща заетост на хората с увреждания чрез посредничеството на Агенцията по заетостта и изпълнение на задълженията, произтичащи от Закона за хората с увреждания и Правилника за прилагането му. \r\nПодробна информация и образец на уведомлението могат да бъдат намерени в рубриката „Предлагащи работа”, „Уведомление от работодател по чл. 41 от ЗХУ” на електронната страница на Агенцията по заетостта", "date": "2019.04.15", "title": "Агенцията по заетостта започва приема на уведомления от работодатели във връзка със Закона за хората с увреждания"}
{"url": "http://www.focus-news.net/news/2019/04/15/2646630/nimh-dnes-oshte-predi-obyad-valezhite-v-iztochna-balgariya-shte-sprat-v-yugozapadna-shte-ima-prevalyavaniya-ot-dazhd.html", "text": "Днес още преди обяд валежите в Източна България ще спрат, а след обяд там облачността временно ще се разкъса. Над останалата част от страната ще се задържи предимно облачно и на места, главно в Югозападна България ще има превалявания от дъжд, в планините над 1800 метра от сняг. Ще духа до умерен североизточен вятър. Максималните температури ще са между 11° и 16°. Атмосферното налягане е по-ниско от средното за месеца - слабо ще се повиши. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) .  \r\nНад Черноморието преди обяд ще е облачно, все още на места със слаби валежи. До обяд валежите ще спрат и до края на деня ще има разкъсвания на облачността, на много  места до предимно слънчево. Ще духа до умерен северен вятър. Остава хладно с максимални температури между 10° и 13°. Температурата на морската вода е 11-12°. Вълнението на морето ще е 2-3 бала.  \r\nНад планините ще е предимно облачно, на места в масивите от Западна България ще превалява дъжд, а над 1800 м - сняг. Ще духа до умерен вятър от изток-североизток. Максималната температура на височина 1200 метра ще е около 6°, на 2000 метра – около 0°.", "date": "2019.04.15", "title": "НИМХ: Днес още преди обяд валежите в Източна България ще спрат,  в Югозападна ще има превалявания от дъжд"}
{"url": "http://www.focus-news.net/news/2019/04/15/2646607/daily-express-es-mozhe-da-se-otkazhe-ot-pretentsiite-si-za-predpazniya-mehanizam.html", "text": "Брюксел може най-накрая да е готов да се откаже от \"непрактичния\" предпазен механизъм за ирландската граница , съгласуван с Тереза Мей в споразумението за оттегляне, отхвърлено от парламента три пъти, заяви бившия лидер на Торите и изявен „брекзитиър“ Иън Дънкън Смит пред телевизионния канал Sky News, цитиран от  британското про-Брекзит издание  Daily Express . \r\nБившият лидер на консерваторите заяви, че вярва, че сега има \"възможност\" за алтернативни споразумения, които да заменят противоречивия „предпазен механизъм“. Той допуска, че ЕС сега \"постепенно е приел\", че съгласуваното предложение за избягване на твърда граница между Северна Ирландия и Република Ирландия няма да работи и твърди, че има възможност да се смята, че Брекзит ще бъде уреден преди изборите за Европейски парламент през май , \r\nТой каза: „Мисля, че има известна възможност за по-нататъшно обсъждане на алтернативни споразумения. \r\n\"Защо? Защото сега самите ЕС заявиха, че независимо от всичко твърда граница между Северна Ирландия и Ирландия няма да има и те ще търсят  алтернативни споразумения. \r\n„Е, ако те са готови да направят това при липса на споразумение, заплахата им, че ще има граници, твърда граница в Северна Ирландия, е изчезнала“, коментира Смит. \r\n„Това означава, че сега има възможност да се каже „Ако ще го направите - и ние им предложихме преди няколко месеца как да го направят, използвайки съществуващите митнически техники - тогава можете да го направите, когато има споразумение.  Юлиян Марков", "date": "2019.04.15", "title": "Daily Express: ЕС може да се откаже от претенциите си за предпазния механизъм"}
{"url": "http://www.focus-news.net/news/2019/04/15/2646623/prezidentat-rumen-radev-shte-uchastva-v-chestvaniyata-po-povod-140-ata-godishnina-ot-priemaneto-na-tarnovskata-konstitutsiya.html", "text": "На 15 и 16 април 2019 г. държавният глава Румен Радев ще посети Велико Търново, където ще участва в честванията по случай 140 години от приемането на Търновската конституция. Това съобщиха от  прессекретариата на държавния глава . На 15 април от 17.00 часа в залата на Учредителното събрание президентът ще произнесе слово на изнесеното тържествено заседание на Конституционния съд на Република България. От 18.30 часа Румен Радев ще връчи почетен плакет „Св. св Кирил и Методий“ на Народно читалище „Надежда-1869“ по случай 150 години от създаването на културната институция. Адресът на читалището е ул. „Читалищна“ 9. На 16 април от 10.30 часа в залата на Учредителното събрание президентът ще присъства на тържественото заседание на 44-ото Народно събрание на Република България и ще наблюдава възстановка на събитията от 1879 година.", "date": "2019.04.15", "title": "Президентът Румен Радев ще участва в честванията по повод 140-ата годишнина от приемането на Търновската конституция"}
{"url": "http://www.focus-news.net/news/2019/04/15/2646631/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-15-april.html", "text": "„Софийска вода” временно ще прекъсне водоснабдяването в някои части на столицата на 15 април, съобщиха от  пресцентъра на дружеството.  На 15 април 2019 г. (понеделник), във връзка с реконструкция на уличен водопровод на ул. „Свети Георги Победоносец“ кв. „Кремиковци“се налага спиране на водоподаването от 09.00 до 19.00 часа на клиентите на „Софийска вода”, живеещи в района на: \r\nул. \"Свети Георги Победоносец\", ул. \"Райна Княгиня\", ул. \"Мургаш\", ул. \"Река Елешница\", ул. \"Ралица\", ул. \"Кремиковска\", ул. \"Възраждане\", ул. \"Стефан Караджа\", ул. \"Радивоя\". \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред читалището. \r\nВъв връзка с подмяна на сградно водопроводно отклонение на ул. „Лозарски път“ кв. „Кумарица“, се налага спиране на водоподаването от 09.30 до 14.30 часа на клиентите на „Софийска вода”, живеещи в района на: \r\nпо ул. „Лозарски път“ от ул. „Заводско шосе“ до ул. „Първа Шопска дивизия“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лозарски път“ ъгъла с ул. „Заводско шосе“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.04.15", "title": "„Софийска вода” временно ще прекъсне водоснабдяването в някои части на столицата на 15 април"}
{"url": "http://www.focus-news.net/news/2019/04/15/2646632/sadat-shte-se-proiznese-po-deloto-ivancheva.html", "text": "Очаква се Специализираният съд да произнесе присъдите по делото „Иванчева”. В неделя Специализираната прокуратура поиска по 20 години лишаване от свобода за всеки от тримата подсъдими по делото - Десислава Иванчева, Биляна Петрова и Петко Дюлгеров, а пледоариите продължиха близо 12 часа. Не са обвинени в получаване на подкуп, но според прокуратурата има смекчаващи вината обстоятелства, като здравословното им състояние и чистото съдебно минало. Обвинението иска още забрана за Иванчева и Петрова да заемат обществени длъжности и глоба по 20 хил. лв. На влизане в съдебната сграда в неделя Иванчева и Петрова обявиха, че се надяват на справедливо решение и, че ще заведат дело лично срещу заместника на главния прокурор Иван Гешев. „Фокус” припомня, че  кметът на столичния район „Младост“ Десислава Иванчева бе арестувана на 17 април в столицата след акция на МВР, Специализираната прокуратура и КПКОНПИ. Тя бе държана закопчана с белезници над 5 часа, докато течеше обискът на автомобила ѝ, в който разследващите откриха 70 000 евро. По данни на прокуратурата парите са били част от по-голяма сума, поискана като подкуп за издаване на строително разрешително. Впоследвие стана ясно, че бизнесменът Александър Ваклин е подал сигнала срещу Иванчева. Освен нея, обвиняеми са още зам.-кметът на района Биляна Петрова и бившият кмет Петко Дюлгеров. Спрямо тримата бе наложена мярка за неотклонение „задържане под стража”.", "date": "2019.04.15", "title": "Съдът ще се произнесе по делото „Иванчева”"}
{"url": "http://www.focus-news.net/news/2019/04/15/2646622/a1-on-makedoniya-kosovo-e-gotovo-da-prodalzhi-dialoga-sas-sarbiya.html", "text": "Съпредседателят на косовския екип за преговори Фатмир Лимай каза, че Косово е готово да продължи диалога за споразумение за нормализиране на отношенията със Сърбия, пише македонският информационен портал  A1 On . \r\nКосово е готово да продължи диалога във всеки един момент, но това зависи от сръбската страна, каза Лимай в интервю за агенция Kosovapress. \r\n„В момента смятаме, че сме изпратили послание към международната общност, че сме готови. Те трябва да работят със Сърбия, за да я подготвят да седне на масата. Когато Сърбия е готова и ние сме готови. Зависи не само от нас, но и от другата страна ”, добави Лимай. \r\nТой каза, че ангажиментът на Косово по въпроса за изчезналите по време на войната е основната тема в преговорите и обеща, че няма да има окончателно споразумение, без да се разкрие съдбата на изчезналите и да се разследват случаите на сексуално насилие по време на войната в Косово. \r\n\"Такава национална тема като разговорите със Сърбия в миналото се осъществяваше без отговорност, без платформи, без идеи, без прозрачност и резултатите са известни\", смята Лимай. \r\nСпоред него митата като пречка за Сърбия за продължаване на диалога ще бъде премахнат, когато изчезнат причините за неговото въвеждане. \r\n\"Ето защо единственият начин за решаване на проблемите между нашите две страни е сериозен диалог, който ще доведе до признаване на Косово от Сърбия, и на практика с признаването на Косово всичко ще бъде решено\", заключи Лимай.  Юлиян Марков", "date": "2019.04.15", "title": "А1 On (Македония): Косово е готово да продължи диалога със Сърбия"}
{"url": "http://www.focus-news.net/news/2019/04/15/2646635/ruse-do-15-april-dvizhenieto-po-dunav-most-shte-se-osashtestvyava-v-edna-lenta-s-propuskatelen-rezhim-poradi-remonti.html", "text": "До 15 април движението по Дунав мост при Русе от км 0+200 до км 0+600 ще се осъществява в една лента с пропускателен режим поради ремонтни дейности на асфалтовата настилка на мостовото съоръжение. Това съобщиха от пресцентъра на  Агенция „Пътна инфраструктура“ . Движението се регулира от сигналисти и е ограничена скоростта на 20 км/ч. Участъкът е сигнализиран с пътни знаци.", "date": "2019.04.15", "title": "Русе: До 15 април движението по Дунав мост ще се осъществява в една лента с пропускателен режим поради ремонти"}
{"url": "http://www.focus-news.net/news/2019/04/15/2646634/aleksandar-sidi-ivo-hristov-v-listata-na-bsp-pokazva-che-za-bsp-prezidentat-ne-e-na-vsichki-balgari.html", "text": "Иво Христов в листата на БСП показва, че за БСП президентът не е на всички българи. Това каза Александър Сиди от ВМРО в разговор с Илиана Беновска в седмичното обзорно политическо предаване „Беновска пита“ по  „Канал 3“  и  „Радио К2“ . \r\nНагоре по стълбата, която води надолу \r\nБеновска покани Александър Сиди в студиото и каза, че се надява, че той ще разбере литературната метафора на темата „Нагоре по стълбата, която води надолу“. Тя поясни, че това е заглавието на американски роман от близкото минало и го попита: „Обединени патриоти коалицията накъде върви? Нагоре по стълбата, която води нагоре или нагоре по стълбата, която води надолу?“ Гостът отговори, че към днешна дата по-скоро няма коалиция ОП в контекста на предстоящите евроизбори, а Обединени патриоти остава част от парламентарната група, която е част от управлението на страната. Той добави: „За съжаление обаче не успяхме да се разберем и да участваме заедно.“ Беновска попита: „Дали не е по-добре нагоре да участвате индивидуално?“, а събеседникът й отговори, че това ще се види на 27 май, след като българските граждани ще гласуват на 26 май. По думите му на следващия ден ще се знае какво те смятат за тази тяхна грешка, или правилно решение.  \r\nПленума на БСП \r\nБеновска премина към горещата тема на деня за пленума на БСП, която е засенчила всички събития и единствено е равностойна речта на Борисов при представянето на приоритетите на ГЕРБ за евроизборите. Тя припомни за новината, която е съобщила преди малко ексклузивно, че листата от 17 души, замислена от Корнелия Нинова и насилствено натрапена на Изпълнителното бюро, вече е от 25 души и в нея е влязъл Сергей Станишев. В нея има и няколко нови лица – Антон Кутев, знакова фигура за БСП и Борислав Гоцанов, варненския лидер, който е претърпял доста превъплъщения. Беновска добави, че в момента се провежда и „втория успех“ – да се гласува явно и по отделно, а не тайно и анблок, както е искала Нинова. „Вашият коментар – какво се случва в БСП?“, попита Беновска. Сиди каза, че рядко си позволява да коментира партийни проблеми, а водещата каза, че това не може да не се коментира, защото вероятно ще преобърне вълната на скандалите. „Всички скандали, които правиха БСП, бяха за да потушат собствените си проблеми вътре в партията.“, заяви Александър Сиди и даде примери с проблема на лидерката с възможността да покаже какъв е европейският път на БСП и проблема й с европейското представителство на партията, както и с това да остане едноличен лидер. Гостът каза, че за него е абсурдно отсъствието на лидера на европейските социалисти в листата. „За мен отстрани като наблюдател това беше груба грешка.“, допълни той. Сиди заяви, че това за него значи, че българските граждани имат много странен избор на тези избори, защото БСП им казват, че не са съвсем европейски социалисти, а европейските социалисти от своя страна, че искат да наложат Истанбулската конвенция и да докарат повече мигранти. От друга страна представителите на БСП в европарламента ще бъдат част от тази европейска партия, която предлага именно това. „Каквото и да прави Нинова, каквито и завои да взема, когато гласуваш за хората на Нинова, всъщност гласуваш за това, което иска ПЕС.“, заяви Александър Сиди. Според него каквото и да прави Нинова, тя не може да излезе от този си образ и тази сянка. Той добави, че това е грешка, но всъщност е добре за ВМРО и е подарък, както е казал Станишев.  „Прекрасна листа. Беше добре да не вкарат Сергей Станишев, за да може спокойно да минат тези избори, в които няма как управляващите да не спечелят при тази листа.“, каза гостът. Беновска попита дали присъствието на Станишев заплашва ГЕРБ и припомни, че Цветанов на шега няколко пъти е поканил Станишев в листата на ГЕРБ. Тя припомни и думите на Борисов от преди малко, че не може да не вкарат в листата си най-високопоставения българин в света. За Александър Сиди това е безумно и е било логично председателят на ПЕС да бъде лицето, което БСП да показват постоянно. „Ако председателят на ЕНП беше българин, аз съм сигурен, че той щеше да бъде водач на листата на ГЕРБ.“, добави Сиди и каза, че е щял всеки ден да се снима с Борисов и да показва колко е велик той. Той заяви, че е много странна и идеята на БСП да включат в листата шефа на кабинета на президента Иво Христов. „БСП вкарва една гражданска листа, оглавена от човек, който има срещу него образувано наказателно производство. Въобще БСП очевидно има своите проблеми. Ще видим българските граждани дали ще харесат това, което предлага Нинова.“, каза Александър Сиди, а той лично се надява, че няма.  \r\nБеновска попита какви са проблемите пред България и повтори въпроса от коментара в началото на предаването: „Дали Радев и Нинова ще овладеят България и дали Борисов, Доган, Станишев и Каракачанов ще го допуснат това? Коментирайте промъкването на сивия кардинал на Радев на 4то място в евролистата.“ Според г-н Сиди това показва, че за БСП президентът не е президент на всички българи, а смятат президентската институция за тяхна. Водещата попита какво показва президентът. Гостът не можа да коментира това, но припомни, че водачът на евролистата на БСП е човек, който е бил началник на пресцентъра на президента. „Пионка ли е Радев в тази схема, или е един от идеолозите?“, попита Беновска. „Не отива на заявките на Радев да бъде президент на всички българи, който трябва да е президент на всички българи тези действия, които се случват.“, отговори Александър Сиди. Той каза, че не знае дали има някакъв скандал и Радев се опитва да се отърве от хора от обкръжението си и предположи, че може и това да е. Сиди предположи, че Радев изпълнява някаква негова цел, защото дълги години е бил военен и е спазвал точен и ясен устав. За присъствието на Йончева и Иво Христов, той каза, че това е странен ход, защото и двамата са били близки до Радев \r\nМисиите на ВМРО \r\nБеновска помоли за коментар на това какви са мисиите на ВМРО от тук нататък. Тя попита какво ще се прави със стратегията за циганите, която има и поддръжници, и критици и какво ще се прави със случаите, които не са малко, а последният е в Габрово засега. За Александър Сиди поддръжниците на тази стратегия на Каракачанов са всички нормални българи без значение от политическата им пристрастност. Той каза, че ежедневно се виждат сблъсъците на неграмотните хора, които не са част от обществото с останалите българи без значение от етноса им, пола им и религията им. „Тези, които подкрепят са тези, които години наред подкрепяха т.нар. неслучила се циганска интеграция. Това е битката срещу олигарсите, които станаха такива в циганските гета.“, заяви Сиди и допълни, че това е битка на цялото българско общество. Според него незабавно трябва да започне изпълнението на тази концепция, за да се успокои българското общество. Той припомни, че от ВМРО са вкарали 2 законопроекта в НС, първият от които е минал на първо четене – Закона за социално подпомагане, с който се надяват да спрат помощите на циганите, които не работят. Беновска отбеляза, че и на това има противници, а Сиди се съгласи и обясни, че това са тези, които искат да запазят това статукво. Беновска попита защо им е на тези „българи“ този паразитизъм и цитира думите на Каракачанов, който казва, че това не е стратегия на интегриране на ромите, а на примиряване с тях. „Противниците на това са тези, които искат да продължат да печелят пари и да печелят гласове“, заяви Александър Сиди. Според него е много лесно да бъде манипулирано по време на избори едно население, което е маргинализирано и не се вписва много добре в обществото . Той каза, че това се случва във всяко едно циганско гето и въпросът е същия с тези, които печелят пари от това. Александър Сиди обяви, че над 1,5 милиарда са инвестициите в интеграцията, които не са се случили.  \r\nБеновска разказа, че е споделила на Каракачанов, че наскоро нотариус й е подал мокра кърпичка да си избърше ръцете и е казал, че това са му кърпичките за палците и е обяснил, че при него идват много млади роми, които се подписват с палци. Когато те са придружени от родителите си, родителите знаят да пишат и говорят на български, а младите не. Според нея важното е, че тези роми ходят при нотариуси във връзка с прехвърляне на моторни превозни средства или заверяване на документи за причинени от тях ПТП-та. „Как тези неграмотни с палците взимат книжка? Каква норма, закон трябва да се предприеме за това?“, попита Беновска и предположи, че те имат купена диплома и книжка и очевидно не са учили. Александър Сиди отбеляза, че за него е странно, че можеш да си купиш кола без да имаш книжка. А тези, които правят ПТП-та трябва да бъдат проверени за това как е издадена тяхната книжка и от кого. Водещата каза, че проверката е отново със слагане на палец и добави: „Той може да покаже диплома, но те трябва да го изпитат и на диктовка ли?“ Според събеседника със сигурност остават следи, ако има фалшива диплома, както и при фалшива книжка. Той каза, че при ПТП трябва да се направи задълбочена проверка и назад. Беновска припомни, че сега се разглеждат промените в Закона за пътните превозни средства и попита защо не внесат от ВМРО такова предложение. Сиди каза, че тези три проекта още не са минали през комисия и не са дори на първо четене. „Големият проблем е образованието. Тези хора, за да се интегрират, трябва да влязат в училище.“, допълни Сиди и каза, че затова предлагат наказателна отговорност, когато дете се спира от училище. Водещата каза, че затова ромската престъпност взима такива стихийни размери, защото тези хора нямат човешко в себе си.  \r\n„Животински инстинкт е това, което наказа онзи изверг в Русе да убие Вашата колежка.“, каза по темата Сиди. Той добави, че този човек не разсъждава трезво, но Беновска му направи забележка да не го нарича човек, а субект, обвиняем, подсъдим. Гостът се съгласи и изтъкна като проблем това, че той ще лежи 15-20 години, защото се е съгласил на съкратено съдебно следствие. Александър Сиди припомни за предложенията на ВМРО, които са да спрат да могат да се възползват от съкратено съдебно следствие такива „изверги“ и така да си намалят присъдата. „Законът за административното нарушение, който внесохме онзи ден, също е част от тази концепция.“, добави гостът. Той каза, че дори и да не е приета концепцията, те работят по отношение на законодателната инициатива и се надява скоро да влезе за обсъждане в МС и да бъде гласувана в НС. Александър Сиди обясни, че тази концепция на Каракачанов е направена по повод друг инцидент във Войводиново, където двама такива индивиди са пребили зверски човек, а те са били пуснати условно, защото е такъв законът. Той смята, че трябва да се промени начинът, по който обществото реагира на тези прояви. Сиди заяви, че е сигурен, че имат подкрепата на българското общество и ще доведат тази битка до успешен край. Беновска каза, че Канал 3 и Радио К2 ще помагат с каквото могат и припомни, че това е дълъг процес, за да се върнат назад нещата по отношение на образованието, възпитанието и морала. \r\nБеновска попита какъв е другият приоритет на ВМРО и отбеляза, че партийната борба за власт, симбиозата между Радев и Нинова може да пренареди цялата политическа карта. Сиди каза, че ВМРО е намерил своя път и върви напред и нагоре. Те се опитват да избягват скандалите между ГЕРБ и БСП, но няма как да нямат мнение по Апартаментгейт и проблемите в БСП. Според Александър Сиди това са твърде преекспонирани неща, особено по отношение на Апартаментгейт и нещата са излезли извън контрол отдавна. Той добави, че отдавна се е прекалило с вглеждането на всеки един детайл от имотния регистър. За проблемите в БСП Сиди каза, че не са от вчера, а от две години и клатят държавата, защото те очевидно имат тежки проблеми. „Има ли сили на противоставимост от страна на Борисов, Доган, Каракачанов и Станишев, които да могат да задържат България да не бъде тласната от Радев и Нинова по надолнището на предсрочни избори, служебни кабинети, спиране на еврофондове и ред други неща?“, попита Беновска. Гостът каза, че българите ще вземат правилното решение на 26 май и припомни, че ВМРО се опитват да вървят напред и са избягали от конфликтите. Той определи като тежка грешка проблемите в малката коалиция и това, че не са се явили заедно на изборите, а хората са очаквали. Сиди добави: „От тук нататък вървим напред. Това е нашият път.“ Беновска попита кои са водачи на листите на партиите от ОП, но събеседникът й каза, че не това е важно, а това, че са тръгнали на този същия антагонизъм и това е проблем. „Най-доброто, което се случи в българското патриотично пространство беше това обединение.“, заяви Александър Сиди. Беновска отново попита дали не  е могло Сидеров, Симеонов и Каракачанов да си стиснат ръцете и отбеляза, че Каракачанов много пъти е подал ръка. „Отворихме вратата и я държахме отворена доста дълго време.“, каза Сиди и допълни, че когато държиш вратата отворена доста дълго време хората вътре настиват и затова са решили, че нямат повече път напред с тях. „Това не ви ли приближава повече към ГЕРБ да станете техен коалиционен партньор?“, попита Беновска. Гостът каза, че ще се види и българите ще ги подредят на 26 май. Той вярва, че Ангел Джамбазки, като един от най-успешните български евродепутати ще намери място в следващите Европарламент. Това ще даде възможност на ВМРО да седне и да преговаря със своите партньори в двете коалиции. Той се надява, че по този начин ще успеят да поставят приоритетите, които са ги вкарали в 43-тото и 44-тото НС. \r\nИзявлението на Станишев преди пленума на БСП и въпросите, които е поставил  \r\nБеновска предложи да чуят изявлението на Станишев, който е поставил 4 въпроса пред БСП, на които и Александър Сиди да отговори, защото политическите опоненти на ВМРО твърдят, че те са националистическа партия и не са евроориентирани. След като чуха записа Беновска каза: „Сергей Станишев говори от името на ПЕС и на БСП, но въпросите, които постави, Вие трябва да дадете отговори. Що дирите Вие в ЕС?“ Александър Сиди отговори, че те много пъти са казвали, че това този ЕС не е техен и проблемът е в управлението и в начина, по който либералните сили са тръгнали да променят Европа. Те не искат тази Европа, а да я променят отвътре. Джамбазки неведнъж е заявявал – не Европа на двойните стандарти и Макрон, а Европа на всеки един неин гражданин. „Без значение от коя държава е, всеки един има право да се придвижва свободно, да прави икономика, да работи в този ЕС по начина, по който ние го виждаме.“, допълни гостът. Беновска попита кога ще представят техните приоритети и стана ясно, че това ще стане веднага след като представят листата, която ще бъде готова в края на другата седмица. Така завърши разговорът между Александър Сиди и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 14 април 2019 година.", "date": "2019.04.15", "title": "Александър Сиди: Иво Христов в листата на БСП показва, че за БСП президентът не е на всички българи"}
{"url": "http://www.focus-news.net/news/2019/04/15/2646624/predsedatelyat-na-narodnoto-sabranie-tsveta-karayancheva-shte-otkrie-izlozhba-posvetena-na-140-ata-godishnina-ot-uchreditelnoto-sabranie-i-priemaneto-na-tarnovskata-konstitutsiya.html", "text": ". Председателят на Народното събрание Цвета Караянчева ще открие във Велико Търново изложба, посветена на 140-ата годишнина от Учредителното събрание и приемането на Търновската конституция. Това съобщиха от пресцентъра на  Народното събрание . \r\nЕкспозицията, която е подготвена по инициатива на Народното събрание със съдействието на Държавна агенция „Архиви“, ще бъде открита на 15 април 2019 г. от 16.00 часа в музей \"Възраждане и Учредително събрание\". Председателят на Народното събрание Цвета Караянчева ще участва в тържественото открито заседание на Конституционния съд на Република България, посветено на 140-ата годишнина от приемането на Търновската конституция. Събитието ще се състои на 15 април 2019 г. от 17.00 часа в музей \"Възраждане и Учредително събрание\" във Велико Търново.  \r\nПредседателят на парламента ще отправи приветствие към участниците в тържественото заседание.", "date": "2019.04.15", "title": "Председателят на Народното събрание Цвета Караянчева ще открие изложба, посветена на 140-ата годишнина от Учредителното събрание и приемането на Търновската конституция"}
{"url": "http://www.focus-news.net/news/2019/04/15/2646633/oblasten-informatsionen-tsentar-blagoevgrad-shte-dade-preskonferentsiya-za-predstaviteli-na-medii-i-infoeksperti-ot-partnyorski-organizatsii-v-ponedelnik.html", "text": "Областен информационен център – Благоевград ще даде пресконференция за представители на медии и инфоексперти от партньорски организации в понеделник. Това съобщиха от пресцентъра на  Областен информационен център - Благоевград . По време на пресконференцията ще бъде представен националният онлайн конкурс за млади предприемачи на тема „Имам бизнес идея!“. Конкурсът ще се проведе в периода 15 април – 1 юни 2019 г. \r\nНа територията на Благоевградска област, конкурсът се организира от Областен информационен център – Благоевград, с подкрепата на Регионално управление на образованието. Кампанията е насочена към амбициозни, креативни и с поглед към бъдещето младежи на възраст 14-18 г. от всички училища в област Благоевград. \r\nУчастие в пресконференцията ще вземе началникът на Регионално управление на образованието в Благоевград г-н Ивайло Златанов. \r\nПресконференцията ще се проведе в офиса на Областен информационен център – Благоевград на пл. „Георги Измирлиев“ 5, вход за зала „Яворов“.", "date": "2019.04.15", "title": "Областен информационен център – Благоевград ще даде пресконференция за представители на медии и инфоексперти от партньорски организации в понеделник"}
{"url": "http://www.focus-news.net/news/2019/04/15/2646636/balgarskata-agentsiya-po-bezopasnost-na-hranite-shte-izvarshi-izvanredni-proverki-v-tsyalata-strana-po-povod-predstoyashtite-praznitsi-velikden-i-gergyovden.html", "text": "Българската агенция по безопасност на храните (БАБХ) ще извърши извънредни тематични проверки в цялата страна по повод предстоящите официални празници Великден и Гергьовден. Това съобщиха от  Агенцията . Засилените проверки ще стартират на 15 април (понеделник) и ще продължат до 6 май 2019 г. включително. Инспекторите от отделите „Контрол на храните“ при съответните областни дирекции по безопасност на храните (ОДБХ) ще проверяват обекти за производство и търговия с храни, пакетиращи центрове за яйца, складове за търговия на едро с храни, заведения за обществено хранене и търговски обекти за търговия на дребно с храни, пазари и тържища, находящи се на територията на съответната област.  \r\nИнспекциите са извън плановия контрол и ще се фокусират върху производството и търговията на традиционно предлаганите храни за празничната трапеза – агнешко месо, козунаци, яйца, включително боядисани яйца, пресни зеленчуци и др., както и на боите за яйца. \r\nВ рамките на тематичните проверки в търговската мрежа и заведенията за обществено хранене инспекторите на БАБХ ще следят за правилното съхранение на храните, спазване на сроковете на съхранение, наличие на здравна маркировка на трупното месо, правилното етикетиране и маркиране на яйца, включително недопускане на яйца от клас „B“ в търговската мрежа, спазване на Системата за управление безопасността на храните, както и за наличие на документи за произход и безопасност. \r\nВ производствените обекти ще се проверява за произхода, сроковете и условията на съхранение на използваните суровини и храни, наличие на технологична документация за произвежданите храни, правилното етикетиране на храните и придружаващите храните документи и съответствието им с нормативните изисквания на българското и европейското законодателство. \r\nТази година, с цел по-добра информираност на потребителите за страната на произход на дребни преживни животни (ДПЖ), ще се поставя здравна маркировка на трупно месо в различни цветове. Тя ще обозначава произхода на месото в конкретни два цвята – син и червен с мастило за хранителни цели. За месото от ДПЖ с произход България здравната маркировка ще е със син цвят. При месо с произход различен от български (заклано в българска кланица, но с чужд произход) маркировката ще е в червен цвят. При поставянето ѝ и в двата случая трябва да се спазва изискването да е на външната повърхност на кланичния труп, по такъв начин, че ако той се разреже на половини или четвъртини всяко парче да има здравна маркировка. \r\nПредвиждат се извънредни проверки и на пазарите на живи животни. На тях ще се следи за идентификацията на живите животни, включително паспорти, ветеринарномедицински свидетелства за придвижване на животни към и от пазара и отразяването им в Интегрираната информационна система на БАБХ – ВетИС, съответствието на транспортните средства, с които се придвижват животните, както и ветеринарно-санитарните изисквания и водената документация от собственика или управителя на пазара. \r\nПри необходимост, в проверките ще оказват съдействие и представители на Икономическа полиция към областните дирекции на Министерството на вътрешните работи (ОДМВР), които ще се включат в рамките на тяхната компетентност. \r\nЦелта на извънредните тематични проверки е да се осигури безопасност на предлаганите храни, да се гарантира сигурността и здравето на потребителите при увеличеното търсене и предлагане на определени стоки и хранителни продукти по време на празниците Великден и Гергьовден, както и да се предотврати всеки опит за злоупотреби от недобросъвестни производители и търговци, собственици на заведения, за да могат потребителите спокойно да посрещнат празничните дни.  \r\nДежурни инспектори към Българската агенция по безопасност на храните ще проверяват обектите по време на празниците и в почивните дни. Те ще извършват проверки по сигнали на потребители, които ще могат да подават онлайн сигнали за нередности или да използват за това горещия телефон на БАБХ – 0700 122 99.", "date": "2019.04.15", "title": "Българската агенция по безопасност на храните ще извърши извънредни проверки в цялата страна по повод предстоящите празници Великден и Гергьовден"}
{"url": "http://www.focus-news.net/news/2019/04/15/2646638/burgas-nad-120-detsa-i-uchenitsi-ot-slivenska-eparhiya-shte-badat-nagradeni-v-konkursa-za-velikdensko-yaytse-detsata-i-vyarata.html", "text": "Над 120 деца и ученици от Сливенска епархия ще бъдат наградени в конкурса за великденско яйце, наречен „Децата и вярата“. Това съобщиха от пресцентъра на  Община Бургас . Те се представиха в два раздела – рисунка и приложни дейности. Конкурсът е благословен от Негово Високопреосвещенство Сливенски митрополит Иоаникий. В Центъра за подкрепа на личностното развитие в Бургас пристигнаха над 90 рисунки и над 140 приложни творби. Наградените ще бъдат експонирани на изложба в храм „Света Богородица“ на 15 април 2019 г. Там ще се проведе и официалната церемония по награждаването от 17.00 часа. Поканени са много духовни лица. Добре дошли са всички миряни. Организаторите на конкурса Община Бургас, Сливенска митрополия и ЦПЛР – Бургас благодарят на всички участници в конкурса, на техните учители и родители.", "date": "2019.04.15", "title": "Бургас: Над 120 деца и ученици от Сливенска епархия ще бъдат наградени в конкурса за великденско яйце „Децата и вярата“"}
{"url": "http://www.focus-news.net/news/2019/04/15/2646640/georgi-anastasov-na-bsp-da-se-otneme-subsidiyata-zaradi-otsastvie-ot-ns-sotsialdemokratite-vnasyame-chrez-volya-v-ks.html", "text": "На БСП да се отнеме субсидията, заради отсъствие от НС, социалдемократите внасяме, чрез „Воля“ в КС. Това каза Георги Анастасов, социалдемократ, в разговор с Илиана Беновска в предаването “Беновска пита” по  „Радио К2”", "date": "2019.04.15", "title": "Георги Анастасов: На БСП да се отнеме субсидията, заради отсъствие от НС, социалдемократите внасяме, чрез „Воля“ в КС"}
{"url": "http://www.focus-news.net/news/2019/04/15/2646639/grazhdanski-dialog-na-tema-obrazovanie-shte-se-provede-v-ruse.html", "text": "Граждански диалог на тема образование ще се проведе в Русе от 17.30 часа в зала “Европа“ на Доходното здание. Това съобщиха от пресцентъра на  ГЕРБ . Форумът е част от платформата за граждански диалог \"Европа в нашия дом\". Участие в срещата ще вземат министърът на образованието и науката Красимир Вълчев, народният представител Милена Дамянова - председател на Комисията по образование и наука в 44-тото Народно събрание, народните представители от ГЕРБ - Русе, заместник – областният управител, както и кметът на община Русе Пламен Стоилов.  \r\nПоканени да вземат участие са директори, учители и родители от детски и учебни заведения, представители на работодателски организации и бизнеса, на неправителствени и синдикални организации и граждани.", "date": "2019.04.15", "title": "Граждански диалог на тема образование ще се проведе в Русе"}
{"url": "http://www.focus-news.net/news/2019/04/15/2646642/sliven-testvat-sirenite-kam-natsionalnata-sistema-za-ranno-preduprezhdenie.html", "text": "Функционални изпитания за интеграция на Локална система за оповестяване към Националната система за ранно предупреждение и оповестяване на населението ще бъдат извършени на територията на ТД „Държавен резерв” – Петролна база – Сливен. Това съобщиха от пресцентъра на  Община Сливен . \r\nПредвидените изпитания са необходима мярка за тестване техническото състояние на сиренната система за ранно предупреждение и оповестяване на населението. \r\nМероприятието се провежда под ръководството на Оперативен център при РДПБЗН – Бургас с участието на Петролна база – Сливен, РДПБЗН – Сливен, сектор „КИС” при Областна дирекция на МВР и Община Сливен. \r\nОт 13.00 до 13.30 ч. ще бъде включено излъчване на акустични сигнали (сиренен вой) и гласови съобщения за техническа проверка от монтираните сиренни системи в базата. \r\nВ интерес на общата култура на информираност и самозащита при възникване на извънредни ситуации, криещи заплаха за здравето и живота на населението, се изисква адекватно поведение от страна на всички, чули сиренния вой, с разбиране и без излишна паника. Не е излишно и е препоръчително да споделим тази информация с близки и съседи. Тази информация е особено важна за жителите на кварталите „Заимов”, „Дружба”, „Младост” и вилна зона, както и работници и служители в предприятия и търговски обекти, намиращите се в близост до Петролна база – Сливен.", "date": "2019.04.15", "title": "Сливен: Тестват сирените към Националната система за ранно предупреждение"}
{"url": "http://www.focus-news.net/news/2019/04/15/2646643/arhimandrit-pahomiy-i-tsarkvata-i-narodat-ni-imat-nuzhda-ot-obrazovano-duhovni-hora.html", "text": "И църквата, и народът ни имат нужда от образовано-духовни хора. Това каза Архимандрит Пахомий, ректор на Софийската духовна семинария „Св. Йоан Рилски“ в разговор с Илиана Беновска в седмичното обзорно политическо предаване „Беновска пита“ по  „Канал 3“", "date": "2019.04.15", "title": "Архимандрит Пахомий: И църквата, и народът ни имат нужда от образовано-духовни хора"}
{"url": "http://www.focus-news.net/news/2019/04/15/2646644/denyat-15-april-v-balgarskata-istoriya.html", "text": "На 15 април сутринта Павел Шатев взривява френския кораб „Гуадалкивир\", излизащ от Солунското пристанище. Симеон ІІ се завръща в България за пръв път в навечерието на извънредните парламентарни избори и заявява подкрепа за Обединение за национално спасение, в основата на което стои ДПС. През 1872 г. Антим І получава своя екзархийски берат на официално организирана във Високата порта церемония. На 15 април са родени: Георги Евстатиев (Г. Е. Иванов) - български художник; Георги Иванов Тахов – български литературен историк, критик, публицист, есеист и поет. На тази дата умира Богомил Николов Нонев - български литературовед и публицист.  \r\n2002 г. \r\nПрезидентът на Република България присъжда Орден „Стара планина“ на: \r\n1. проф. Борис Спасов \r\n2. проф. Живко Сталев \r\n1997 г.  \r\nВ навечерието на извънредните парламентарни избори бившият български цар Симеон II се завръща в страната и участва в тържествата по случай 118-та годишнина на Търновската конституция. Той заявява подкрепата си за предизборната коалиция Обединение за национално спасение, в основата на която стои ДПС. \r\n1996 г. \r\nАхмед Доган е на официално посещение в Турция, където преговаря за турски инвестиции в България. \r\n1996 г. \r\nВ София започва годишната среща на Европейската банка за възстановяване и развитие. Банката отпуска на България заем от 45 млн. екю. \r\n1968 г. \r\nБългария и Кралство Непал се установяват дипломатически отношения. \r\n1966 г. \r\nПровежда се пленум на ЦК на БКП за работата на Двадесет и трети конгрес на КПСС, на който от 26 март до 9 април е присъствал и Тодор Живков. \r\n1962 г. \r\nЗавършва проведения в София Първи международен турнир по свободна борба \"Дан Колов\". Той става традиционен. \r\n1957 г. \r\nВ София е открит Централният универсален магазин (ЦУМ). \r\n1953 г. \r\nБългария и Албания подписват дългосрочна търговска спогодба. \r\n1948 г. \r\nВНС приема Закон за отчуждаване на едрата градска покрита недвижима собственост. \r\n1947 г. \r\nВ София е създадена Българска народна филхармония .От 1949 г. е Софийска държавна филхармония. \r\n1945 г. \r\nПровежда се редовното Общо годишно събрание на БАН. На него е избрано ново ръководство. Неин председател остава акад. Димитър Михалчев, а за научен секретар е определен Спиридон Казанджиев. \r\nДимитър Михалчев е философ, социолог, обществен и държавен деец, акад., дописен член на БАН. Роден е на 25.12. 1880 г. в Лозенград. Завършва философия в СУ \"Св. Климент Охридски\", специализира в Берлин, Грайфсвалд, Фрайбург и Мюнхен. След завръщането си в България става доцент , а от 1915 г. и професор , титуляр на катедрата по систематическа философия. Включен е в състава на делегацията, която подписва Ньойския мирен договор 1919 г. в Париж. През 1922–1923 г. е декан на Историко-филологическия факултет на СУ” Св. Климент Охридски” . През 1923-1927 г. пълномощен министър в Чехословакия и в СССР (1934–1936 г., 1944–1946 г.). През 1944 г. участва в делегацията, която подписва примирието в Москва. Създава и редактира с малки прекъсвания сп. \"Философски преглед\" (1929–194 г.3). Избран за председател на БАН през 1944 г. Дългогодишен председател на Тракийската организация. Един от най-крупните философи по това време в България. Поставя началото на българската ремкеанска школа. Автор е на редица философски трудове \"Философски студии\", \"Философията като наука\", \"Ремкеанството в сянката на българския марксизъм\", \"Форма и отношение. Принос към учението за познанието\" и др. \r\nСпиридон Казанджиев е философ и психолог, академик. Роден е на 23 декември 1882 г. в Севлиево. Завършва славянска филология в СУ \"Св. Климент Охридски\" и философия с докторат в Цюрих (Швейцария). Дългогодишен преподавател по история на философията в СУ \"Св. Климент Охридски\".Научните му интереси са в областта на психологията. Един от най-ярките привърженици на Вилхелм Вунд. Автор е на трудовете \"Критически опит върху метафизиката на Вилхелм Вунд\" (1919 г.), \"Психология на възрастните\" (1925 г. ) и др. Спиридон Казанджиев се занимава и с активна публицистична и журналистическа дейност. Той е един от редакторите на сп. \"Златорог\" (1924–1925 г.). Оставя ценни сведения за живота и дейността на писателя Й. Йовков – \"Срещи и разговори с Йордан Йовков\" (1943 г.) и др. \r\n1922 г. \r\nСъздаден е блок за съвместна борба и управление на Демократическата партия и Обединената народнопрогресивна партия. \r\n1920 г. \r\nОткриване на 19. ОНС. Председател е Александър Ботев (БЗНС), а от 4 ноември 1921 г. - Недялко Атанасов (БЗНС). До 3 май 1920 г. са касирани 13 опозиционни депутати (9 комунисти, 3-ма демократи и 1 прогресивнолиберал). Техните места остават незаети до края на мандата. БЗНС получава парламентарно мнозинство. \r\n1919 г. \r\nС царски указ е разпуснато Седемнадесетото ОНС. \r\n1914 г. \r\nСофийската търговско-индустриална камара учредява Софийската фондова борса. Правилникът й влиза в сила от 1 юни 1915 г. \r\n1903 г. \r\nНа 15 и 16 април 1903 г. в Солун групата на “гемиджиите “ извършват бомбени атентати. Тази група е организирана от Й. Попйорданов и П. Шатев. Целта на атентатите е да се предизвика намесата на европейските държави за подобряване положението на поробените българи в Македония и Одринско. Участници в групата са Й. Попйорданов, Д. Мечев, М. Арсов, Д. Тръчков, Вл. Пингов, К. Кирков, Т. Богданов, Г. Богданов, П. Шатев, Т. Органджиев, М. Бошнаков, Цв. Трайков. На 15 април предобед П. Шатев взривява френския кораб “Гуадалкивир”, излизащ от Солунското пристанище, и успява да напусне кораба заедно с други пътници. Той е заловен от полицията на скопската гара. Вечерта на същия ден Д. Мечев, М. Арсов и И. Тръчков взривяват железопътната линия Солун - Цариград, но минаващият влак получава незначителни повреди. На следващия ден К. Кирков взривява водопровода и осветителната станция на Солун, а Й. Попйорданов взривява сградата на Отоманската банка. Вечерта К. Кирков, Г. Богданов и Вл. Пингов хвърлят бомби на различни места в града. През нощта Д. Мечев и И. Тръчков са убити в квартирата си след продължителен бой с полиция и жандармерия. На 17 април загива Й. Попйорданов. На 18 април при опит да взриви телеграфната станция е убит К. Кирков. Цв. Трайков се самовзривява след несполучливия си опит да убие валията. Т. Органджиев избягва през Скопие в България. Г. Богданов, М. Бошнаков, М. Арсов и П. Шатев са заловени от полицията и осъдени на смърт. По-късно присъдата е променена на доживотен затвор. От тримата остава жив само П. Шатев. След 9 септември 1944 г. е предаден на югославските власти и умира в югославски затвор. \r\n1902 г. \r\nЗавършва конгресът на Одрински революционен окръг в Пловдив. \r\n1872 г. \r\nАнтим І получава своя екзархийски берат на официално организирана във Високата порта церемония. \r\nАнтим І е първият български екзарх. Той е още обществен и политически деец. Роден е през 1816 г. в Лозенград (дн. в Турция). Учи последователно в Коручешменското училище в Цариград, в Богословското училище на о. Халки и в Духовната академия в Москва. След като се завръща от Русия, той става преподавател, а по-късно и ректор на Духовната семинария на о. Халки. През 1861 г. е ръкоположен за варненско-преславски, а през 1868 г. – за видински митрополит. Антим I провежда борба за независима българска църква, отхвърля каноническото подчинение на Цариградската патриаршия, обявява се и срещу унията. През 1871 г. е избран за член на Временния съвет на Българската екзархия, а на 16 февруари 1872 г. за български екзарх. По време на Априлското въстание 1876 г. защитава българския народ, поради което турското правителство го заточава в Мала Азия. Освободен през 1878 г., той отново заема екзархийския си пост и се включва в политическото изграждане на българската държава. Избран е за председател на Учредителното събрание и на I ВНС 1879 г. в Търново. Антим I умира на 1 декември 1888 г. \r\n1861 г. \r\nПловдивският управител Мухлис ефенди вика пловдивския владика Паисий и в присъствието на двама български първенци обявява, че по заповед на Високата порта трябва да го изпрати на заточение. \r\nПаисий Пловдивски е висш духовник, по произход албанец. Роден е около 1810 г. в гр. Янина, Гърция. Ръкоположен за гръцки митрополит в Пловдив през 1858 г., но 3 г. по-късно се отказва от Цариградската патриаршия и застава на страната на българите в борбата им за извоюване на църковна национална независимост, за което е заточен в Мала Азия до 1868 г. След провъзгласяването на Българската екзархия през 1870 г. е включен във Временния екзархийски съвет, но скоро след това починал. Паисий Пловдивски умира 25 февруари 1872 г. \r\n1716 г. \r\nСпоред приписка в гръцко евангелие от 1670 г. на този ден е осветен параклисът на църквата “Св. Никола” в Арбанаси. “Тогива бил владика [Търновски] кир Йосиф, а свещеник поп Георги Попниколов.” Основаването на манастира “ Св. Никола” е свързано със строителството на Асеневци. Той е опожаряван и ограбван многократно. Първото му възстановяване става през 1680 г. - църквата и някои жилищни сгради са изградени на ново със средствата на ктитора боляр Атанасий. Манастирът е опожарен през 1798 г., а след две години възстановен от местното население. Църквата се използвала като енорийски храм. През 1833 г. по инициатива на отец Зотик Преображенски, със средства събрани от населението на В. Търново, Г. Оряховица, Лясковец, Арбанаси и околните селища, се извършва ново обновление. Църквата “ св. Никола” е еднокорабна, едноапсидна, засводена с висок купол, с параклис \"Св. Илия\" от север.   На тази дата са родени: \r\n1935 г. \r\nРоден е Велик Капсъзов - български състезател по спортна гимнастика. Европейски шампион на халки през 1961 г., 1963 г. Бронзов медалист от европейското първенство през 1959 г. и от Олимпийските игри през 1960 г. \r\n1932 г. \r\nРоден е Георги Иванов Тахов – български литературен историк, критик, публицист, есеист и поет. Завършва ВИТИЗ (дн. НАТФИЗ, 1952 г.). Работи като редактор в Радио София през 1960г., през 1967 г. издателство “Народна младеж” , в периода 1972 – 1984 г. в-к “Пулс” , през 1985 г. сп. “Факел” . През 1985 г. е арестуван е във връзка с акростиха “Долу Тодор Живков” във в-к “Пулс”. Лишен е от право на работа до края на 1989 г. От 1990 г. е редактор във в-к “Литературен фронт” (по-късно “Литературен форум”). Автор е на “Разчупване на хляба” (1965 г., стихове), “Ще ви намеря” (1967 г., стихове), “Живите знаци на България” (1968 г., есета), “Лица от вестник” (1979 г., стихове), “Градили майстори болгаре. Народното изкуство на България” (1980 г.), “Литературна София. Страници из романтиката на младата столица” (1983 г.), “София между две столетия” (1987 г.), “От Средец до София. Летописи и епизоди от софийските махали” (1987 г.), “Машината на страха” (1991 г.). \r\n1928 г. \r\nРоден е Емил Стефанов Камиларов – български цигулар и артист. Завършва Българската музикална академия в София през 1949 г. Учи в Ленинградската консерватория специалност цигулка при Ю. Ейдлин и защитава дисертация. Преподавател в консерваторията в Ленинград и преподавател в Българската музикална академия по цигулка. Концертира заедно със съпругата си Д. Шнайдерман. Печели голямата награда “Паганини” в Генуа през 1961 г. \r\n1923 г. \r\nРоден е Константин Георгиев Станкович – български пианист, музиколог и педагог. Възпитаник на акад. А. Стоянов и на проф. П. Владигеров. Работи в различни европейски столици с много големи музиканти (Н. Буланже, Е. Фишер, Л. Леви, М. Чампи). Негови ученици са известни български инструменталисти, композитори и диригенти - Д. Вълчев, проф. Ал. Ганев, проф. д-р Д. Христов, М. Ангелов, Ст. Ангелов, П. Крумов, Емил Наумов, Л. Ангелов. С таланта му на педагог са свързани до голяма степен и успехите на Н. Гяуров, А. Томова-Синтова, А. Дяков, Ал. Милчева и др. През 1949 г. получава награда от Международния конкурс във Виена . \r\n1920 г. \r\nРодена е Магда Николова Пушкарова - български изпълнителка на народни песни. Репертоарът й включва предимно странджански песни (\"Тудоро, Тудоро\", \"Що ме не ожениш, мале\", \"Капитан Петко войвода\", \"Рада, бяла Радо\" и др.). На 10 ноември 1944 г. дебютира като солистка в Българското радио. През 1951 г. е включена в Държавния ансамбъл за народни песни и танци с ръководител Ф. Кутев. От 1952 г. гастролира с групите \"Наша песен\" и \"Българска песен\", изнася рецитали с акордеониста Ст. Демирев и артиста имитатор Хр. Минчев. Има издадени 7 дългосвирещи плочи в \"Балкантон\", а във фонотеката на БНР са включени 80 нейни песни, повечето в Златния фонд. През 1994 г. в М. Търново в нейна чест е организиран Конкурс за млади изпълнители на странджански народни песни. \r\n1915 г. \r\nРоден е Нюма Яковлевич Белогорски – български документалист, работи в работническите театри \"Т - 35\" и \"Реалистичен\", в Радио Варна (1945 г.), в Радио София (1947 г.). \"Вечна дружба\", \"Утро над Корея\", \"България - 8 милиона\", \"По пътищата на Африка\", \"Ликът на предателя\" (1952) г. \r\n1875 г. \r\nРоден е Георги Евстатиев (Г. Е. Иванов) - български художник. Учи живопис в академиите във Флоренция (1891-1894 г.), Рим (1894-1898 г.), специализира в Париж, Лондон, Мюнхен. Работи като военен художник от 1919 г. Автор е на битови композиции и пейзажи, портрети. Негови творби са 3 портрета на Ив. Вазов (1916 г., 1919 г., 1921 г.), \"Портрет на Султана Петрова\" (1912 г.), \"Сине мой\" (ок. 1914 г.), \"Стадо кози\" (1918 г.) и др. \r\n1860 г. \r\nРоден е Иван Иванов Фичев – български офицер, генерал-лейтенант (1.01.1914 г.). Учи в Априловската гимназия в Габрово и Роберт колеж в Цариград (1887 г.). През Руско -турската война (1877-1878 г.) служи в 8. опълченска дружина. През 1882 г. завършва Военното училище . През 1885 г. е произведен в чин “капитан”. Участва в Сръбско българската война (1885 г.) като командир на рота от 5 пехота. Дунавски полк в защитата на Видинската крепост (12. - 16.11. 1875) г. През 1891 г. завършва Генералщабна академия в Торино. През 1892 г. работи като началник на учебното бюро при военното министерство. От 1893-1895 г. е и главен редактор на военните издания (1893-1895 г.). От 1 януари 1903 г. е началник-щаб на 1. пехотна Софийска дивизия, а от началото на 1907 г. е началник-щаб на 2 пехотна Тракийска дивизия. През 1908 г. произведен в чин “ген.-майор” .От март 1910 г. до декември 1915 г. е началник на щаба на войската . Под негово ръководство Генщаба разработва плановете за войната с Турция. След II Балканска война (1913 г.) е член на българска делегация за подписване на Букурещките мирни преговори. От януари 1914 г. е началник на Трета военно-инспекционна област. На 1 септември 1914 г. назначен за министър на войната. По негова идея и под негово ръководство се открива Военната академия през 1914 г. На 17 август 1915 г. е уволнен от армията по собствено желание. През 1921 г. до 1923 г. е пълномощен министър в Букурещ, през 1920 г. става член на БАН . \r\n1853 г. \r\nРоден е Антон Буковски Безеншек – съставител на българската стенография. Завършва философия в Загреб, дългогодишен преподавател по стенография в България. Автор е на книгите: \"Българска стенография по системата на Габелсбергер, част I и II\" (1883 г. и 1889 г.), \"Българска стенографска читанка\" (1892 г.) и др. Автор е на учебници по немски език. Антон Буковски Безеншек е първият стенограф на Народно събрание (1879). На тази дата умират: \r\n2002 г.  \r\nУмира Богомил Николов Нонев - български литературовед и публицист. Завършва славянска филология в СУ” Св. Климент Охридски” през 1943 г. По време на Отечествената война (1944-1945 г.) е военен кореспондент. Кореспондент е на в-к \"Отечествен фронт\" в Белград, аташе по културата и печата в посолството на България в Белград (1947-1950 г.). През 1951 г. –1953 г. е председател на Сценарната комисия при Комитета за кинематографи. В периода 1954 г. – 1968 г. е главен редактор на сп. \"Наша родина\" . В периода 1966-1968 г. Богомил Нонев е директор на Българското радио и генерален директор на Българското радио и телевизия. Оглавява отдел \"Печат и информация\" при Министерството на външните работи. От 1972-1976 г. е посланик на България в Тунис. През 1979-1982 г. е на длъжността съветник в Министерски съвет. Първите му публикации са от 30-те год. в ученически издания. Сътрудничи на сп. \"Просвета\", \"Изкуство и критика\", \"Златорог\", \"Вестник\", \"Дъга\", \"Светлоструй\". Автор е на сценарии за документални филми, съставител на фотоалбуми, редактор на сборници с поезия, публицистика и литературна критика. През 1989- 1992 г. е председател на Българския ПЕН център. Носител на наградите : орден за заслуги на МОК, тунизийски орден \"Grand Officier l’ordre de la Republique\", португалски орден \"Grand Oficial do ordem do infante D. Henrigue\" и др. Автор е на съчиненията \"Дунавската конференция в Белград\" (1948 г., в съавт. със Ст. Кръстев), \"Градове и хора\" (1955), \", \"Добрите пътища. Виетнамски дневници\" (1957 г.), \"Ветрове на надеждата. Размисли, паралели, пътеписи\" (1965 г.),\"Критически летопис. 1960-1965” (1965 г.), \"Залези и размисли\" (1978 г.), \"Асен Златаров - общественик, гражданин, писател\" (1985 г.), \"Строги нощи. Размисли и образи\" (1986 г.) и други.  За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.15", "title": "Денят 15 април в българската история"}
{"url": "http://www.focus-news.net/news/2019/04/15/2646645/burgas-startira-izpalnenieto-na-vtori-etap-ot-remonta-na-bul-zahari-stoyanov.html", "text": "В понеделник, 15 април, стартира изпълнението на втори етап от ремонта на бул. \"Захари Стоянов\", основната входно-изходна пътна артерия за жителите на многолюдния к-с \"Меден рудник\" в Бургас. Това съобщиха от пресцентъра на  Общината . Въвеждането на временната организация на движение ще стане след сутрешния пик, когато хората отиват на работа. Втори етап на проекта включва възстановяване и рехабилитация на настилката в едното платно на участъка от кръстовището на бул. \"Захари Стоянов\" с ул. \"Георги Попаянов\" до кръстовището за квартал \"Горно Езерово\". По предварително съгласуван план-график, неговото изпълнение ще продължи две седмици. След това движението ще бъде пуснато в цялото ляво платно (посока център) в участъка от кръстовището на бул. \"Захари Стоянов\" с ул. \"Александър Георгиев Коджакафалията\" до кръстовището за квартал \"Горно Езерово\". После машините ще се преместят в другото платно, работейки в обратната посока - от кръстовището за квартал \"Горно Езерово\" до кръстовището на бул. \"Захари Стоянов\" с ул. \"Георги Попаянов\" (Трети етап) и от кръстовището на бул. \"Захари Стоянов\" с ул. \"Георги Попаянов\" до кръстовището на бул. \"Захари Стоянов\" с ул. \"Александър Георгиев Коджакафалията\" (Четвърти етап). \r\nПрез двете седмици за изпълнение на Втори етап ще е забранен ляв завой при кръстовището с връзката към \"Горно Езерово\" за движещите се по булевард \"Захари Стоянов\" автомобили. Затова, ако излизате от \"Меден рудник\" и искате да стигнете до квартал \"Горно Езерово\", ще трябва да слезете до Пътен възел Юг, да завъртите обратно към комплекса и после да завиете надясно към \"Горно Езерово\". Забраната за ляв завой не важи за идващите от \"Горно Езерово\" автомобили. \r\nОт 15 април, до края на ремонта, тоест до завършването и на Четвърти етап, се налага да бъде спряно движението на тролейбусите Т1 и Т2. За нормалното обслужване на пътуващите \"Бургасбус\" ще насити с допълнителни курсове графика на автобусните линии Б11 и Б12, които в голяма степен дублират маршрута на тролеите. \r\nЗа периода до края на ремонта няма да се обслужва също така автобусна спирка \"Капчето\" в двете посоки. На 200 метра от нея се намира спирка \"Вая\", в близост до магазин \"Мосю Бриколаж\", която ще се обслужва както досега. \r\n\"Ремонтът на бул. \"Захари Стоянов\" е труден, но необходим и полезен. Спазвайте знаците и временната сигнализация на пътя! Община Бургас и изпълнителят на ремонта ще се постараят да ограничат дискомфорта за шофьорите до възможния минимум и проектът да бъде завършен достатъчно бързо, но не за сметка на качеството. За целта строителната фирма въведе удължено работно време. За началото и сроковете на следващите етапи, както и за възможни промени в хода на ремонта, Община Бургас ще уведомява своевременно своите жители и гости. Шофирайте внимателно! Пазете себе си и другите на пътя!\", посочиха от Общината.", "date": "2019.04.15", "title": "Бургас: Стартира изпълнението на втори етап от ремонта на бул. \"Захари Стоянов\""}
{"url": "http://www.focus-news.net/news/2019/04/15/2646647/pregled-na-osnovnite-temi-v-dobrudzhanskiya-pechat.html", "text": "„Сергей Станишев е в червената листа за Европейски парламент“. Темата е от първа страница на вестник  „Добруджанска трибуна“ . Вътрешната опозиция в БСП е добавила Станишев. Освен това с девет души е допълнен списъкът, одобрен от Изпълнителното бюро. Кой от 22-те номинации от кое място ще се бори за гласовете на избирателите, ще се реши с таен вот, приключил късно снощи. Шест часа след началото на заседанието на пленума е станало ясно, че вотът ще е таен. Залата е успяла да наложи корекция на проектолистата на Корнелия Нинова и ръководството, както се е очаквало. „Положиха основния камък на храм „Свети Лука Кримски“ в Добрич“, съобщава изданието. Църква не се строи лесно, чудеса са се случвали и ще ги има. Това е посочил Негово високопреосвещенство Варненският и Великопреславски митрополит Йоан, който е осветил богоугодното дело, наченато в квартал „Добротица“. Със своите 16 метра църквата ще е най-високата в Добрич. Разгърнатата площ е 265 кв. метра. Общината безвъзмездно е предоставила терена. По думите на кмета Йордан Йорданов осигурена е почти половината от необходимата сума за цялостно завършване на храма. Очаква се общата сума да бъде близо 500 хиляди лева. За извършвани ремонти в ОУ „Христо Ботев“ съобщава всекидневникът. Договорът за дейностите е подписан на 8 март и е на стойност 1 125 100 лв. без ДДС. Срокът на изпълнение е 360 календарни дни. Ремонтът се изпълнява по проект „Реконструкция и обновяване на образователната инфраструктура в Добрич I“  по ОП „Региони в растеж“ за периода 2014 - 2020 година. Специално място всекидневникът отделя на юбилея на Духовия оркестър на Добрич. Юбилеен концерт се е състоял на 11 април в зала „Добрич“. 60 години празнува диригентът на състава Стоян Монов, а оркестърът отбелязва своя 55-ти сезон. „Варненският митрополит благослови новата църква в Добрич“, съобщава на първа страница другият  регионален вестник  „Нова добруджанска трибуна“ . Храмът ще се изгражда изцяло от дарения, като общата инвестиция възлиза на около половин милион лева. Проектът на храма е дарение от архитект Петър Николов и инженер Пенчо Керванов. В подкрепа на каузата в петък зала „Добротица“ се е състоял благотворителен концерт. Ще бъдат изкоренени само 16 дървета в центъра на Добрич, съобщава всекидневникът. Уведомлението е на Община град Добрич и се отнася за дърветата по улица „Св. Св. Кирил и Методий“. Дърветата, които ще бъдат изкоренени, се намират в недопустима и дори опасна близост от намиращите се по улицата сгради, съответно не остава достатъчно място за преминаването на пешеходци. Всички останали дървета ще бъдат запазени и в новоизградените тротоари, които ще бъдат изработени от павета, ще бъдат оформени специални легла за тях. „РИОСВ спря дейности в Дуранкулак“, съобщава всекидневникът. Районната инспекция е спряла изкопни дейности в рибарниците в морското село. В резултат на планова проверка на защитена местност „Дуранкулашко езеро“ охраната на северните защитени територии е констатирала извършване на изкопни дейности със специализирана техника в два от рибарниците. Предстои изясняване на обстоятелствата.", "date": "2019.04.15", "title": "Преглед на основните теми в Добруджанския печат"}
{"url": "http://www.focus-news.net/news/2019/04/15/2646648/dobrich-obshtinata-organizira-dni-na-otvorenite-vrati-v-detskite-yasli.html", "text": "За пореден път Община град Добрич организира Дни на отворените врати в детските ясли. Кампанията започва на 15 април и ще продължи до 25 април, предаде кореспондент на  Радио „Фокус” – Варна . Дните на отворени врати са организирани в улеснение на родителите и семействата, чиито деца ще се включат в класацията на Общината за прием в детските заведения през 2019 година. По време на обявените от Община град Добрич Дни на отворените врати в детските ясли родителите ще имат възможност да се запознаят на място с условията за отглеждане, възпитание и обучение на малчуганите в общинските детски заведения. Часовете на свободен достъп в рамките на кампанията са от 16.00 до 18.00 часа като варират в различните детски ясли. Графикът е публикуван на интернет страницата на Общината в рубриката „Новини“.  \r\nЖулиета НИКОЛОВА", "date": "2019.04.15", "title": "Добрич: Общината организира Дни на отворените врати в детските ясли"}
{"url": "http://www.focus-news.net/news/2019/04/15/2646646/usa-today-osem-dushi-sa-zaginali-v-rezultat-na-silnite-buri-v-yuzhnite-shtati-na-sasht.html", "text": "Броят на жертвите в резултат на торнадо и силните бури в южните щати на САЩ достигна осем души, според електронното издание на американския вестник  USA Today . \r\nДосега се съобщаваше само за две загинали деца в щата Тексас. \r\nСпоред вестника основната част от торнадото е преминало през щатите Тексас, Луизиана, Мисисипи и Алабама. Съобщава се за десетки пострадали, няколко души са в неизвестност. \r\nСамо в град Алто в Тексас са ранени  25 души, от които 8 са в критично състояние. Други 19 души са ранени в Мисисипи. \r\nОколо 100 хиляди частни домове и търговски обекти са останали без електричество. Бурите са довели до закъснения или отмяна на над две хиляди полета от Далас в събота и неделя.  Юлиян Марков", "date": "2019.04.15", "title": "USA Today: Осем души са загинали в резултат на силните бури в южните щати на САЩ"}
{"url": "http://www.focus-news.net/news/2019/04/15/2646649/blagoevgrad-vladimir-ampov-grafa-shte-iznese-kontsert-na-15-april.html", "text": "Популярният изпълнител Владимир Ампов – Графа излиза на сцена в Благоевград, съобщиха от  пресцентъра на Общината.  Концертът на популярният и талантлив изпълнител ще бъде на 15 април в зала „Пейо Яворов” от 19.30 часа. Събитието е част от турнето на изпълнителя, който всяка година включва Благоевград в обиколката си.  \r\nЗа меломаните в Благоевград, любимият на хиляди музикант ще изпълни,както стари хитове, така и нови песни, непознати още на българската публика. На сцената той ще се качи с професионалистите Борислав Бояджиев - DJ Борче и Венци Трифонов.  \r\nБилети за събитието може да закупите на касата на зала „Пейо Яворов“ и в мрежата на Eventim.bg.  \r\nТурнето на изпълнителя продължава в Габрово (16 април) и Свиленград (23 април).", "date": "2019.04.15", "title": "Благоевград: Владимир Ампов – Графа ще изнесе концерт на 15 април"}
{"url": "http://www.focus-news.net/news/2019/04/15/2646651/denyat-15-april-v-svetovnata-istoriya.html", "text": "Литва е присъединена към Русия през 1795 г. В нощта на 14 срещу 15 април, след сблъсък с айсберг, потъва “Титаник”. През 1923 г. инсулинът влиза в обща употреба за болните от диабет На тази дата през 1926 година излита първият самолет на авиокомпанията “Америкън Еърлайнс”. През 1935 г. във Вашингтон е подписан Пакта Рьорих - договор за охраната на историческите паметници. През 1951 година се провежда първият конкурс за “Мис Свят”. На 15 април са родени: Алла Пугачова – руска поппевица, композиторка и киноактриса; Клаудия Кардинале - италианска актриса. На тази дата умират: Жан-Пол Сартр – френски писател, публицист, философ, създател на атеистичния екзистенциализъм и на театъра на ситуациите; Михаил Василиевич Ломоносов - руски учен енциклопедист, един от създателите на съвременното естествознание, поет, реформатор на руския литературен език.  \r\n2018 г.  \r\nСаудитският крал Салман открива 29-ата среща на арабските лидери в източния саудитски град Дахран. Срещата на върха на Арабската лига е открита малко повече от 24 часа след ударите на САЩ, Великобритания и Франция по обекти Сирия, свързани с разработка на химически оръжия. \r\n2018 г.  \r\nМилиони граждани на Гватемала са призовани да участват в референдум, чийто изход ще определи дали териториалният спор с Белиз ще бъде отнесен пред Международния съд на ООН.  \r\n2018 г.  \r\nВ Черна гора се провеждат президентски избори – трети след обявяването на независимостта през 2006 г. Право на глас имат 532 599 граждани, разпределени в общо 1 214 избирателни секции. \r\n2018 г.  \r\n315 000 привърженици на независимостта на Каталуния манифестират в Барселона с настояване да бъдат освободени от предварителния арест сепаратистките лидери. \r\n2016 г. \r\nНай-малко девет души са загинали, а над 950 са ранени в силното земетресение на японския остров Кюшу с магнитуд 6,5. \r\n2015 г.  \r\nЕвропейският съюз официално обвинява Google в антитръстови нарушения.  \r\n2015 г. \r\nНокиа обявява планове да купи производителя на телекомуникационно оборудване Алкател за ?15.6 милиарда. \r\n2014 г. \r\nВ Краматорск, Източна Украйна загиват 11 човека в резултат на операция на спецчастите на Украйна. \r\n2013 г. \r\nТрима са убити и 183 ранени при атентат на маратона в Бостън. \r\n2012 г. \r\nШестата среща на върха на Организацията на американските държави в колумбийския град Картахена е посветена на регионалната интеграция и икономическото развитие. Латиноамериканските страни единодушно настояват за завръщането на Куба в ОАД и нейните срещи на върха, която е изключена от организацията през 1962 г. в разгара на студената война. \r\nТалибаните в Афганистан организират серия от атентати срещу дипломатическия квартал в Кабул, президентския дворец, сградата на парламента, мисията на ООН и щаб-квартирата на Международните стабилизиращи сили в Афганистан. \r\nКим Чен Ун за първи път излиза с публична реч на парад в Пхенян посветен на 100-годишнината от рождението на Ким Ир Сен. \r\n1993 г. \r\nПрезидентът на Туркменистан Сапармурат Ниязов обявява, че туркменистанският език преминава от кирилски на латински шрифт. \r\n1986 г. \r\nАмерикански самолети извършват наказателни полети срещу Либия в отговор на нападението, извършено от либийски катери срещу кораби на Шести американски флот в Средиземно море. \r\n1961 г. \r\nВ Атина започва провеждането на първата среща на представителите на националните комитети за балканско разбирателство и сътрудничество. \r\n1957 г. \r\nРодена е Евелин Ашфорд – американска спринтьорка. Неколкократен световен шампион и рекордьор на 100 м гладко бягане. През 1984 г. става двукратен олимпийски шампион в своята дисциплина и на 4 х 100 щафета. \r\n1951 г. \r\nВ Лондон се провежда първият конкурс “Мис Свят”. \r\n1943 г. \r\nНа 15 април в град Брод в Македония е спусната английска военна мисия от 8 души начело с кап. Джордж Морган. Тя е заловена от български военни части и е предадена на немците. На 18 април в планината Холмогорие в Тимошко е спусната английска диверсионна група начело с майор Ерик Грийнуд. На 21 май към нея се присъединява и втора група, водена от кап. Джаспър Рутъм, разгромена от немците на 11 декември същата година. На 19 април край Прищина е спусната британска диверсионна група начело с кап. Джон Семър, наскоро разбита от българските военни части. \r\n1926 г. \r\nСъстои се първият самолетен полет на авиокомпания “Американ Еърлайнс”. \r\n1923 г. \r\nИнсулинът влиза в обща употреба за болните от диабет. Той е лекарство, което съдържа белтъчен хормон. \r\n1919 г. \r\nС декрет на съветската власт са създадени трудово-възпитателните лагери, наречени ГУЛАГ (Главно Управление на Лагерите).Те са подразделение на Народния комисариат на вътрешните работи в СССР през 1934-56 г., ръководещо трудово-поправителните лагери. При системата на масови репресии и произвол в лагерите попадат много политически неудобни за съветската власт хора. Затворниците работят безплатно при строителството на пътища и промишлени обекти в Сибир. Поради тежките условия на труд, глада и болестите смъртността е изключително висока. Истината за неспазването на елементарните човешки права в лагерите разкрива А. Солженицин през 1973 г. в книгата \"Архипелагът ГУЛАГ\". \r\n1912 г. \r\nВ 2 ч. и 20 мин. потъва британският лайнер “Титаник”. \r\nПри първото си плаване през Атлантическия океан корабът \"Титаник\" се сблъсква с айсберг около остров Нюфаундлънд (през нощта на 14 срещу 15 април 1912 г.) и потъва. При катастрофата загиват повече от 1 500 души. Между загиналите са около 20 българи, основно от селата Садовец, Плевенско, и Гумощник, Севлиевско. \r\n\"Титаник\" е пътнически параход на британската компания “Уайт стар”, смятан за най-модерния, съвършен, луксозен и надежден за времето си параход. \r\n1909 г. \r\nЗавършва опитът за преврат на старотурците в Цариград. Той е разгромен от младотурците с подкрепата на четите на Я. Сандански и Хр. Чернопеев. На 27 април султан Абдул Хамид II е детрониран и заместен от брат си Мехмед V. Абдул Хамид ІІ е османски султан, син на Абдул Меджид. Той е владетел на Османската империя в периода 1876 г.-1909 г.. Идва на престола с помощта на младотурците, но скоро след това се разправя с тях и установява еднолична диктатура. По внушение на английската дипломация проваля Цариградската конференция 1876-1877 г. Отказът му да приеме Лондонския протокол 1877 г. за провеждане на реформи в империята става повод за избухването на Руско-турската освободителна война 1877-1878 г., която завършва с поражение за Турция. По отношение на западните европейски велики сили държи угодническа линия на поведение, в резултат на което превръща империята в тяхна полуколония. Спрямо поробените християнски народи провежда курс на жесток терор, с което си спечелва и прозвището Кървавия султан. Потушава безмилостно Илинденско - Преображенското въстание 1903 г. Избухналата Младотурска революция 1908 г. го заставя да възстанови изработената още през 1876 г. конституция. Организираният от него метеж през април 1909 г. завършва без успех, поради което е свален от престола. До края на живота си е държан под домашен арест. \r\n1903 г. \r\nНа 15 и 16 април 1903 г. в Солун групата на “гемиджиите “ извършват бомбени атентати. Тази група е организирана от Й. Попйорданов и П. Шатев. Целта на атентатите е да се предизвика намесата на европейските държави за подобряване положението на поробените българи в Македония и Одринско. Участници в групата са Й. Попйорданов, Д. Мечев, М. Арсов, Д. Тръчков, Вл. Пингов, К. Кирков, Т. Богданов, Г. Богданов, П. Шатев, Т. Органджиев, М. Бошнаков, Цв. Трайков. На 15 април предобед П. Шатев взривява френския кораб “Гуадалкивир”, излизащ от Солунското пристанище, и успява да напусне кораба заедно с други пътници. Той е заловен от полицията на скопската гара. Вечерта на същия ден Д. Мечев, М. Арсов и И. Тръчков взривяват железопътната линия Солун - Цариград, но минаващият влак получава незначителни повреди. На следващия ден К. Кирков взривява водопровода и осветителната станция на Солун, а Й. Попйорданов взривява сградата на Отоманската банка. Вечерта К. Кирков, Г. Богданов и Вл. Пингов хвърлят бомби на различни места в града. През нощта Д. Мечев и И. Тръчков са убити в квартирата си след продължителен бой с полиция и жандармерия. На 17 април загива Й. Попйорданов. На 18 април при опит да взриви телеграфната станция е убит К. Кирков. Цв. Трайков се самовзривява след несполучливия си опит да убие валията. Т. Органджиев избягва през Скопие в България. Г. Богданов, М. Бошнаков, М. Арсов и П. Шатев са заловени от полицията и осъдени на смърт. По-късно присъдата е променена на доживотен затвор. От тримата остава жив само П. Шатев. След 9 септември 1944 г. е предаден на югославските власти и умира в югославски затвор. \r\n1894 г. \r\nВ САЩ американският изобретател Томас Едисън прави публична демонстрация на своя апарат, наречен кинетоскоп (машина движеща изображения). \r\n1856 г. \r\nАнглия, Франция и Австрия сключват договор, съгласно който трите държави се задължават да гарантират независимостта и целостта на Османската империя. \r\n1841 г. \r\nКарл Маркс получава докторска степен по философия. Той е германски философ, икономист, общественик и политик. Първоначално е под влияние на младохегелианците. През 1843 г. в Париж се запознава с представители на социалистически и демократически движения. Маркс смята, че капитализмът и неговите производителни сили са изчерпали своите възможности. На тази основа развива теорията за преход към ново общество и за историческата роля на пролетариата в него. От 1844 г. със сътрудничеството на Ф. Енгелс Маркс разработва основните положения на теорията, обобщени в \"Икономическо-философски ръкописи\", \"Светото семейство\", \"Немската идеология\", \"Тезиси на Фойербах\" и \"Нищета на философията\". През 1847 г. в Брюксел Маркс се присъединява към тайното пропагандистко дружество \"Съюз на справедливите\" (наречено по предложение на Маркс и Енгелс Съюз на комунистите). Заедно с Енгелс написва програмата на съюза - \"Манифест на комунистическата партия\". От 1849 г. живее в Лондон. През 1864 г. създава и ръководи I интернационал. Основният труд на Маркс е \"Капиталът\", в който формулира икономическите закони за развитието на капиталистическото общество. Маркс и Енгелс са основоположници на диалектическия материализъм и историческия материализъм. Теориите на Маркс и Енгелс предизвикват спорове в международното социалистическо движение, но стават идеологическа основа на комунистическите движение в началото на 20 в. \r\n1795 г. \r\nЛитва е присъединена към Русия. \r\n1715 г. \r\nВ Южна Каролина под влияние на испанската агитация индианците убиват 90 английски заселници, което става повод за започване на войната между англичаните и индианците. На тази дата са родени:   \r\n1949 г. \r\nРодена е Алла Пугачова – руска поппевица, композиторка и киноактриса. През 1969 г. завършва хорово дирижиране в музикалното училище \"Иполитов-Иванов\" в Москва, през 1981 г. завършва естрадна режисура в ГИТИС . В периода 1971 до 1972 г. е солистка на \"Олег Лундстрен бигбенд\" и \"Веселите момчета\" (от 1973 г.), същевременно работи като корепетитор в Естрадното цирково училище в Москва. През 1974 г. печели трета награда на Всесъюзния конкурс за естрадни артисти. Истинско признание за певческия си талант получава на фестивала \"Златният Орфей \"през 1975 г., когато получава голяма награда с песента \"Арлекино\" на Е. Димитров. Репертоарът й е разнообразен - блусове, шансони, цигански романси и драматични балади, танцови шлагери и лирични поеми. В края на 70-те и началото на 80-те години се превръща в най-голямата звезда на руската естрада, а известността й надхвърля границите на родината: Голяма награда на фестивала в Сопот, Полша (1978 г.), златни плочи от Финландия и MIDEM в Кан, рецитал в зала \"Олимпия\" в Париж (1982 г.), представяне на фестивала \"Сан Ремо\", откриване на културния център във Виена, награда на Световния съвет за мир, благотворителни концерти във Финландия и др. Участва във филмите \"Жената, която пее\" (1970 г.), \"Дойдох и говоря\" (1986 г.). Телевизията излъчва биографичните филми \"Театърът на Алла Пугачова\" (1978 г.), \"У Алла\" (1979 г.), \"Монолози на певицата\" (1981 г.). Омъжена за естрадния изпълнител Ф. Киркоров, с когото продължава творческата си кариера. Нейни албуми са \"Арлекино и другите\", \"Златният Орфей 76 - Алла Пугачова, Веселите момчета\" (1977 г.), \"Ще бъде ли…\", \"Огледало на душата\" (1978 г.), \"Издигни се над суетата\" (1980 г.), \"Как тревожен е този свят\" (1982 г.), \"Alla Pugachova in Stockholm\" (1986 г., на англ. ез.). \"Щастието в личния живот\" (1987 г.), \"Дойдох и говоря\" (1987 г., авторски). \r\n1939 г. \r\nРодена е Клаудия Кардинале - италианска актриса. Участва във филмите - “Златните вериги” (1957 г.), “Обичайните неизвестни” (1958 г.), “Роко и неговите братя” (1960 г.), “Осем и половина” (1963 г.), “Момичето на Бубе” (1965 г.), “Блуждаещите звезди на Голямата мечка” (1965 г.), “Професионалисти” (1966 г.), “Денят на кукумявката” (1967 г.), “Имало едно време на Запад” (1969 г.), “Червената палатка” (1969 г.), “ “Железният префект” (1977 г.), “Корлеоне” (1978 г.), “Оръжието” (1979 г.), “Кожата” (1981 г.), “Фицкаралдо” (1982 г.), “Подаръкът” (1982 г.), “Принцеса Дейзи” (тв, 1984 г.), “Историята” (1985 г.), “През следващата година” (1985 г.), “Синият електрически цвят” (1988 г.), “Негодникът” (1990 г.), “Жените мислят само за едно” (1994 г.), “В краката на жените” (1997 г.), “Богати, красиви и зли” (1998 г.), “И сега, дами и господа!” (2000 г.), “И сега, дами и господа!” (2002 г.). \r\n1935 г. \r\nРоден е Велик Капсъзов – български състезател по спортна гимнастика. Европейски шампион на халки през 1961 г., 1963 г. Бронзов медалист от европейското първенство през 1959 г. и от Олимпийските игри през 1960 г. \r\n1896 г. \r\nРоден е Николай Николаевич Семьонов – руски физик и физико-химик, академик на АН на СССР (1932 г.). Завършва Петроградския университет (1917 г.). От 1920 г. до 1931 г. работи в Ленинградския физико-технологичен институт; проф. (от 1928) в Ленинградския политехнически институт. От 1931 г. е директор на Института за химическа физика към АН на СССР. От 1934 г. е професор в Московския университет. През 1957-1963 г. е академик-секретар на Отделението за химически науки към АН на СССР. През 1960-1963 г. председател на Всесъюзното дружество “Знание”. В периода 1963-1971 г. е вицепрезидент на АН на СССР. Научната си дейност започва с изследвания в областта на молекулярната физика и електронните явления, изучава кондензацията на парите върху твърди повърхности, йонизацията на солните пари под действие на електронен удар и др. Създава теория за топлинния взрив на газови смеси, на основата на която разработва (със сътрудници) учението за разпространяване на пламъка, детонацията, горенето на взривни вещества и прахове. Съвместно със сътрудници открива нов тип катализа - йонно-хетерогенната катализа в полимолекулярни адсорбционни слоеве. През 1956 г. получава Нобелова награда за химия. \r\n1895 г. \r\nРоден е Корадо Алваро – италиански писател. Първият му сборник със стихове е посветен на Първата световна война (1917 г.). Повестта \"Хората от Аспромонте\" (1930 г.) е реалистично изображение на селския живот в Италия от годините на фашисткия режим. Автор е на романът \"Кратка младост\" (1946 г.). Дневникът на писателя за периода 1927-1947 г. - \"Почти цял живот\", е публикуван през 1954 г. \r\n1874 г. \r\nРоден е Йоханес Щарк – германски физик. Професор във висшите училища в Хановер (от 1906 г.) и Аахен (от 1909 г.) и университетите в Грейфсвалд (от 1917 г.) и Вюрцбург (1920 г. През 1933 – 39 г. е президент на Физико-техническия институт в Берлин. През 1919 г. получава Нобелова награда по физика за откриването на ефекта на Доплер в каналните лъчи и разцепването на спектралните линии в електрически полета. \r\n1812 г. \r\nРоден е Теодор Русо - френски живописец и график, водещ представител на Барбизонската школа. В периода 1827-28 г. учи при Ж. Ремон. На следващата година е ученик на Г. Г. Летиер . Работи в Париж и Барбизон, където се преселва окончателно през 1849 г. За произведенията му (предимно пейзажи) са присъщи хармоничност и уравновесеност на композиционните решения. Негови произведения са “Пазар в Нормандия\", ок. 1832 г.; \"Блато в Ландах\", 1852 г.; \"Дъбове\", 1852 г.; \"Изглед от Барбизон\", 1853 г., и др.). Работи в областта на рисунката и офорта. \r\n1772 г. \r\nРоден е Етиен Жофроа Сент Илер - френски зоолог, еволюционист, един от предшествениците на Ч. Дарвин. От 1807 г. е член на Института на Франция. През 1793 г. заема Катедрата по зоология на гръбначните животни при Националния музей по естествена история. През 1798-1801 г. придружава с научна цел Наполеон Бонапарт в Египет, където събира богата колекция с важно от научна гледна точка значение (17 нови вида бозайници, 25 вида влечуги и земноводни, 57 вида риби, между които и реликтовата риба Polypterus). Съвместната работа на Ж. Кювие и Жорфроа Сент Илер слага началото на реформата в класификацията на гръбначните животни по сравнително-анатомични признаци. На базата на сравнително-анатомичните доказателства за единството в строежа на организмите вътре в отделен клас гръбначни той започва да търси морфологично единство между животните от различни класове, използвайки метода на сравнителното изучаване на зародишите. Впоследствие този метод ляга в основата на ембриологичните доказателства за еволюцията и биогенетичния закон. За обосноваване на учението за единството в плана на строежа на животинския свят във \"Философия на анатомията\" (т. 1, 1818 г.) прилага разработената от него т. нар. синтетична морфология, опираща се на \"теорията на аналозите\". Учението му за единството в плана на организация на всички типове животни (без отчитане на качествените различия) е метафизично по своята същност, но спомага за утвърждаването в науката на идеята за единството на произхода. През 1830 г. в Парижката АН се разгръща дискусия между него и Кювие, който отрича съществуването на връзки и преходи в организацията на животни от различни типове Жорфроа Сент Илер създава учението за уродливостта като естествено придобито явление (\"Философия на анатомията\", т. 2, 1822 г.). Слага началото на експерименталната тератология, създава учението за аклиматизацията на животните, развито по-късно от неговия син И. Ж. Сент-Илер. \r\n1730 г. \r\nРоден е Феличе Фонтана - италиански химик. Професор в университета в Пиза. Директор на естествено-историческия музей във Флоренция. През 1774 г. определя съдържанието на кислород в земната атмосфера. През 1777 г. открива (едновременно с К. Шееле) способността на дървените въглища да поглъщат газове. През 1782 г. открива образуването на горящ газ (смес на Н2 с СО) при пропускането на водна пара през горящи въглени ). \r\n1452 г. \r\nРоден е Леонардо да Винчи - велик италиански художник от Флорентинската школа, скулптор, архитект, учен и естествоизпитател. Създава хармоничния образ на човека, отговарящ на хуманистичните идеали на Ренесанса. С това полага основите на изкуството от Високия Ренесанс. В периода 1467-1472 г. е обучаван от Андреа дел Верокио . Методите на работа във Флорентинската школа изискват съчетаването на художествената практика с практически експерименти и това способства за сближаването на Леонардо с астронома П. Тосканели, който провокира научните му интереси. В ранните си художествени творби (\"Главата на ангела\" в \"Кръщението\" на Верокио, след 1470 г.) Леонардо да Винчи разработва новаторски методи. По време на службата си при Лудовико Моро, управител на Милано от 1481-1482 г., да Винчи се проявява като военен инженер, хидротехник, организатор на придворни феерии. Повече от 10 години той работи върху паметника на Франческо Сфорца, баща на Лудовико Моро. Изработеният от глина модел на конник в естествени размери е разрушен при превземането на Милано от французите през 1500 г. В трапезарията на манастира \"Санта Мария дела Грация\" създава стенописа \"Тайната вечеря\" (1495-1497 г.). Този стенопис е силно повреден от времето; реставриран е през ХХ в. В Милано около Леонардо се събира група от негови ученици. Последните години от живота си прекарва в непрекъснато преселване от един град в друг. Сред късните му произведения са: проектът на паметника на маршал Тривулцио (1508-1512 г.), \"Иоан Кръстител\" (ок. 1513-1517 г.), серията рисунки, изобразяващи вселенската катастрофа, в които разсъжденията за нищожеството на човека пред могъществото на стихиите се съчетават с рационалистичните представи за цикличността на природните процеси. На тази дата умират:    \r\n1980 г. \r\nУмира Жан-Пол Сартр – френски писател, публицист, философ, създател на атеистичния екзистенциализъм и на театъра на ситуациите. Учи в парижкия лицей “Ла Рошел”, следва в “Екол Нормал Супериор”, защитава аспирантура в Сорбоната. Преподава философия в Хавър и започва да публикува. Идеологическите му настроения са опит за съвместяване на либералната демокрация с левия радикализъм. Участва във Френската съпротива (1941-1944 г.). През 1956 г. скъсва окончателно с Комунистическата партия. Застава на страната на бунтуващите се младежи през 1968 г. През 1964 г. отказва да приеме Нобеловата награда за литература , тъй като е пацифист и не приема откритието на А. Нобел. Автор е на философски трудове “Въображението”, “Ескизи към теория на емоциите”, “Въображаемото”, “Битие и нищо”. Негови романи и разкази са “Погнусата”, “Стената”, “Пътищата на свободата” и др..Пише есета “Екзистенциализъм и хуманизъм”, “Ситуации”, “Разговори за политиката”. Автор е на литературните биографии “Идолът на семейството”, “Бодлер”, “Сен Жьоне, комедиант и мъченик” и пиесите “Мухи”, “При закрити врати”, “Почтената проститутка”, “Мъртъвци без гроб”, “Мръсни ръце”, “Дяволът и дядо Господ”, “Затворниците от Алтона”, “Некрасов”. \r\n1944 г. \r\nУмира Джовани Джентиле – италиански философ, представител на неохегелианството, основател на системата на \"актуалния идеализъм. Той е една от водещите фигури в италианския културен живот в началото на века. След Първата световна война, поради националистичните си симпатии Джовани Джентиле клони към фашизма и влиза в правителството на Мусолини. Смята, че всички затруднения на Хегеловата философия произтичат от абсурдната, според него, идея за възхождане от абстрактното към конкретното. \r\n1942 г. \r\nУмира Роберт Музил – австрийски писател. Учи във военно училище, но напуска преди производството в офицерско звание и следва машиностроене. Дипломира се през 1901 г. във Висшето техническо училище в Щутгард. Изучава философия, логика и експериментална психология (1903-1908 г.). През 1906 г. конструира т. нар. Музилов цветови (вариационен) жироскоп. От 1903 до 1910 г. слуша в Берлин лекциите на Дилтай и Зимел. Първата му книга е “Лутанията на възпитаника Тьорлес” (1906 г.). От 1914 г. до 1918 г. е офицер на италианския фронт, а след войната е чиновник във Виена. Работи като свободен писател, театрален критик и есеист във Виена и Берлин. През 1933 г. се завръща във Виена, а 5 години по-късно емигрира в Швейцария. Най-важното му произведение е романът-фрагмент “Човекът без качества” (т. 1-3, 1930-1943 г.), в който разглежда разпадането на Австро-Унгарската империя през призмата на философския анализ, гротеската и иронията. Заедно с Дж. Джойс, Пруст и Брох принадлежи към основоположниците на модерния роман в съвременната литература. \r\n1925 г. \r\nУмира Джон Сингър Сарджънт – американски художник. В периода 1874 г. – 1879 г. учи в Париж , от 1885 г. живее в Лондон, посещава често САЩ. Върху творчеството му оказват влияние Г. Курбе и Е. Мане. Популярен е като автор на виртуозни светски портрети (“Мадам Х”, 1884 г.), ефектни жанрови картини (“Китайски фенери”, 1885-1886 г.), стенописи (1894-1895 г., и др.). \r\n1903 г. \r\nУмира Димитър Мечев - македонски революционер, участник в групата на гемиджиите, организирала солунските атентати. Загива при взривяването на жп. линията Солун - Дедеагач. \r\n1765 г. \r\nУмира Михаил Василиевич Ломоносов - руски учен енциклопедист, един от създателите на съвременното естествознание, поет, реформатор на руския литературен език.От 1745 г. е професор по химия в Петербургската АН, от 1760 г. е член на Шведската АН, от 1764 г. почетен член на Болонската АН . През 1741 г. създава цялостно атомно-молекулно учение, като приема съществуването на \"корпускули\" (молекули) и \"елементи\" (атоми). Първи доказва опитно закона за запазване на теглото при химичните реакции и изказва закона за запазване на енергията през 1748 г., в писмо до Л. Ойлер. През 1753 г. обяснява атмосферното електричество с конвекцията на въздушните маси. Работи в областта на геологията и металургията. Има изследвания по метеорология, астрофизика, изучава цветовете, конструира метеорологични и оптични уреди. Занимава се с астрономия и пръв установява наличието на атмосфера на планетата Венера през 1761 г. Ломонсов играе важна роля в развитието на руската народна култура. Неговата езикова реформа дава тласък за развитието на общонационалния литературен език. Поставя началото на научното изучаване на руски език (\"Кратко ръководство по реторика\", 1743 г.; \"Руска граматика\", 1755 г., изд. 1757 г.). Виден представител на руския класицизъм, пише предимно оди, поеми. По негова инициатива е основан Московският университет (1755 г.). За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.15", "title": "Денят 15 април в световната история"}
{"url": "http://www.focus-news.net/news/2019/04/15/2646641/veliko-tarnovo-vavezhda-se-vremenna-organizatsiya-na-dvizhenieto-v-grada-vav-vrazka-s-chestvaniyata-na-140-godini-ot-priemaneto-na-tarnovskata-konstitutsiya.html", "text": "Въвежда се временна организация на движението в града във връзка с честванията на 140 години от приемането на Търновската конституция. Това съобщиха от пресцентъра на  Община Велико Търново . Във връзка с подготовката и реализацията на събитията в рамките на програмата за тържественото честване ще настъпят следните временни промени в организация движението на МПС: \r\nНа 15 април 2019 г.  \r\n- за периода от 12.00 до 20.00 часа (или до приключване на събитията от програмата) се затваря движението за МПС на площад „Цар Асен I\" и прилежащите улици „Климент Охридски\" от църквата „Св. 40 мъченици\" до площад „Цар Асен I\", ул. „Велчо Джамджията\", ул. „Иван Вазов\", ул. „Никола Пиколо\", ул. „Михаил Кефалов\", ул. „Чилталищна\"; \r\n- за времето от 21.00 до 22.00 часа площад „Цар Асен I\" и прилежащите улици; \r\n- за времето от 22.30 до 23.30 часа (или до приключване на събитието) ул. „Васил Левски\" от уличното кръстовище с ул. „Цар Освободител\" до кръстовището с ул. „Христо Ботев\"; \r\nНа 16 април 2019 г. \r\n- за периода от 06.30 до 22.30 часа (или до приключване на събитията) за движение на МПС ще бъде затворен площад „Цар Асен I\" и прилежащите улици „Климент Охридски\", от църквата „Св. 40 мъченици\" до площад „Цар Асен I, ул. „Велчо Джамджията\", ул. „Иван Вазов\", ул. „Никола Пиколо\" и ул. „Читалищна\"; \r\n- за периода от 08.00 до 15.00 часа за движение на МПС се затварят улиците „Независимост\" и „Стефан Стамболов\" до площад „Велчова завера\"; \r\n- от 12.00 часа до приключване на празничното шествие ще бъдат затворени за движение на МПС улиците от музей „Възраждане и Учредително събрание\": „Иван Вазов\", „Велчо Джамджията\", „Стефан Стамболов\", „Независимост\" до паметник „Майка България\"; \r\n- за периода от 08.00 до 14.00 часа (или до приключване на събитията в програмата) се затваря за движение на МПС ул. \"Васил Левски\" в участъка от кръстовището с ул. \"Цар Освободител\" до кръстовището с ул. „Христо Ботев\" от кръстовището с пл. „Марно поле\" до кръстовището с ул. „Васил Левски\", улиците около Военен дом заключени до кръстовището с ул. „Христо Ботев\" и ул. „Марно поле\" и ул. „Цар Тодор Светослав\".", "date": "2019.04.15", "title": "Велико Търново: Въвежда се временна организация на движението в града във връзка с честванията на 140 години от приемането на Търновската конституция"}
{"url": "http://www.focus-news.net/news/2019/04/15/2646654/yambol-21-voto-izdanie-na-natsionalniya-kukleno-teatralen-festival-mihail-lakatnik-shte-se-provede-v-grada-ot-15-do-19-april.html", "text": "21-вото издание на Националния куклено-театрален фестивал „Михаил Лъкатник” ще се проведе в града в седмицата преди Великден - от 15 до 19 април. Това съобщиха от пресцентъра на  Общината . В пет поредни дни градът ще се пренесе в свят на неповторимото куклено изкуство. Представления ще се играят както в театралните зали, така по улиците на града. Магията на фестивала ще властва на ключови пространства в Ямбол - на площада пред общината, до Културно-информационен център „Безистен“, пред Куклен театър „Георги Митев“, както и в Градския парк. \r\nНачалото на куклената фиеста ще бъде поставено с пищно шествие, в което се включват маскирани като приказни герои деца от училища и детски градини, от съставите към Общински детски комплекс и разбира се, участници от гостуващи театри. Началото е на 15 април от 16.30 часа на ул. „Г. Раковски“ до подлеза. Цветният парад ще премине по централната пешеходна улица, за да стигне до сградата на Държавен куклен театър „Георги Митев“, където от 17.30 часа ще бъде и официалното откриване на фестивала. От 18.00 часа в залата на театъра ще бъдат връчени наградите от литературния конкурс за драматургия и ще бъде представен сборникът с наградените пиеси, озаглавен „Приказна фиеста“. \r\nТази година на „Михаил „Лъкатник“ участват общо 19 куклени театри от цялата страна, включително и гостуващите трупи на Държавен куклен театър – Москва, Русия, КТ „Прининдел“ – гр. Алба Юлия, Румъния, Театърът за деца и младежи от Скопие, Македония и Куклен театър – Люлебургаз, Турция. В конкурсната програма за голямата награда „Играещият човек“ с пластика на Георги Чапкънов – Чапа, се борят 11 спектакъла на театри от страната. \r\nОрганизатор и домакин на единствения по рода си национален куклено-театрален фестивал е Ямболският Държавен куклен театър „Георги Митев“. Събитието се провежда с подкрепата на община Ямбол и под патронажа на кмета Георги Славов. \r\nПовече за фестивала гражданите могат да научат на сайта на Държавен куклен театър „Георги Митев“ – Ямбол  , както и на сайта на Общината  .", "date": "2019.04.15", "title": "Ямбол: 21-вото издание на Националния куклено-театрален фестивал „Михаил Лъкатник” ще се проведе в града от 15 до 19 април"}
{"url": "http://www.focus-news.net/news/2019/04/15/2646653/stara-zagora-nezakonni-postroyki-v-mestnostta-karasivriya-shte-badat-prinuditelno-saboreni.html", "text": "Незаконни постройки в местността Карасиврия ще бъдат принудително съборени. От началото на мандата на кмета Живко Тодоров досега са премахнати 172 незаконно построени къщи в кварталите „Лозенец“ и „К. Ганчев“. Това съобщиха от пресцентъра на  Община Стара Загора . Собствениците на 54 постройки в местността Карасиврия, чието събаряне ще започне, са получили предизвестията си преди 6 месеца и са били длъжни да ги премахнат в 30-дневен срок. Даденият срок е изтекъл. Процедурата е обжалвана пред ВАС, но е потвърдена от съда. В края на 2018 г. и след зимния сезон Община Стара Загора пристъпва към премахване на незаконното строителство. Шест от собствениците на къщи започнаха премахването им доброволно. Първите три незаконни постройки в местността Карасиврия ще бъдат премахнати в 9.30 часа. \r\nСъс специално разлепени съобщения Община Стара Загора прикани обитателите им да освободят помещенията от имущество и домашни животни. Предупредени са EVN и ВиК да прекъснат снабдяването с ток и вода преди принудителното премахване.", "date": "2019.04.15", "title": "Стара Загора: Незаконни постройки в местността Карасиврия ще бъдат принудително съборени"}
{"url": "http://www.focus-news.net/news/2019/04/15/2646655/shumen-dvizhenieto-v-uchastaka-ot-avtomagistrala-hemus-do-razklona-za-novi-pazar-se-izvarshva-v-ednata-lenta-poradi-chastichni-remontni-deynosti.html", "text": "Мокри и хлъзгави са пътните настилки в Шумен, предаде репортер на  Радио „Фокус“ - Шумен . Времето е облачно, с лек северен вятър, температурата на въздуха е от 3 до 6 градуса. Движението в участъка от АМ „Хемус“ до разклона за  Нови Пазар от км 134 до км 146 се осъществява в една лента поради облицоване на канавки и частични ремонтни дейности на асфалтовата настилка. Интензивно е движението по главния път София - Варна в района на 5-ти км край Шумен. Камера за постоянно видеонаблюдение има в близост до бензиностанцията на 7-ми км. По пътя  Шумен - Карнобат има опасност от свличане на скални и земни маси. Шофьорите да се движат с повишено внимание по тези участъци. \r\nИвелина ИВАНОВА", "date": "2019.04.15", "title": "Шумен: Движението в участъка от автомагистрала „Хемус“ до разклона за Нови пазар се извършва в едната лента поради частични ремонтни дейности"}
{"url": "http://www.focus-news.net/news/2019/04/15/2646652/dobrich-obshtinata-organizira-kampaniya-za-proletno-pochistvane-na-naselenite-mesta-pod-nadslov-pochistvame-svoya-svyat-za-da-zhiveem-krasivo.html", "text": "Община Добрич започва на 15 април традиционната инициатива за пролетно почистване на населените места, която ще продължи до 21 април, включително, под мотото „Почистваме своя свят, за да живеем красиво“. Това съобщиха от пресцентъра на  Общината . Приканват се гражданите, учебните и здравни заведения, търговски обекти, фирми, производствени предприятия, организации и институции на територията на общината да вземат участие в инициативата, като почистят от трева и отпадъци, прилежащите територии към жилищни сгради и еднофамилни къщи, производствени сгради, паркинги, държавни и общински учреждения, паркове, детски и спортни площадки, градинки, междублокови пространства, крайпътни зони и чешми или замърсени територии в околностите на населените места. \r\nВсеки желаещ да се включи може да заяви участие в стаи № 419 и № 420 в сградата на Общината, на тел.: 058/ 604 573, като посочи район на почистване, числеността на екипа, телефон и лице за контакт. \r\nОбщина Добрич ще осигури чували и ръкавици за всички регистрирани участници, които те ще могат да получат всеки работен ден от 15 до 19 април 2019 г. в стая № 419 и № 420  в сградата на Общината.  \r\nСпоред спецификата на заявените за почистване райони ще бъде осигурено транспортиране на събраните отпадъци. Ако почистваната територия е в близост до съдове за смет, събраните отпадъци следва да бъдат оставени добре опаковани на площадката до тях. \r\nГражданите, които желаят да се присъединят към друга група от участници в инициативата, могат да видят актуална информация на местата за почистване на интернет страницата на Общината, както и в профила ѝ във Facebook. „Отговорността да живеем, учим или работим в по-подредена и чиста среда е на всеки един от нас. Очакваме в инициативата да се включат тези, за които това има значение\", посочват от Община Добрич. \r\n„Нека през април заедно да почистим нашия град, да се погрижим за детските площадки, за училищните дворове, междублоковите пространства и местата за отдих, за да покажем, че можем да бъдем и отговорни. Нека направим Добрич по-приятно и уютно място за живеене\", заявиха от Общината.", "date": "2019.04.15", "title": "Добрич: Общината организира кампания за пролетно почистване на населените места под надслов „Почистваме своя свят, за да живеем красиво“"}
{"url": "http://www.focus-news.net/news/2019/04/15/2646656/ombudsmanat-maya-manolova-shte-uchastva-v-zasedanieto-na-natsionalniya-savet-za-horata-s-uvrezhdaniya.html", "text": "От 14.00 часа в Министерството на труда и социалната политика, зала Пресцентър, омбудсманът Мая Манолова ще участва в заседанието на Националния съвет за хората с увреждания, на което ще бъдат обсъдени предложените изменения в Наредбата за медицинската експертиза. Това съобщиха от пресофиса на  омбудсмана  . По-късно от 15.30 часа в институцията на омбудсмана, Манолова инициира трета среща с експерти и граждани за мръсния въздух, на която отговорните институции ще отчетат какво са постигнали за преодоляване на проблема.", "date": "2019.04.15", "title": "Омбудсманът Мая Манолова ще участва в заседанието на Националния съвет за хората с увреждания"}
{"url": "http://www.focus-news.net/news/2019/04/15/2646657/blagoevgrad-ogranicheno-e-dvizhenieto-za-tezhkotovarni-avtomobili-nad-12-tona-na-tretoklasen-pat-108-v-rayona-na-selo-ribnik-poradi-avariyni-remontni-deynosti.html", "text": "Повишена опасност от падащи камъни има в Кресненското дефиле и  в района на Предел. Това съобщиха за Радио „Фокус“ – Пирин от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали за паднали камъни, които да са затруднявали трафика по републиканската пътна мрежа. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 – село Дрангово -село Ръждак - Петрич. Срокът за приключване на аварийния ремонт е до 31 юли. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2019.04.15", "title": "Благоевград: Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности"}
{"url": "http://www.focus-news.net/news/2019/04/15/2646650/veliko-tarnovo-na-15-i-16-april-gradat-stava-tsentar-na-natsionalnite-chestvaniya-po-povod-140-godini-ot-priemaneto-na-tarnovskata-konstitutsiya.html", "text": "На 15 и 16 април Велико Търново става център на националните чествания по повод 140-ата годишнина от приемането на Търновската конституция. Това съобщиха от пресцентъра на  Общината . Тържествата започват в 10.00 часа на 15 април, когато във Великотърновския университет „Св. св. Кирил и  Методий“ ще бъде дадено началото на научна конференция за Търновската конституция и сега действащия демократичен основен закон. В 14.00 часа в Народно читалище „Надежда - 1869“ ще бъде представена забележителната монография на проф. д.и.н Милко Палангурски „Бащите на Търновската конституция“. Ще бъдат наградени и отличените ученици в конкурс, посветен на първия основен закон на България. Час по-късно пак там ще бъде открита изложбата „Дневниците на Народното събрание“. В 16.00 часа същия ден в Музей „Възраждане и Учредително събрание“ ще бъде представена експозицията „Учредителите. Търново и българската държавност“. \r\nВ 17.00 часа в залата на Учредителното събрание ще се проведе първо по рода си изнесено тържествено заседание на Конституционния съд на Република България. Час по-късно започва церемонията по връчване на почетен знак на Читалище „Надежда – 1869“ по случай 150-ата годишнина на културната институция. Вечерта на първия празничен ден ще приключи с концерт-спектакъл на ансамбъл „Българе“ в Двореца на културата и спорта „Васил Левски“. \r\nНа 16 април е кулминацията на честванията. Денят започва с тържествен молебен в катедралния храм „Рождество на Света Богородица“. В 10.30 часа в залата на Учредителното събрание започва тържествено заседание на 44-то Народно събрание на Република България. Събитията опреди 140 години ще оживеят благодарение на театрална възстановка, подготвена от актьори от МДТ „Константин Кисимов“. След акапелно изпълнение на химните на Република България и Обединена Европа от Детска вокална група „Пеещи камбанки“, в залата от гвардейци ще бъде внесен оригиналът на Търновската конституция. След изказвания на председателите на парламентарните групи и председателя на Парламента Цвета Караянчева, ще бъде прието Обръщение към българския народ по повод паметната годишнина. \r\nПаралелно с тържественото заседание на Народното събрание, в НЧ „Надежда - 1869“ ще се проведе открит „Урок по Конституция“ за учениците от всички великотърновски училища. В същия час открити уроци ще започнат във всички учебни заведения на територията на страната. Родолюбивата инициатива е на Цвета Караянчева. \r\nВ 12.30 часа празнично шествие ще премине по главната улица на Велико Търново и ще стигне до паметника „Майка България“, където ще бъдат поднесени венци и цветя. В 12.45 часа в центъра на града жителите и гостите на старата столица ще могат да се насладят на тържествената церемония-спектакъл „Искри“, в изпълнение на Националната гвардейска част и със съдействието на Министерството на отбраната. Следва празнично хоро, което ще поведат изпълнителите от Детско-юношески фолклорен ансамбъл „Българче“. \r\nВечерта ще приключи с тържествена заря-проверка на площад „Цар Асен I” в 20.30 ч., след което ще бъде излъчен аудио-визуалният спектакъл „Царевград Търнов - звук и светлина“, съчетан с празнични илюминации. \r\nИнициативата за честванията е на кмета на Община Велико Търново Даниел Панов и председателя на Народното събрание Цвета Караянчева. Основна роля за провеждането на събитията изигра и специално сформиран инициативен комитет от видни великотърновци. Той внесе предложение Велико Търново официално да получи статут на историческа и духовна столица на България, а 16 април – Денят на Търновската конституция, да бъде обявен за официален празник.", "date": "2019.04.15", "title": "Велико Търново: На 15 и 16 април градът става център на националните чествания по повод 140 години от приемането на Търновската конституция"}
{"url": "http://www.focus-news.net/news/2019/04/15/2646658/ianmsp-organizira-balgarska-delegatsiya-za-uchastie-v-biznes-forum-i-dvustranni-sreshti-v-budapeshta.html", "text": "В периода 15 – 16 април 2019 г. в град Будапеща, Унгария, ще се проведе Второто заседание на Междуправителствената българо-унгарска комисия за икономическо сътрудничество. Съпредседател от българска страна е Емил Караниколов, министър на икономиката на Република България, а от унгарска страна – Петър Сиярто, министър на външните работи  и търговията на Унгария. Това съобщиха от  Изпълнителната агенция за насърчаване на малките и средните предприятия  (ИАНМСП).  \r\nВ рамките на посещението на българската делегация, между двете страни е договорено провеждането на бизнес форум с двустранни срещи в град Будапеща с участието на представители на деловите среди на България и Унгария. Целта на бизнес форума е създаване на контакти между бизнеса от двете страни, запознаване със спецификата и възможностите на пазара, производствено коопериране, внедряване на добри производствени и търговски практики, и създаване на бизнес партньорства. Очакваният краен резултат е свързан с активизиране на стокообмена между България и Унгария, както и стимулиране на съвместните инвестиции. \r\nВъв връзка с провеждането на Второто заседание на Междуправителствената българо-унгарска комисия за икономическо сътрудничество, ИАНМСП сформира бизнес делегация от представители на български предприятия от следните сектори на икономиката: машиностроене, металообработване, електротехника, енергетика, научно-изследователска и развойна дейност, технологии по опазване на околната среда, транспортна инфраструктура и логистика, земеделие, хранително-вкусова промишленост, в това число вино и алкохолни напитки, мебелно производство, туризъм, фармация, нефт и природен газ,  и др. \r\nДопълнителна информация може да получите от Евелина Иванова, на тел. 02/940 7978. \r\nОрганизацията по пътуването на бизнес делегацията, включително съдействие при настаняване, вътрешни трансфери и участие в бизнес форума с двустранни срещи се осъществява от ИАНМСП, със съдействието на партньорските на ИАНМСП организации на място. \r\nВсички разходи, свързани с пътуването, хотелското настаняване, застраховката на командированите лица и дневни, са за сметка на участниците.", "date": "2019.04.15", "title": "ИАНМСП организира българска делегация за участие в бизнес форум и двустранни срещи в Будапеща"}
{"url": "http://www.focus-news.net/news/2019/04/15/2646663/dobrich-patnite-nastilki-sa-mokri-i-hlazgavi-zaradi-prevalyavaniya-ot-dazhd.html", "text": "Пътните настилки са мокри и хлъзгави заради превалявания от дъжд, предаде кореспондентът на  Радио „Фокус” – Варна . Две пътни отсечки са в ремонт - направленията Добрич – Силистра и Генерал Тошево – ГКПП–Кардам. Движението на автомобили по път II-71 Добрич – Силистра, както и по другата отсечка се осъществява с повишено внимание поради частични ремонтни дейности на асфалтовата настилка и се регулира с пътни знаци. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Община Каварна се рехабилитират четири пътни участъка от общинската мрежа - Топола Шабла- Каварна – Раковски – Иречек, Каварна – Балчик- Божурец, Каварна – Топола и Каварна – Балчик – Топола – местността „Иканталъка“. В Добрич заради работа по интегрирания проект за обновяване на водния сектор в града временно е затворено движението на автомобили по едно от платната на бул. „3 март“ в района на Музея в Градския парк „Св. Георги“. Трафикът се осъществява двупосочно в другото платно. Работи се и по ул. „Никола Петков“. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е облачно, духа умерен до силен вятърът, температурата на въздуха е около 7 градуса.  \r\nЖулиета НИКОЛОВА", "date": "2019.04.15", "title": "Добрич: Пътните настилки са мокри и хлъзгави заради превалявания от дъжд"}
{"url": "http://www.focus-news.net/news/2019/04/15/2646661/veliko-tarnovo-dvizhenieto-po-glavnite-i-vtorostepenni-patishta-v-regiona-e-intenzivno.html", "text": "Настилките са предимно сухи, времето – облачно, без валежи, предаде репортер на  Радио „Фокус“ – Велико Търново . Движението по главните и второстепенни пътища в региона е интензивно. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите все пак да карат внимателно. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка протичат ремонтни дейности, които трябва да приключат до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Забранено е преминаването на автомобили над 3.5 тона по пътя Чешма – Кесарево, където се разширява на пътното платно. Обходният маршрут е през Сливовица – Горско Ново село – Джулюница. \r\nКолони от автомобили има по улица „Магистрална“, която съвпада с отсечка от пътя  София – Варна, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на старата столица. Всички светофари работят нормално към този час. В едната лента се осъществява движението в участък от ул. „Климент Охридски“ в старата столица, причината е свлачище. В отсечката под крепостта Царевец трафикът се пренасочва в едното платно със светофар. Интензивно е движението в началото на работния ден в града. \r\nЛуиза ТРАНЧЕВА", "date": "2019.04.15", "title": "Велико Търново: Движението по главните и второстепенни пътища в региона е интензивно"}
{"url": "http://www.focus-news.net/news/2019/04/15/2646664/gabrovo-propadnal-uchastak-zatrudnyava-dvizhenieto-mezhdu-selata-selishte-i-stokite.html", "text": "Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 май. Пътните настилки  са частично мокри съобщиха за  Радио „Фокус“ – Велико Търново  от Областно пътно – управление – Габрово. Времето е облачно, но без валежи. В района на котловините и около водните басейни видимостта е намалена. В прохода Шипка остава в сила забраната за товарни автомобили над 12 тона. Други въведени ограничения в областта няма. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на март. \r\nЛуиза ТРАНЧЕВА", "date": "2019.04.15", "title": "Габрово: Пропаднал участък затруднява движението между селата Селище и Стоките"}
{"url": "http://www.focus-news.net/news/2019/04/15/2646660/razgrad-rabotna-sreshta-za-prilaganeto-na-naredba-13-za-merkite-za-merkite-za-opazvaneto-na-pchelite-shte-se-provede-v-grada.html", "text": "Работна среща във връзка с прилагането на Наредба № 13/26.08.2016 г. за мерките за опазването на пчелите и пчелните семейства от отравяне и начините за провеждане на растителнозащитни, дезинфекционни и дезинсекционни дейности ще се проведе в Областна администрация - Разград. Това съобщиха от  областната администрация . Да участват в дискусията са поканени представители на Областния браншови пчеларски съюз „Лудогорска пчела“ гр. Разград, Областна дирекция по безопасност на храните, Областна дирекция „Земеделие”, общинските служби по земеделие, Сдружение на зърнопроизводителите от Лудогорието, земеделски кооперации и земеделски стопани от област Разград. Освен изискванията на Наредба №13 ще бъдат представени и изискванията на чл. 33 от Закона за пчеларството, ще бъдат обсъдени и актуални въпроси относно дейността на Постоянните комисии към общините за осъществяване на профилактика на заболяванията и опазване на пчелните семейства от отравяне, а също ще бъде представена и позицията на земеделските стопани, произвеждащи растениевъдна продукция. Работната среща започва в 14,00 ч. в зала 712 на Областна администрация - Разград.", "date": "2019.04.15", "title": "Разград: Работна среща за прилагането на Наредба 13 за мерките за мерките за опазването на пчелите ще се проведе в града"}
{"url": "http://www.focus-news.net/news/2019/04/15/2646659/b92-sarbiya-tachi-se-sreshta-s-han-edinstvenata-tema-sa-mitata-za-srabskiya-vnos.html", "text": "В първия ден на новата седмица комисарят по европейска политика за съседство и преговори за разширяване Йоханес Хан ще се срещне в Брюксел с държавния глава на Косово Хашим Тачи, предава белградската електронна медия  B92 , като се позовава на съобщение от ЕК.  \r\nЕдинствената тема, която двамата ще обсъдят, е премахването на 100-процентовите мита за внос на сръбски стоки в Косово. В рамките на еднодневно си посещение в Брюксел Тачи ще се срещне и с председателя на Европейския съвет Доналд Туск. Тереза Герова", "date": "2019.04.15", "title": "B92 (Сърбия): Тачи се среща с Хан, единствената тема са митата за сръбския внос"}
{"url": "http://www.focus-news.net/news/2019/04/15/2646637/rumen-gechev-predlozhenieto-za-vklyuchvane-na-sergey-stanishev-v-evrolistata-na-bsp-beshe-napalno-osnovatelno.html", "text": "Предложението за включване на Сергей Станишев в евролистата на БСП беше напълно основателно. Това каза Румен Гечев, народен представител от ПГ на „БСП за България”, в разговор с Илиана Беновска в предаването “Беновска пита” по  „Радио К2”  и  „Канал 3” . \r\nГласуването на листата на БСП за евроизборите. \r\n„Благодаря Ви за смелостта да излезете от незавършения пленум на БСП!”, започна разговора водещата Илиана Беновска. Румен Гечев отговори, че тук не става дума за смелост, просто още не е приключил процесът на гласуване. „Какво се преконфигурира в последните часове в листата, разрахме, че тя се е увеличила като численост, че в нея е влязъл игнорираният Сергей Станишев, влезли са още Антон Кутев, Борислав Гуцанов и още кой?”, попита водещата. Събеседникът й отговори, че това е така, а освен изброените от водещата са влезли и още няколко души от младежката организация на БСП. Самият Гечев е на 5-то място в листата, предложена от ИБ. Той обясни, че след като ИБ представи листата си, залата има правото да прави предложения. Членовете на НС с тайно гласуване ще подредят по вишегласие. „Но нито Вие, нито Сергей Станишев, нито Антон Кутев можете да станете първи на мястото на водачката Йончева?”, продължи водещата. Народният представител потвърди и припомни, че изборът на водач на листата вече е приключил на 17-ти март. Вече са избрани и представителите на гражданската квота и коалиционните партии, това са Иво Христов, Велизар Енчев и представителят на еколозите, които заемат 4-то, 10-то и 17-то място. Следва да се изберат 13 души към четиримата, които до момента са избрани.  \r\n„Но г-н Гечев, може ли малко деликатно да открехнете как се стигна до промяна на плана на Корнелия Нинова листата да бъде в този вид, в който тя я предлага и да се гласува анблок и явно?”, попита водещата Илиана Беновска. Румен Гечев отговори, че няма как да знае какви са били предварителните планове, но може да каже, че това, което се случва в НС, е нещо, което винаги е правено – ИБ прави своето предложение, а съгласно устава НС има правото да прави свои предложения и накрая да гласува. Самото гласуване е тайно, защото така е най-демократично. „Но може ли не толкова деликатно, макар че аз Ви казах деликатно, да кажете вярно ли е, че Димитър Дъбов е заплашил Корнелия Нинова, че ако не е в листата, Станишев ще седне на нейното място като лидер на БСП?”, продължи водещата. Събеседникът й отговори, че не е чувал подобно изказване и уточни, че на два пъти е излизал от залата, за да си вземе кафе. Той обаче подчерта, че това са вътрешнопартийни разговори и дори да беше чул подобно изказване, нямаше да го коментира.  \r\n   „А самият Сергей Станишев произнесе ли някаква реч в своя защита?”, попита водещата Илиана Беновска. Румен Гечев отговори, че президентът на ПЕС е произнесъл реч, която е била приета добре от хората в залата. Той продължи, че всички желаещи са се изказали и не е имало никакви ограничения във времето. „А може ли да кажете благодарение на чие предложение листата се разви като брой и като нови предложения и благодарение на чие предложение се взе решение тя да се гласува тайно и персонално?”, продължи с въпросите си водещата Илиана Беновска. Румен Гечев отговори, че предложенията за допълнение на листата са били направени от 6-7 различни хора от НС. Той подчерта, че по устав гласуването на листата става тайно, освен ако квалифицирано мнозинство от 2/3 гласува да бъде явно. Тоест гласуването щеше да бъде тайно, независимо дали има разширение на листата, предложена от ИБ. „Имало е неуспешно предложение от кого да бъде гласувана явно листата? Не е ли от Корнелия Нинова?”, попита водещата Илиана Беновска. Румен Гечев отговори, че не знае дали е така.  \r\nКой е предложил Сергей Станишев да бъде включен в листата на БСП? \r\n„А кой предложи Сергей Станишев”, попита водещата Илиана Беновска. Румен Гечев отговори, че не е разбрал кой е направил предложението, защото по това време не е бил вътре в залата. Според него обаче няма никакво значение кой е предложил президента на ПЕС, защото е имал основание да го направи и това е напълно разбираемо. „Все пак става дума за президента на ПЕС. Аз лично бях сигурен, че той ще бъде предложен в допълнителната листа, тъй като няма как да не бъде предложен. И сега трябва да изчакаме гласуването и броенето на гласовете, за да видим как НС се отнася към това предложение!”, заяви той.   \r\nНоминацията на президентския съветник Иво Христов. Има ли подмяна с проф. Иво Христов от БСП-Пловдив? \r\n„А кой обясни дали е ставало дума в номинациите за въпросния Иво Христов, съветник на президента, или за проф. Иво Христов, народен представител от гражданската квота на БСП-Пловдив? Кой обясни за кой Иво Христов е ставало дума?”, попита водещата Илиана Беновска. Румен Гечев отговори, че е имало въпроси и към Корнелия Нинова, и към членове на ИБ. Конкретният въпрос за Иво Христов е бил отправен към Нинова. „И как Корнелия Нинова доказа, че става дума за Иво Христов президентския, а не за Иво Христов Вашия колега? Как се удостовери?”, попита водещата. Събеседникът й на свой ред попита защо трябва да се доказва. Той продължи, че председателят на БСП е изнесла кратки биографични данни за всеки кандидат. Водещата попита своя събеседник дали в организацията на БСП в Студентски град, където той членува, е ставало дума за някой Иво Христов. Той отговори, че със сигурност не е била обсъждана номинацията на Иво Христов от президентството. Според него обаче партията има твърде много районни организации и е възможно някъде да е обсъждана и неговата кандидатура.  \r\n„Но много неочаквано той парашутира, говореше се, че е номиниран проф. Иво Христов и никой от БСП, ако е истина, че въпросният Иво Христов, президентският, е бил номиниран, не излезе да каже – не, имаме номинация не на проф. Иво Христов, а на президентския началник на кабинета Иво Христов! Това „бумна” сутринта в отбрани медии, някой го беше казал още преди вашето заседание!”, отбеляза водещата Илиана Беновска. Румен Гечев отговори, че самият той е разбрал за кой Иво Христов става дума чак когато е дошъл на заседанието на НС на БСП. „Питам Ви съвсем друго – няма ли подмяна на единия Иво Христов, проф. Иво Христов, с другия?”, попита водещата. Събеседникът й категорично заяви, че това не е така. Той обясни, че в залата е даден списък на всичките номинирани около 90 души, включително и на двамата с име Иво Христов. Те са с различно второ име, гласувани са на различни места и не са гласувани в една и съща организация. И по тази информация не е имало никакви спорове. \r\n„А как прие НС наличието на кандидатурата на този Иво Христов?”, попита водещата Илиана Беновска. Румен Гечев отговори, че мнозинството от членовете на НС са подкрепили неговата номинация. „Не, питам Ви нямаше ли недоумение?”, продължи водещата. Събеседникът й отговори, че не е имало. Той подчерта, че към момента на гласуването е било напълно ясно за кой точно Иво Христов става дума, още повече, че му е била дадена думата.„Не се ли постави въпроса в зала Иво Христов проводник на президента Радев ли е?”, попита водещата Илиана Беновска. Събеседникът й отговори, че тези въпроси трябва да бъдат задавани на самите кандидати. „Сега като приключи гласуването ще имате възможност цял месец журналистите да ни задавате основателни въпроси на тези, които ще бъдат избрани в листата, кого представляват, какви идеи защитават!”, завърши Румен Гечев разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 14-ти април 2019 година.", "date": "2019.04.15", "title": "Румен Гечев: Предложението за включване на Сергей Станишев в евролистата на БСП беше напълно основателно"}
{"url": "http://www.focus-news.net/news/2019/04/15/2646668/burgyaas-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на областта. Това съобщиха за  Радио „Фокус“ – Бургас  от Областно пътно управление. Няма въведени ограничения поради влошено време, няма също така и затворени пътни участъци. До 1 юли е въведено ограничение за движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път, където се извършва изграждане на второ пътно платно. Движението на моторни превозни средства се организира в двете новоизградени платна, като максималната скорост на движение е намалена до 50 км/ч в участъците на съществуващите кръстовища. Движението се регулира от пътни знаци. \r\nИнтензивно се осъществява движението по основните пътни артерии на град Бургас. Струпване на автомобили се наблюдава в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nМария ПОПЧЕВА", "date": "2019.04.15", "title": "Бургас: Мокри са пътните настилки на територията на областта"}
{"url": "http://www.focus-news.net/news/2019/04/15/2646669/dobrich-s-narusheno-vodopodavane-sa-zhk-stroitel-ul-hristo-botev-i-chast-ot-zhk-balik.html", "text": "С нарушено водоподаване са ЖК „Строител“, ул. „Христо Ботев“ и част от ЖК „Балик“ в часовете от 8.00 до 17.00, предаде кореспондентът на  Радио „Фокус” – Варна . В района ще се работи по направа на връзка на водопровод по ул. „Димитър Ковачев“ с бул. „Добруджа“. \r\nЖулиета НИКОЛОВА", "date": "2019.04.15", "title": "Добрич: С нарушено водоподаване са ЖК „Строител“, ул. „Христо Ботев“ и част от ЖК „Балик“"}
{"url": "http://www.focus-news.net/news/2019/04/15/2646665/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на  Агенция \"Фокус\" . Началото на службата е в 10.00 часа. Вечернята ще е от 17.00 часа.  \r\nНикола ПЕТКОВ", "date": "2019.04.15", "title": "Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/04/15/2646670/zapochva-kampaniyata-za-priem-na-parvoklasnitsi-v-sofiya.html", "text": "Започва кампанията за прием на първокласници в София. Родителите могат да подават документи до 15 май, а класирането ще бъде обявено на 3 юни. Най-много точни при класирането ще получават деца, които които живеят в района на желаното училището от поне 3 години, както и тези, чиито по-големи братя и сестри също са записани в него. В столицата тази година ще има около 12 000 първокласници, а училищата са 159.", "date": "2019.04.15", "title": "Започва кампанията за прием на първокласници в София"}
{"url": "http://www.focus-news.net/news/2019/04/15/2646666/shumen-sadii-ot-okrazhniya-sad-shte-gostuvat-na-uchenitsi-ot-pg-po-ikonomika.html", "text": "Съдии от Окръжен съд - Шумен ще гостуват на ученици от ПГ по икономика. Това съобщиха от  Шуменският Окръжен съд . Срещата, на която учениците ще представят своите презентации по повод денят на Конституцията, ще се състои от 12.00 часа. Проявата е част от програмата по повод 140 години от приемането на Търновската Конституция и 16 април - професионален празник на юристите в Република България.", "date": "2019.04.15", "title": "Шумен: Съдии от Окръжния съд ще гостуват на ученици от ПГ по икономика"}
{"url": "http://www.focus-news.net/news/2019/04/15/2646667/sport-vavrinka-zapochna-s-pobeda-v-monte-karlo.html", "text": "Партньорът на Григор Димитров от турнира на двойки в Монте Карло Стан Вавринка започна с победа участието си на сингъл. В двубой от първи кръг на надпреварата швейцарецът се наложи над Лука Пуй със 7:5, 6:3.  \r\nВ следващия етап Вавринка ще играе срещу победителя от срещата между Дамир Джумхур и Марко Чекинато. \r\nНапред в турнира продължават Борна Чорич и Гуйдо Пея, които се наложиха съответно над Хуберт Хуркач и Ласло Джере.", "date": "2019.04.15", "title": "Спорт: Вавринка започна с победа в Монте Карло"}
{"url": "http://www.focus-news.net/news/2019/04/15/2646672/kardzhali-patishtata-v-oblastta-sa-mokri-na-mesta-hlazgavi.html", "text": "Пътищата в областта са мокри, на места хлъзгави. Това съобщиха за  Радио Фокус  от Областно пътно управление-Кърджали. На Мост, Черноочене, Даладжа, Кирково и Звездел има хлъзгави участъци. Поради ремонтни дейности по републикански път Карамфил – Крумовград от 30 до 36 км, преминаването да се осъществява с повишено внимание, поради извършването на подокопен дренаж, преоткосиране, ремонт на водостоци и облицоване на окопи, който ще продължи в срок до 31 май. Движението по пътя Крумовград – границата с област Хасково, от 36 до 55 км да също така да се осъществява с повишено внимание, поради локални ремонти на пътното тяло и асфалтови работи. Временно са въведени следните ограничения за движение на МПС по път ІІІ Зорница – Бели пласт – Стремци – Кърджали за МПС над 12 т. Обходния маршрут е по път I Хасково–Кърджали за МПС до 15 тона или по път III Кърджали – Мост през с. Мост за всички МПС. Трафикът на входовете и изходите на град Кърджали е засилен, няма струпване на коли. Облачно е в цялата област, няма мъгли, духа слаб вятър. Температурите са между 5 и 8 градуса.   \r\nДарина ДЕЕНИЧИНА", "date": "2019.04.15", "title": "Кърджали: Пътищата в областта са мокри, на места хлъзгави"}
{"url": "http://www.focus-news.net/news/2019/04/15/2646674/varna-do-18-april-dvizhenieto-po-avtomagistrala-cherno-more-ot-km-0-do-km-8-se-osashtestvyava-dvuposochno-v-platnoto-za-burgas-poradi-remontni-deynosti.html", "text": "До 18 април движението по автомагистрала „Черно море“ от км 0 до км 8 се осъществява двупосочно в платното за Бургас поради ремонтни дейности. Това съобщиха за  Радио „Фокус“ – Варна  от Агенция „Пътна инфраструктура“. Ремонти се извършват и по автомагистрала „Хемус“. Движението по аутобана в участъка Неофит Рилски – Девня от км 389 до км 400 се осъществява двупосочно в платното в посока Варна поради ремонтни дейности. Ограничено е качването в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от автомагистралата на пътен възел „Неофит Рилски“, като движението е пренасочено по път I-2 Шумен – Варна. До 24 май движението в участъка пътен възел „Повеляново“ – пътен възел „Слънчево” от км 406 до км 416 се осъществява двупосочно в платното за Варна поради ремонтни дейности. Ограничено е движението в платното посока София. Трафикът се отбива при км 416 до км 406 по път I-2 Русе – Варна. Ограничено е качването в посока София от пътен възел „Слънчево“ и слизането в посока Слънчево и Тополи на пътен възел „Слънчево“. Движението е пренасочено по път I-2 Русе – Варна. Поради опасност от падане на скална маса е забранено преминаването на МПС над 10 тона по път I-9 в участъка Кранево – Варна при км 83. Обходният маршрут е Кичево – Оброчище. Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/час поради неравности на асфалтовата настилка. Пътните настилки по основните направления на територията на областта са мокри и хлъзгави. Времето по Черноморието е предимно облачно. Към момента няма информация за проблеми с видимостта. \r\nБояна АТАНАСОВА", "date": "2019.04.15", "title": "Варна: До 18 април движението по автомагистрала „Черно море“ от км 0 до км 8 се осъществява двупосочно в платното за Бургас поради ремонтни дейности"}
{"url": "http://www.focus-news.net/news/2019/04/15/2646675/v-lovech-se-provezhdat-dni-na-pravoslavnoto-kino.html", "text": "За поредна година в Ловеч, с благословението на Негово високопреосвещенство Ловчанския митрополит Гавриил се провеждат Дните на Православното кино - 2019 г., предаде репортер на  Агенция \"Фокус\" . Инициативата е организирана от Ловчанска Света Митрополия и се провежда от втората до петата седмица на Великия пост. Видео прожекциите се излъчват всеки понеделник от 18.00 ч. в приземния параклис \"Въведение Богородично\" на новата катедрала \"Св. Св. Кирил и Методий\" в центъра на града. Днешната прожекция е на филма  \r\n\"Покровител на Средиземноморието - Светител Спиридон\". Вход свободен.  \r\nНикола ПEТКОВ", "date": "2019.04.15", "title": "В Ловеч се провеждат Дни на Православното кино"}
{"url": "http://www.focus-news.net/news/2019/04/15/2646677/pregled-na-osnovnite-temi-vav-varnenskiya-pechat.html", "text": "„Укрепват с естакада свлачището „Трифон Зарезан“, е водещото заглавие на вестник  „Черно море“ . Осигурено е финансиране за решаване на съществуващия от повече от 20 години проблем със свлачището „Трифон Зарезан“ край Варна. Проектът е одобрен от експертен съвет и дейности по него могат да стартират до месец – месец и половина. Стойността на проекта за „Трифон Зарезан“ е около 15 милиона лева с ДДС. Предвижда се свлачището да бъде укрепено чрез премостване с естакада, а панорамният път Варна – Златни пясъци да бъде възстановен. Това обяви заместникминистърът на регионалното развитие и благоустройството Николай Нанков във Варна. „Изграждат кръгово кръстовище на Траката“, съобщава изданието. Приключи изместването на водопровод в района на местността Траката. Това ще позволи през тази година там да бъде изградено кръгово кръстовище, което ще допринесе за повишаване на безопасността на движението. „Тонове пластмасови капачки събраха в помощ на новородените“, е друг акцент в броя. Тонове пластмасови капачки събраха във Варна в помощ на новородените в поредната кампания на сдружение „Аз вярвам и помагам“. Хиляди варненци и жители на други населени места от Североизточна България се включиха в мащабната акция за предаване на капачки за рециклиране. Дъждът не спря хората да дадат своята лепта за закупуване на медицинска апаратура. Десетки чували бързо препълваха огромните контейнери пред Катедралния храм „Свето Успение Богородично“, като само за 10 минути бяха събрани 3,5 тона от суровината. До обяд количеството надхвърли 10 тона. „Над 2 млн. лв. са приходите от нощувки през февруари“, е друго заглавие от всекидневника. Приходите от нощувки през февруари 2019 г. в област Варна достигат 2,1 млн. лв., или с 1,3% повече в сравнение с февруари 2018 година. Това съобщават от Териториалното статистическо бюро – Североизток. Регистрирано е увеличение на приходите от чужди граждани – със 7,5%, и намаление от български граждани – с 2,7%. „Кокаин за милиони изплава и на „Слънчев ден“, съобщава вестникът. Пореден сак с кокаин изплава в четвъртък следобед на плажа в курортен комплекс „Слънчев ден“ край Варна. Дрогата е намерена от строителни работници. Количество от 25 кг на стойност около 7 млн. лв. Дюлгерите видели наркотика на пясъка и веднага подали сигнал на телефон 112. Изплувалият сак наподобява откритите преди няколко дни в Тюленово. Бил обвит в спасителна жилетка, за да не потъва. Количеството е разпределено в 25 пакета със средно тегло 1 кг. Чистотата на кокаина е между 75 и 90%.", "date": "2019.04.15", "title": "Преглед на основните теми във варненския печат"}
{"url": "http://www.focus-news.net/news/2019/04/15/2646662/faz-v-germaniya-razkritikuvaha-merkel-zaradi-sreshtata-y-s-poroshenko.html", "text": "Коалиционните партньори на Съюза (ХДС/ХСС) – социалдемократите (ГСДП), разкритикуваха канцлера на ФРГ Ангела Меркел заради срещата й с украинския президент Петро Порошенко миналия петък, отбелязва германският национален ежедневник  Die Frankfurter Allgemeine Zeitung . \r\nГоворителят на ГСДП по външнополитическите въпроси Нилс Шмид определи решението на Меркел да приеме Порошенко в навечерието на втория тур на президентските избори в страната като „странна политическа грешка“. Според него тя е трябвало да приеме за разговор и опонента му Владимир Зеленски, както направи държавният глава на Франция Еманюел Макрон. \r\nБлизо седмица преди решаващия втори тур на президентските избори в Украйна, държавният глава на страната Петро Порошенко бе приет за среща от канцлера на ФРГ Ангела Меркел в Берлин, а след това – от френския президент Еманюел Макрон в Париж. \r\nВ германската столица Порошенко и Меркел участваха в съвместен обяд, в рамките на който затвърдиха двустранните отношения и обсъдиха актуалната ситуация в Украйна. Няколко часа по-късно украинският президент отпътува за Париж. Срещата му с Макрон се състоя преди тази, която държавният глава на Франция проведе с опонента му за президентския пост в Киев – победителят на първия тур на изборите Владимир Зеленски.  \r\nИ двамата кандидати за президентския се обявяват за ясна западна ориентация на бившата съветска република, която се стреми към членство в Европейския съюз и НАТО. \r\nВ допълнение към ситуацията около Крим, Меркел разговаря с Порошенко и за продължаващото колебливо прилагане на Минските споразумения за Източна Украйна. \r\nФренската президентска служба припомни, че Франция и Германия посредничат в т.нар. нормандски формат за разрешаване на конфликта в Украйна. В него участват още Киев и Москва.Отношенията между двете съседни страни са обтегнати поради присъединяването на Крим към Русия и заради конфликта в източната част на Украйна.  Тереза Герова", "date": "2019.04.15", "title": "FAZ: В Германия разкритикуваха Меркел заради срещата й с Порошенко"}
{"url": "http://www.focus-news.net/news/2019/04/15/2646678/chez-uvedomyava-za-predstoyashti-prekasvaniya-na-elektrozahranvaneto-v-blagoevgradska-i-kyustendilska-oblasti.html", "text": "ЧЕЗ уведомява за предстоящи прекъсвания на електрозахранването в Благоевградска и Кюстендилска области, информират от пресцентъра на  дружеството . \r\nВ Благоевград планирани прекъсвания на електрозахранването ще има на улиците: „Александър Стамболийски“, „Антон Чехов“, „Бистрица“, „Броди“, „Васил Левски“, „Владо Черноземски“ и „Даме Груев“. \r\nВ Община Дупница планирани прекъсвания на тока се очакват на улиците „Алеко“, „Аракчийски Мост“, Б“алановска Пътека“, „Васил Левски“, „Индустриална“ и „Комитска“. \r\nВ Община Кюстендил прекъсвания на електрозахранването ще има на улиците „Абоба“, „Белият Камък“ и местностите „Планина Осогово“, „Ръжеве“, „Самали Баир“ и „Хисарлъка“.", "date": "2019.04.15", "title": "ЧЕЗ уведомява за предстоящи прекъсвания на електрозахранването в Благоевградска и Кюстендилска области"}
{"url": "http://www.focus-news.net/news/2019/04/15/2646679/tass-edin-chovek-e-zaginal-pri-strelba-v-tsarkva-v-kanada.html", "text": "Един човек е загинал, а друг е пострадал в резултат на стрелба в църква в канадския град Салмън Арм в провинция Британска Колумбия, предава  TACC , като се позовава на данни от местния телевизионен канал  CTV \r\nИнцидентът се е случил по време на служба. Мъж на 25 г. е влязъл в храма и е открил стрелба. Полицията е задържала извършителя, чиято самоличност не се разкрива.  \r\nПо предварителни данни според властите причините за престъплението не се свързани с религиозни мотиви.  Тереза Герова", "date": "2019.04.15", "title": "ТАСС: Един човек е загинал при стрелба в църква в Канада"}
{"url": "http://www.focus-news.net/news/2019/04/15/2646681/pazardzhik-dvizhenieto-po-mosta-nad-reka-elshishka-pri-89-km-na-am-trakiya-se-osashtestyava-dvuposochno-v-platnoto-za-sofiya.html", "text": "Движението по моста над река Елшишка при 89 км на АМ „Тракия“ се осъщестява двупосочно в платното за София, съобщиха от Пресцентъра на  Агенция „Пътна инфраструктура“ . Временната организация е заради ремонт на платното за Пловдив. Ремонтните дейности предвиждат смяна на гредите на мостовото съоръжение, нова хидроизолация, асфалтиране и хоризонтална маркировка. Очаква се строителните работи да приключат до края на май. В края на ноември миналата година завърши ремонтът на платното за София. За улеснение на трафика от 13.00 ч. всеки петък до 17.00 ч. в събота, в района на ремонтирания участък, ще има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив. Целта е улеснение на трафика в пиковите часове през почивните дни, когато много хора тръгват на път. От пътноподдържащото дружество АПИ ще изисква работа при максимална мобилизация, за да може предвидените ремонтни дейности да бъдат завършени във възможно най-кратък срок. Необходимо е шофьорите да карат внимателно и със съобразена скорост, спазвайки пътната сигнализация. За да избегнат ремонтите в участъка на моста над р. Елшишка на АМ „Тракия“ шофьорите могат да използват и следните алтернативни маршрути: \r\nза пътуващите от София към Пловдив отбиването е при пътен възел „Церово“ на АМ „Тракия“ по път III-8402 Виноградец – Карабунар – Злокучене – Септември, път I-8 Лозен – Звъничево – Пазарджик – Мало Конаре – Говедаре, път III-8005 – с. Цалапица до пътен възел „Цалапица“ на АМ „Тракия“, и обратно за идващите от Пловдив към София; \r\nот пътен възел „Церово“на АМ „Тракия“ се отбива по път III-8402 Виноградец – Карабунар, път III-3704 Бошуля – Пазарджик, път I-8 Пазарджик – Мало Конаре – Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София; \r\nот пътен възел „Калугерово“ на АМ „Тракия“ се отбива по път III-803 Динката – Драгор, път II-37 /Пазарджик/, път I-8 Пазарджик – Мало Конаре – Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София.", "date": "2019.04.15", "title": "Пазарджик: Движението по моста над река Елшишка при 89 км на АМ „Тракия“ се осъщестява двупосочно в платното за София"}
{"url": "http://www.focus-news.net/news/2019/04/15/2646682/pregled-na-temite-v-burgaskiya-pechat.html", "text": "„Островът, Приморско, Слънчев бряг, Поморие и Обзор влязоха в „Неочаквана ваканция“ е водещото заглавие в днешния брой на бургаския ежедневник  „Черноморски фар“ . Част от хотелиерите не са съгласни с инициативата на Министерството на туризма „Неочаквана ваканция“. Общо 62 са местата за настаняване, които до момента се присъединиха към националната кампания. Изданието припомня, че Министерството на туризма и бизнеса стартираха кампанията в началото на месеца, а третото ѝ издание цели да стимулира вътрешния туризъм. „Общинският съвет ще решава дали Бургас ще има районни кметове и кметства“ е друго заглавие от първа страница. В петък кметът Димитър Николов внесе докладна записка, която е на база подписка от Инициативен комитет, в който влизат Живко Табаков, Даниела Божинова, Митко Иванов, Стоян Грозев и Иво Баев. Изданието припомня, че предложението беше внесено на 3 април т.г. от Инициативен комитет „За развитие на местната демокрация“. Решението, което трябва да вземе местният парламент, е да създаде в Бургас райони, чиято територия  и наименование се определят, като се запазят териториите и наименованията на съществуващите шест Центъра за административни услуги. Още една статия в днешния брой е „Тракийски бежанци акостираха на Морска гара“. Потомци на тракийски бежанци акостираха с кораб „Миранда“ в Бургас, пресъздавайки събитията след Балканската война. Тогава хиляди наши сънародници биват прогонени от Беломорска и Одринска Тракия и Мала Азия, като голяма част от тях се заселват в Бургаска област. В морето бяха пуснати венци, в памет на прокудените и загиналите българи. Фолклорен състав от Люляково изпълни тракийски народни песни, пише още вестникът. „Завършените сгради от санирането са 205“ и „Съветници поискаха мотопаркинг на булевард „Демокрация“ са още теми в днешния брой на ежедневника. „Тема на деня“ е „Образователният министър похвали Бургас“. По време на гражданския диалог на тема образование, част от Платформата „Европа в нашия дом“, министърът на образованието и науката Красимир Вълчев присъства и коментира, че политиките на Община Бургас в образованието дори изпреварват националните и показват пътя, по който трябва да се следва.", "date": "2019.04.15", "title": "Преглед на темите в бургаския печат"}
{"url": "http://www.focus-news.net/news/2019/04/15/2646686/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . Времето е облачно и мъгливо с умерен вятър. Сутрешните температури варират от 3 до -5 градуса. Няма добри условия за ски. Съоръженията не работят.  \r\nНяма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.04.15", "title": "ПСС: Лоши са  условията за туризъм в планините"}
{"url": "http://www.focus-news.net/news/2019/04/15/2646684/dobrich-vremenno-se-zatvarya-uchastak-ot-ulitsa-san-stefano.html", "text": "Временно се затваря участък от улица „Сан  Стефано“, съобщиха от  пресцентъра на Община град Добрич.  Поради ремонтни дейности във връзка с реализацията на ”Интегриран проект за подобряване на водния сектор в гр. Добрич” е въведена временна организация на движението: \r\nОт 15 април 2019 г. ще бъде затворена за движение ул. „Сан Стефано“ в участъка от бул. „3ти март“ до ул. „Кирил и Методий“. Това налага временна промяна на разписанието на  автобусни линия № 306, която след светофара на  ул. „Сан Стефано“ /при магазин БИЛА/ ще продължи по ул. „Кирил и Методий“ - ул. „Добричка Епопея“ - ул. „Сан Стефано“  - ул. „Панайот Хитов“.  \r\nВъв връзка с увеличаващия се обем на работа по проекта и броя на улиците, по които се извършват дейности Община гр. Добрич призовава всеки заинтересован да следи актуалната информация на сайта www.dobrich.bg.", "date": "2019.04.15", "title": "Добрич: Временно се затваря участък от улица „Сан  Стефано“"}
{"url": "http://www.focus-news.net/news/2019/04/15/2646687/mvr-pet-dushi-sa-zaginali-a-16-sa-raneni-pri-katastrofi-v-stranata-prez-izminaloto-denonoshtie.html", "text": "Пет души са загинали, а 16 са ранени при 12 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 1 тежко, при което има един пострадал и 18 леки пътни инцидента. От началото на годината са станали 1496 пътнотранспортни произшествия, при които са загинали 131 души, а 1888 са ранени. \r\nДанните за 2019 г. са динамични и не се считат за окончателни. При сравнение с реалните данни за загиналите (135) през същия период на 2018 г. се отчитат 4 (четирима) по-малко загинали участници в движението по пътищата през 2019 г.", "date": "2019.04.15", "title": "МВР: Пет души са загинали, а 16 са ранени при катастрофи в страната през изминалото денонощие"}
{"url": "http://www.focus-news.net/news/2019/04/15/2646688/evrodeputatat-momchil-nekov-bsp-e-nay-demokratichnata-partiya.html", "text": "Отдавна сме готови с „Визия за България” и с „Визия за Европа”. В БСП първо бяха програмите, после беше изборът на хората. При ГЕРБ е обратното. Това заяви евродепутатът от БСП Момчил Неков по „България Он Ер”, съобщиха от пресцентъра на  БСП . Неков обърна внимание на правилата в БСП, а именно, че Изпълнителното бюро може да предложи листа, която Националният съвет да размести. „БСП е най-демократичната партия. Вижате, че имате достъп до заседанията на Националния съвет. Целта е хората да видят, че имаме вътрешнопартийна демокрация”, коментира евродепутатът. По думите му един от младите хора в листата, Цветелина Пенкова, учи и работи в Лондон. Той смята, че Пенкова ще се впише идеално в темата за Европейския съюз  и в частност за Брекзит.  \r\nПо повод присъствието на Иво Христов в листата на БСП за евроизборите, Неков коментира: „Той е страхотен човек, много подготвен. Иво Христов е човек със собствено мнение и гледна точка, той е против управляващите и настоящото статукво. Като част от кабинета на президента, Христов защитава национални интереси, ако бъде избран за евродепутат – ще продължи да ги защитава”.  \r\n„Ще вземем 7 места, с едно повече от ГЕРБ. Хората искат промяна – не само скандали, а политики, които да се случват в краткосрочен и дългосрочен план”, категоричен бе Момчил Неков. По думите му такава е била работата на представителите от БСП в Европейския парламент до момента. „В центъра на всички политики трябва да бъде човекът с неговите потребности”, заключи евродепутатът.", "date": "2019.04.15", "title": "Евродепутатът Момчил Неков: БСП е най-демократичната партия"}
{"url": "http://www.focus-news.net/news/2019/04/15/2646689/v-sofiyskiya-gradski-sad-shte-se-sastoi-parvoto-zasedanie-po-deloto-zavedeno-sreshtu-stolichna-obshtina-zaradi-mrasniya-vazduh.html", "text": "От 11.45 часа в Софийски градски съд ще се състои първото заседание по същество на делото, заведено от „Група за чист въздух“ срещу Столична община (СО), съобщиха от  организацията . Сред основните обвинения са, че с начина си на управление СО има вина за високите нива на замърсяване с фините прахови частици и че не изпълнява задължението си за коректно информиране на гражданите за нивата на замърсяване, съответно не предприема адекватни мерки за справянето с проблема. Предстои да бъдат изслушани експерти, свидетели и потърпевши.", "date": "2019.04.15", "title": "В Софийския градски съд ще се състои първото заседание по делото, заведено срещу Столична община заради мръсния въздух"}
{"url": "http://www.focus-news.net/news/2019/04/15/2646673/kathimerini-sasht-i-gartsiya-se-stremyat-kam-zadalbochavane-na-satrudnichestvoto-v-oblastta-na-otbranata.html", "text": "САЩ и Гърция проучват „гъвкави“ възможности за по-нататъшно укрепване на присъствието на американски оръжейни системи в Гърция, съобщава ексклузивно електронното издание на водещия атински ежедневник  Kathimerini .  \r\nСъгласно разпространената информация, опциите включват разполагането на повече безпилотни летателни апарати или самолети-цистерни във военната военна база в Лариса,  Централна Гърция. Освен това САЩ са готови да увеличат участието си в гръцките военни учения и да разширят обхвата им.  \r\nКато се има предвид все по-тясното военно сътрудничество между двете страни, Гърция очаква все повече кораби от ВМС на САЩ в пристанищата си на Егейско море. \r\nУкрепването на отношенията съвпада с нарастващото напрежение в отношенията между Вашингтон и Анкара. Според изданието в условията на тази ситуацията Атина „успя да спечели геополитически от очевидното изместване на баланса на силите в Източното Средиземноморие“.  \r\nМиналата седмица Вашингтон настоятелно призова Турция да се откаже от закупуването на руската система за противовъздушна отбрана С-400, докато в Конгреса на САЩ бе представен Закон за партньорство за сигурност и енергетика в Източното Средиземноморие. Целта му е дипломатическо и военно укрепване на Гърция и Кипър, уверени са в редакцията. \r\nЗасега обсъжданията между Атина и Вашингтон са фокусирани върху военната  база в Лариса, където понастоящем са разположени два безпилотни летателни апарата тип MQ-9 Reaper. За договора за разполагането им в базата в Лариса, който изтича през август, се обсъждат две възможности. Първата се отнася за възможното разполагане на танкери KC-135, а втората, макар и по-малко вероятна, предполага замяната на MQ-9 Reaper с други безпилотни летателни апарати, а именно Global Hawk RQ-4. \r\nОсвен това се очаква предоставянето на военновъздушната база „Стефановикео\" в Централна Гърция на разположение на американски хеликоптери да продължи и занапред, като пристанищата Александруполис или Солун ще служат като площадки за междинни кацания за полети до Източна Европа. \r\nВъпреки че Атина приветства новата фаза, в която навлизат нейните военни връзки с Вашингтон, тя иска на всяка цена да избегне попадането в „капана“ на напрежението между Анкара и Вашингтон.  \r\nГърция също е загрижена за начина, по който Турция реагира на нарастващото й сътрудничество със Северна Македония. Анкара вече е уведомила Атина, че счита реториката, призоваваща за възпрепятстване на турското влияние в Западните Балкани, като изключително враждебна. . Тереза Герова", "date": "2019.04.15", "title": "Kathimerini: САЩ и Гърция се стремят към задълбочаване на сътрудничеството в областта на отбраната"}
{"url": "http://www.focus-news.net/news/2019/04/15/2646691/veliko-tarnovo-s-18-sm-se-e-ponizhilo-nivoto-na-reka-dunav-pri-svishtov-za-izminaloto-denonoshti.html", "text": "С 18 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 280 см, а температурата на водата - 11.8 градуса.  \r\nПо-малко облаци и повече слънчеви часове ще има днес над българския участък на река Дунав. Валежите ще спират още преди пладне от изток на запад. Ще духа до умерен вятър от североизток. Максималните температури ще са между 11° и 15°.", "date": "2019.04.15", "title": "Велико Търново: С 18 см се е понижило нивото на река Дунав при Свищов за изминалото денонощи"}
{"url": "http://www.focus-news.net/news/2019/04/15/2646690/el-pais-razdelyay-i-vladey-strategiyata-na-pedro-sanches-za-izborite-e-raztseplenie-na-desnitsata.html", "text": "Преди броени дни в Испания бе даден официален старт на кампанията за общите избори на 28 април. По всичко личи, че премиерът на страната и председател на Испанската социалистическа работническа партия (ИСРП) Педро Санчес се придържа към една стара максима – „разделяй и владей“. Неговата стратегия в двуседмичната кампания преди гласуването, която съвпада и с почините дни за Великден, е за разцепление на десницата, коментират в редакцията на националния ежедневник  El Pais . \r\nМиналата седмица Санчес се съгласи да участва в един-единствен дебат, насрочен за 23 април, пет дни преди избирателите да излязат до урните. При това първоначално той отказа да участва в дискусиите с представители на новата дясна партия в Испания – „Вокс“ (Vox). Именно с тази си стъпка Санчес разкри стратегията си, коментира изданието.  \r\nСлед множество вътрешни дискусии социалистическият лидер се съгласи в крайна сметка да се яви на дебата срещу обединените ръководителите на Народната партия (НП), „Граждани“ и „Вокс“, за да убеди нерешителните левичари, че тези три партии ще управляват в Мадрид – за ужас на испанците – съгласно думите му.  \r\nНП разбра ясно тази стратегия, но нейните лидери смятат, че в крайна сметка тя може да сработи срещу ИСРП. Според тях даването на трибуна на „Вокс“ може да бъде фатална грешка. „Когато левицата създава чудовища, те в крайна сметка може да погълнат лявото пространство в политически спектър“, коментира събеседник на изданието, пожелал анонимност. В НП са уверени, че именно социалистите са помогнали на крайнодесните да спечелят 12 места на изборите в Андалусия през декември чрез тяхната реторика на страха. Дебатът преди общите избори може да доведе до същите резултати, но на национално ниво. Междувременно ИСРП твърди, че „Вокс“ е издънка на НП и поради тази причина социалистите не може да бъдат държани отговорни за успеха на крайнодясната партия.  \r\n„Ясно е, че ИСРП се стреми да раздели нашия вот, за да сведе до минимум броя на местата, които ще печелим. Ето защо нашето послание към дясноцентристките избиратели е, че те трябва да оптимизират гласуването си“, поясни източник, близък до лидера на НП Пабло Касадо. „За да бъдем алтернатива, трябва да концентрираме гласуването, така че наистина да означава повече места.\" \r\nРешението да се включи „Вокс“ в дебата в крайна сметка бе взето от Санчес, въпреки опасенията сред някои от най-добрите му съветници. Една от причините е, че е трудно да се изключи партия, която според анкетите ще спечели повече от 10% от гласовете. Друга причина е, че стратезите на ИСРП възприемат като грешка подобен ход. „По-добре да ги има, за да видят всички испанци какво казват и как реагира НП на това“, поясниха приближени на Санчес. \r\nМеждувременно, последните изявления на  „Подемос“  свидетелства, че партията трябва да атакува ИСРП, за да възстановят някаква политическа основа.  Тереза Герова", "date": "2019.04.15", "title": "El Pais: Разделяй и владей: Стратегията на Педро Санчес за изборите е разцепление на десницата"}
{"url": "http://www.focus-news.net/news/2019/04/15/2646676/vesela-lecheva-bsp-izbra-lista-s-yarki-i-dokazani-lichnosti.html", "text": "БСП показа, че е отговорна и демократична партия. Листата, която избра НС на БСП, е с ярки и доказани личности. Всеки намери своето представителство в нея и партията ни ще излезе единна в кампанията за евроизборите.  Това заяви зам.-председателят на ПГ на „БСП за България“ Весела Лечева пред БНР, съобщиха от  пресцентъра на партията.  Според нея българската общественост е видяла безсилието на управляващите. „Тяхната листа беше спусната. Нямаха и конкретна програма. Нашата листа е готова да защитава каузи и българските интереси“, категорична е тя. Лечева уточни, че  извън листата, която е предложила Корнелия Нинова, има само две нови имена. „Никога за нас не е стоял въпросът за подредбата, защото от 1 до 17 място са доказани хора, с качества и готови да защитават каузи. Ние не предлагаме готова листа. Всичко се случва след дебати. Ние сме много различни от ГЕРБ. На тях им казват деня и часа, когато да си подадат оставки или да ги назначат“, коментира народният представител.  \r\nПо повод включването на Сергей Станишев в листата, тя подчерта, че това е решение на Националния съвет на партията. „Мнозинството определя позициите, които трябва да следва партията. Но всеки има мнение, което е споделил на пленума“, каза още Лечева.  \r\n„Имаме една цел – да спечелим тези избори и да променим порочния модел, по който се управлява държавата. Всякакви спекулации, че БСП е разделена, са абсолютни неверни“, каза още Весела Лечева. Тя призова опонентите на БСП да гледат собствените си проблеми, особено след тежките скандали, които понесоха, защото вътрешното им напрежение може да им коства много.", "date": "2019.04.15", "title": "Весела Лечева: БСП избра листа с ярки и доказани личности"}
{"url": "http://www.focus-news.net/news/2019/04/15/2646692/sport-kristian-garin-specheli-turnira-na-kley-v-hyustan.html", "text": "След десетгодишно прекъсване в Чили отново имат шампион на ниво АТР. Това е Кристиан Гарин, който спечели първенството на САЩ на червени кортове в Хюстън.  \r\nНа финала чилиецът се наложи над 20-годишната на надежда на норвежкия тенис Каспер Рууд със 7:6, 4:6, 6:3 в двубой, продължил над два часа и половина.  \r\nЗа 22-годишния Гарин това е първа от ATP.", "date": "2019.04.15", "title": "Спорт: Кристиан Гарин спечели турнира на клей в Хюстън"}
{"url": "http://www.focus-news.net/news/2019/04/15/2646693/sliven-suhi-i-normalno-prohodimi-sa-patishtata-v-oblastta-dvizhenieto-e-intenzivno.html", "text": "Сухи и нормално проходими са пътищата в Сливенска област. Движението е интензивно, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двете ограничения е до 30 юни.", "date": "2019.04.15", "title": "Сливен: Сухи и нормално проходими са пътищата в областта, движението е интензивно"}
{"url": "http://www.focus-news.net/news/2019/04/15/2646695/pleven-vremenno-e-ogranicheno-dvizhenieto-po-patya-lukovit-oryahovo-v-uchastaka-cherven-bryag-chomakovtsi-ot-km-9715-do-km-19207.html", "text": "Нормално е движението в Плевенска област. Това съобщиха за  Радио \"Фокус\"  от Областно пътно управление - Плевен. Температурите са над нулата. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За автомобилите, движещи се по пътя Бяла - Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите по ремонта да приключат до 4 юли.  \r\nВъведена е временна организация на движението в града до края на месеца поради ремонт на ул. \"Иван Вазов\". Организацията е в сила за улиците „Цар Борис III”, „Иван Вазов” и „Цанко Церковски”. Строителните работи се извършат със спиране на движението на моторни превозни средства по ул. „Иван Вазов” в участъка след кръстовището с ул. „Цар Борис III” до кръстовището с ул. „Д. Константинов”. Движението на превозни средства по ул. „Цар Борис III” в участъка от кръстовището на ул. „Д. Попов” до кръстовището с ул. „Цанко Церковски” се осъществява еднопосочно. По ул. „Цар Борис III” в участъка след кръстовището с ул. „Цанко Церковски” до паркинга на хотел „Ростов” движението е двупосочно. По ул. „Цар Борис III” пред Макси център преди кръстовището с ул. „Цанко Церковски” в посока ул. „Д. Константинов” движението е само надясно след знака. Движението по ул. „Цанко Церковски” е забранено за влизане от кръстовището с ул. „Д. Константинов” в посока ул. „Цар Борис III”, както и е ограничено паркирането.  \r\nВиолета КРЪСТЕВА", "date": "2019.04.15", "title": "Плевен: Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207"}
{"url": "http://www.focus-news.net/news/2019/04/15/2646694/vidin-normalno-prohodimi-sa-patishtata-v-oblastta.html", "text": "Нормално проходими са пътищата във Видинска област, съобщиха за  Радио „Фокус“ – Видин  от Областното пътно управление. Интензивен е трафикът по  главен път Е-79 в областта в посока граничен пункт „Дунав мост 2“. Най-натоварен е участъкът между Дунавци и Видин, пътуват предимно тежкотовани автомобили. Към другите два гранични пункта в областта – „Връшка чука“ и „Брегово“, трафикът е с нормална интензивност. Пътните настилки са сухи и видимостта е отлична.  \r\nВ областния град повече автомобили се движат на входно изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.04.15", "title": "Видин: Нормално проходими са пътищата в областта"}
{"url": "http://www.focus-news.net/news/2019/04/15/2646671/sergey-stanishev-pes-nikoga-ne-e-imalo-takova-naprezhenie-v-bsp-pri-podredba-na-listi-za-ep.html", "text": "Никога не е имало такова напрежение в БСП при подредба на листи за ЕП. Това каза президентът на ПЕС Сергей Станишев в предаването \"Здравей, България\" по  Нова телевизия.  Можехме да си спестим това, което си причинихме, заяви лидерът на ПЕС. „Когато нещо се прави на инат се получава отпор. Националният съвет са хора, зрели с политическа отговорност, можехме да си спестим това, което си причинихме. Никога не е имало такова напрежение в БСП при подредба на листи за Европейския парламент”, коментира той. След 10-часови инфарктни дебати в неделя, в крайна сметка евролистата на БСП беше сериозно променена. На практика пленумът на БСП бламира Корнелия Нинова и пренареди нейната листа. Водач на листата остава Елена Йончева, но Сергей Станишев също намери място в нея - пето. „Аз участвам в тази кампания не с амбицията на всяка цена да стана евродепутат. Аз съм постигнал изключително много и почти никой няма такива постижения и в национален, и в европейски мащаб едновременно. За мен е важно, че партията ясно заяви своята европейска социалистическа привързаност към нашето семейство и иска с общи усилия да променим Европа”, заяви още Станишев.", "date": "2019.04.15", "title": "Сергей Станишев, ПЕС: Никога не е имало такова напрежение в БСП при подредба на листи за ЕП"}
{"url": "http://www.focus-news.net/news/2019/04/15/2646697/boris-popivanov-politolog-prizivite-za-ideyno-obedinenie-mezhdu-politicheskite-sili-sa-ryadko-izpalnimi-u-nas.html", "text": "Призивите за идейно обединение между политическите сили са рядко изпълними у нас . Това каза в сутрешния блок ‚Добро утро, България“ на  Радио „Фокус“   политологът Борис Попиванов във връзка с идеята на еврокомисаря Мария Габриел за подписването на меморандум между партиите за обща платформа за евровота. По думите му усещането при подобни обединения е, че някоя сила иска да вземе превес над друга, което прави задачата  невъзможна. Представянето на платформата на ГЕРБ с тази листа силно напомня на второ правителство с разпределени ресори, каза Попиванов. „При представянето на платформата на първо място се усети значението на изтъкването на европейските пари за България, на фондовете и различните програми, за разкриването на нови възможности, което беше в различни ресори изтъквано от кандидатите на ГЕРБ за следващ ЕП. Винаги стои въпросът защо обаче тези възможности, които съществуват, не са били използвани максимално, когато партията е на власт. Но това беше основната насока- европейските пари“, обясни той. Борис Попиванов коментира още, че ГЕРБ не изненадаха, залагайки в предизборната си платформа на приликите с ЕНП. Именно това бяха и очакванията към тях- да бъдат лоялни и предани на ЕНП и да донесат онези гласове, които са необходими на България.  \r\nЕлеонора ЧОЛАКОВА", "date": "2019.04.15", "title": "Борис Попиванов, политолог: Призивите за идейно обединение между политическите сили са рядко изпълними у нас"}
{"url": "http://www.focus-news.net/news/2019/04/15/2646698/petar-vitanov-borim-se-da-promenim-balgariya-i-evropa.html", "text": "Борим се да променим България и Европа. Да онагледим пороците на това управление, което спира икономическия растеж. Борим се за победа – дори и един глас повече от нашия основен политически опонент. Това заяви кандидатът за евродепутат от БСП Петър Витанов в сутрешния блок на Бтв, съобщиха от пресцентъра на  партията . Той посочи, че е малко изненадан от високата позиция, която му отреди пленумът на партията, защото сред кандидатите има много хора с по-богат политически, управленски, теоретичен и практически опит. „Но това ме амбицира двойно да оправдая тези свръхочаквания“, допълни той. Според него БСП има всички шансове да вкара поне 7 евродепутата. „Никога проевропейската идентичност на БСП не е била оспорвана. Това е партията, която подаде молба за членство и вкара България в ЕС“, припомни Витанов. Кандидатът за евродепутат подчерта, че БСП е демократична партия и затова листата е била пренаредена.  \r\n„Тясното ръководство представи своя формулировка за листата. Националният съвет възприе голяма част от хората, които попаднаха в нея, но имаше друго разбиране за присъствието на Сергей Станишев. Това е колективният дух на БСП и се взе колективно решение“, каза още Витанов. Той е категоричен, че БСП не е вождистка партия и това е било доказано вчера. „Има ли друга партия, в която толкова демократично и прозрачно да бъдат проведени дебати и да бъде оспорено и мнение за част от състава на листата на тясното ръководство? Няма. Нинова не беше бламирана. Целият пленум и партията излязоха обединени около листата и от днес работим за спечелване на изборите“, допълни кандидатът за евродепутат.  \r\nПо повод присъствието на съветника на президента Иво Христов в листата на БСП, той заяви, че това е изключително положително. „Той е възприет от голяма част от българските леви хора като автентичен техен представител и смятам, че ще допринесе със значителен положителен резултат“, коментира Витанов. Той уточни, че Петър Курумбашев е участвал заедно с Иво Христов в борба за четвъртото място. „Гласуването на Националния съвет предпочете Иво Христов в качеството му на гражданска квота“, уточни Петър Витанов.", "date": "2019.04.15", "title": "Петър Витанов: Борим се да променим България и Европа"}
{"url": "http://www.focus-news.net/news/2019/04/15/2646683/dimitar-danchev-bsp-ochakvame-pobeda-na-evroizborite.html", "text": "В БСП цари демокрация. След 9 часа дебати, Националният съвет утвърди листата и показа, че в БСП решенията не се вземат еднолично. Това заяви народният представител от ПГ на „БСП за България” и кандидат за евродепутат Димитър Данчев по БНТ, съобщиха от пресцентъра на  БСП . По думите му целта на Нинова е победа, а не постигане на вътрешнопартиен комфорт. Данчев изрази мнение, че първият вариант на листата, предложен от лидера на БСП, е бил логичен, а  в него е имало и баланс на различни типове личности. „Младите хора  показаха, че имат подкрепа в партията и в крайна сметка заеха по-добри места. Надявам се, че наличието на млади хора в листата ще се отрази положително на вота”, коментира народният представител.  \r\n„Когато решенията се вземат бързо и без дебат, получаваме обвинения, че става дума за еднолични решения, а когато има сериозен дебат и гласуване – тогава това е скандално. Позволете ми да не се съглася – това е вътрешнопартийната демокрация със своите плюсове и минуси”, категоричен бе социалистът. Той обърна внимание, че не бива да се забравя, че по настояване на БСП в Изборния кодекс е било запазено нивото на преференцията. „Оттук нататък важният избор не е на партийните централи, а на гражданите, които могат да ползват преференции в изборния ден  и да пренареждат утвърдените листи”, каза още Данчев.  \r\nПо подов присъствието на Иво Христов в листата на БСП за евроизборите, Димитър Данчев коментира: „Той имаше своите номинации, както всички останали. Попадането му в листата не е изненада, тъй като г-н Христов отдавна е показал своите леви убеждения”.  \r\nЗа Цветелина Пенкова, третата в листата на БСП, Данчев заяви: Г-жа Пенкова е член на БСП от 2007 година и също е получила номинации от основните партийни организации – над 20 организации от цялата страна. Изборът на Националния съвет беше такъв – след балотаж между нея и г-н Витанов, тя зае третото място”.  \r\n„Очакваме победа на евроизборите. Социологическите проучвания сочат, че към този момент получаваме 6 места - аз мисля, че в една добра ситуация, можем да вземем 7”, заключи депутатът.", "date": "2019.04.15", "title": "Димитър Данчев, БСП: Очакваме победа на евроизборите"}
{"url": "http://www.focus-news.net/news/2019/04/15/2646701/razgrad-20-godishen-mazh-e-predal-v-politsiyata-namereno-portmone-no-predi-tova-e-izteglil-1000-lv-ot-debitnata-karta-na-sobstvenika-mu.html", "text": "20-годишен мъж е предал в полицията намерено портмоне, но преди това е изтеглил 1000 лв. от дебитната карта на собственика му. Това съобщиха от  ОДМВР – Разград . Мъжът от село Сушево се явил на 14 април в РУ-Кубрат, за да предаде намерено от него портмоне с лични документи и дебитна карта. След като е открит собственикът на изгубените вещи – 27-годишен мъж от Кубрат, и след проверка на наличността по банковата му сметка, е установено, че от картата липсват 1000 лв. Преди да предаде вещите в полицията, 20-годишният мъж, намерил портмонето, е изтеглило от банкомат посочената сума. Образувано е бързо производство.", "date": "2019.04.15", "title": "Разград: 20-годишен мъж е предал в полицията намерено портмоне, но преди това е изтеглил 1000 лв. от дебитната карта на собственика му"}
{"url": "http://www.focus-news.net/news/2019/04/15/2646700/vratsa-57-godishen-mazh-e-blasnat-ot-avtomobil-pri-dvizhenie-na-zaden-hod-v-selo-gorno-peshtene.html", "text": "57-годишен мъж е блъснат от автомобил при движение на заден ход във врачанското село Горно Пещене. Това съобщиха от ОДМВР-Враца. На 14 април в РУ Враца е получен сигнал, че в частен имот в село Горно Пещене, лек автомобил „Фолксваген“ управляван от 62-годишен мъж от същото село, при движение на заден ход блъснал 57-годишен мъж от Враца, който в този момент държал порталната врата на имота. Пострадалият е транспортиран в болница в София. Полицейските служите са установили, че произшествието е станало около 22.30 часа на 13 април. Образувано е досъдебно производство.", "date": "2019.04.15", "title": "Враца: 57-годишен мъж е блъснат от автомобил при движение на заден ход в село Горно Пещене"}
{"url": "http://www.focus-news.net/news/2019/04/15/2646685/dots-d-r-mihail-ivanov-dokato-problemat-s-romite-ne-stane-prioriteten-za-upravlyavashtite-ne-mozhem-da-ochakvame-sashtestvena-promyana-na-etnicheskata-situatsiya-u-nas.html", "text": "Докато проблемът с ромите не стане приоритетен за управляващите – не можем да очакваме съществена промяна на етническата ситуация у нас. Това каза за сутрешния блок „Добро утро, България“ на Радио „Фокус“ доц. д-р Михаил Иванов – експерт по етническите въпроси, съветник по етническите въпроси на президента Желю Желев. Той добави, че рушенето на обитаеми къщи не намалява етническото напрежение, но липсата на разбиране на проблема в Парламента и правителството води само до санкции. Според него вместо това е необходимо определени градски територии да се устроят специално за тази цел, но това е ангажимент на общините, в много от които разбиране има, но ресурси – не. Доц. Михаил Иванов обърна внимание, че преди незаконните постройки не са били събаряни, а са вкарвани под шапката на закона чрез гъвкава процедура. През последните 15 години обаче се руши голяма част от малко направеното в началото на прехода, уточни експертът по етнически въпроси. „По времето на правителството на Иван Костов и след това – при правителството на Симеон Сакскобургготски започна изграждането на институционална инфраструктура. Имаше областни експерти по ромските въпроси, в повечето общини имаше хора, които само с това да се занимават, започнали са да се появяват и гнезда в министерствата, които да отговарят за тези въпроси. Имаше координационен център на равнище Министерски съвет – сега този център все едно не съществува. Сега негов председател е Томислав Дончев, преди това беше Валери Симеонов, при който съвсем нищо не се правеше. Сега този център служи за един параван за невършене на нищо“, коментира експертът. На фона на неразбирането от страна на Парламента и правителството, Министерството на образованието и науката и МВР са положителните примери – действията им са адекватни и поведението им трябва да среща повече одобрение, коментира още доц. Михаил Иванов.  \r\nЕлеонора ЧОЛАКОВА", "date": "2019.04.15", "title": "Доц. д-р Михаил Иванов: Докато проблемът с ромите не стане приоритетен за управляващите – не можем да очакваме съществена промяна на етническата ситуация у нас"}
{"url": "http://www.focus-news.net/news/2019/04/15/2646702/pregled-na-osnovnite-temi-vav-velikotarnovskiya-pechat.html", "text": "„Велико Търново получи статут на Историческа и духовна столица“, е водещото заглавие на областния всекидневник  „Янтра Днес” . Велико Търново получи официален статут на историческа и духовна столица на България. Това решиха единодушно в петък депутатите от 44-о Народно събрание.  \r\n„Правят мост между Свищов и Зимнич“, пише още вестникът. Третият мост между България и Румъния ще е между Свищов и Зимнич, а символичните първи копки предстои да бъдат направено до десет дни. Това обяви премиерът Бойко Борисов в Дубровник.  \r\n„Над 200 души посетиха Съдебната палата в Деня на отворените врати“, е друга новина от броя. На страница осма има материал за нови постижения на балетна школа „Класика“, която се представи отлично в „Танцова въртележка“. Последната страница е посветена на предстоящото издание на Международното изложение „Културен туризъм“, което предстои във Велико Търново. „Петър Петров участва в курс на UEFA CORE“, е новина от спортните страници.  \r\n„Велико Търново получи официален статут на историческа и духовна столица на България“, е водещо заглавие и в другия областен ежедневник -  „Борба“ . Велико Търново получи официален статут на историческа и духовна столица на България, след като депутатите гласуваха абсолютно единодушно законопроектът. Документът беше внесен от народните представители Станислава Стоянова, Станислав Стоянов, Клавдия Ганчева, доц. Милен Михов и Симеон Симеонов. Точно до този материал е поместено и приветствие от кмета инж. Даниел Панов.  \r\n„Ученици направиха реплика на Търновската конституция“, е друга новина от първа страница. Реплика на Търновската конституция направиха възпитаници на ОУ „Св. Патриарх Евтимий“ в чест на предстоящото честване на 140-годишнината от приемането на най-важния закон на свободна България.  \r\n„Посланикът на Япония дойде за празника на японската култура във ВТУ“, пише още „Борба“. Посланикът на Япония неговор превъзходителство Масато Ватанабе дойде във Велико Търново, за да се включи в Празника на японската култура, който се проведе за 22-ри път във ВТУ „Св. Св. Кирил и Методий“.  \r\n„Зарязан бивш полицаи напада посред нощ с пистолет семейство от ревност“, е новина от криминалната хроника. В областния ежедневник ще намерите и материал за търновеца Мартин Тотев, който спечели три награди в конкурса Bulgarian Travel Awards.", "date": "2019.04.15", "title": "Преглед на основните теми във великотърновския печат"}
{"url": "http://www.focus-news.net/news/2019/04/15/2646704/agentsiyata-po-vpisvaniyata-obyavyava-obshtestvena-porachka-za-poddrazhka-na-informatsionnite-sistemi.html", "text": "На 3 май 2019 г. изтича договорът на Агенцията по вписванията с Лирекс Бг за поддръжка на системите на институцията. Договорът е сключен през 2018 г. за период от 12 месеца. Той е на стойност 98 640 лв. без ДДС и включва поддръжка на системно, комуникационно и програмно осигуряване на системите за управление на базата данни на Агенцията по вписванията. Това съобщиха от пресцентъра на  агенцията . В тази връзка Агенцията по вписванията ще открие процедура по Запока за обществените поръчки(ЗОП) с предмет: „Абонаментна поддръжка на системно, комуникационно и СУБД (система за управление на база данни) програмно осигуряване с наблюдение и управление на информационната и комуникационната инфраструктура (ИКИ) на Агенцията по вписванията“.  Както в предходните години, така и тази, поръчката ще бъде възложена по реда на чл. 20, ал. 6 от ЗОП или чрез директно възлагане в област отбрана и сигурност.  \r\nСпоред техническата спецификация, изпълнителят „трябва да извърши висококвалифицирани дейности за постигане на ниски нива на информационни рискове, да ги поддържа регулярно, а освен това трябва да бъде гарантирана поверителността, цялостността и наличността на трансферираната, обработваната и съхранявана информация в информационно–комуникационната инфраструктура на Агенцията“. Съгласно предмета на договора, всички участници в процедурата трябва да притежават актуално удостоверение за сигурност, издадено от Държавната агенция „Национална сигурност“ (ДАНС). За първи път от десет години насам, Агенцията по вписванията поставя условие пред фирмите да разполагат с екип от общо 12 висококвалифицирани експерти с различни технологични компетентности, които ще бъдат ангажирани с поддръжката на системите и които да реагират в случай на инциденти, свързани със сигурността. Двама от тях трябва да бъдат на разположение на място. До момента Агенцията е имала изисквания за общо 4 специалисти, които да обслужват поддръжката и не е поставяла условието да има експерти, на място в институцията. Прогнозната стойност на поръчката за една година е до 429 500 лв. без ДДС. Предвижда се договорът да се сключи за срок от две години.   \r\n„Стратегическа цел в управлението на Агенцията е гарантирането на сигурността на базите данни. Горчивият опит на институцията показа, че е необходима по-сериозна инвестиция както на средства, така и във висококвалифицирани експерти, които да следят в детайли процесите.“, каза Габриела Козарева – изпълнителен директор на Агенцията по вписванията.   \r\nПредстои Агенцията по вписванията да изпрати покани за участие в конкурса до компании, отговарящи на нормативните изисквания за изпълнение на дейности в област отбрана и сигурност. До края на април Агенцията по вписванията трябва да избере изпълнител сред фирмите, изпратили оферти.  Компаниите, чиито технически предложения отговарят на изискванията, ще бъдат класирани по критерия „най-ниска цена“.", "date": "2019.04.15", "title": "Агенцията по вписванията обявява обществена поръчка за поддръжка на информационните системи"}
{"url": "http://www.focus-news.net/news/2019/04/15/2646706/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-16-april.html", "text": "„Софийска вода” временно ще прекъсне водоснабдяването в някои части на столицата на 16 април. Това съобщиха от пресцентъра на  „Софийска вода“ . във връзка с монтаж на спирателен кран на ул. „Цар Симеон“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n - ул. „Цар Симеон“ от ул. „Георги Сава Раковски“ до ул. „Сердика“; \r\n - ул. „Сердика“ от  ул. „Цар Симеон“ до ул. „Искър“; \r\n - ул. „Екзарх Йосиф“ от ул. „Сердика“ до ул. „Искър“; \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“.  \r\nВъв връзка с подмяна на сградно водопроводно отклонение на ул. „Лепенец“ кв. „Васил Левски“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на: \r\n - ул. „Лепенец“ от ул. „Витиня“ до ул. „Бесарабия“; \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лепенец“ №9.  \r\nВъв връзка с реконструкция на уличен водопровод на бул. „Св. Климент Охридски“ местност „Малинова долина“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n - бул. „Св. Климент Охридски“ от №100 до ул. „Георги Кьосеиванов“; \r\n - бул. „Св. Климент Охридски“ от №67 до №105; \r\n - ул. „Георги Кьосеиванов“, ул. „Евгений Силянов“, ул. 5; \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Св. Климент Охридски“ ъгъла с ул. 5. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.04.15", "title": "Софийска вода” временно ще прекъсне водоснабдяването в някои части на столицата на 16 април"}
{"url": "http://www.focus-news.net/news/2019/04/15/2646705/pleven-69-godishna-zhena-ot-selo-dabovan-e-stanala-zhertva-na-telefonna-izmama-s-2-200-leva.html", "text": "69-годишна жена от село Дъбован е станала жертва на телефонна измама, съобщиха от  ОДМВР-Плевен . На 12 април в Първо Районно управление на МВР-Плевен жената е заявила, че за времето от 7 април до 12 април, след телефонни разговори от домашен и мобилен телефон, е била въведена в заблуждение. Жената била убедена от непознати, че трябва да даде пари за лечение и операция на дъщеря си. Потърпевшата изхвърлила 2 200 лева в контейнер до болнично заведение в Плевен. Уведомен е прокурор от Районна прокуратура-Плевен.", "date": "2019.04.15", "title": "Плевен: 69-годишна жена от село Дъбован е станала жертва на телефонна измама с 2 200 лева"}
{"url": "http://www.focus-news.net/news/2019/04/15/2646707/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Резултатите от Националния дебат във Франция, кампанията за общите избори в Испания, както и бъдещето на Тереза Мей като премиер на Великобритания са част от основните теми, върху които акцентират водещите европейски печатни издания. \r\n***  Държавният глава на Франция Еманюел Макрон ще направи обръщение към нацията по повод резултатите от Националния дебат в страната, стартиран в отговор на протестите на „жълтите жилетки“, съобщава националният ежедневник  Le Figaro . \r\nВ изявление от Елисейския дворец се казва, че президентът на страната „ще се обърне към нацията този понеделник, 15 април в 20:00 часа\" местно време (21:00 часа българско време).  \r\nВ рамките на речта си Макрон „ще обяви плановете за приоритетни действия и ще разкрие първите конкретни мерки в отговор на притесненията“ на французите, изразени по време на Националния дебат, става ясно от официалното съобщение.  По-късно тази седмица – в сряда - Макрон ще отговаря на журналистически въпроси на специална пресконференция в Елисейския дворец. \r\nМалко след разпространяването на информацията от Елисейския дворец, Макрон публикува съобщение в социалната мрежа „Туитър“, което гласи: „Решихме да превърнем гнева в решения. Благодаря ви, че участвахте в Националния дебат. В продължение на няколко месеца вие разменяхте мнения и ние ви слушахме. Утре вечер ще Ви отговаря“.  \r\nСъщевременно бе потвърдено за среща в Елисейския дворец с част от управляващия кабинет в Париж. Някои министри вече подчертаха, че след края на Националния дебат „вече нищо няма да е същото“. Вътрешният министър Едуар Филип увери, че на французите ще бъде съобщено „силно“ послание. \r\n***  Преди броени дни в Испания бе даден официален старт на кампанията за общите избори на 28 април. По всичко личи, че премиерът на страната и председател на Испанската социалистическа работническа партия (ИСРП) Педро Санчес се придържа към една стара максима – „разделяй и владей“. Неговата стратегия в двуседмичната кампания преди гласуването, която съвпада и с почините дни за Великден, е за разцепление на десницата, коментират в редакцията на националния ежедневник  El Pais . \r\nМиналата седмица Санчес се съгласи да участва в един-единствен дебат, насрочен за 23 април, пет дни преди избирателите да излязат до урните. При това първоначално той отказа да участва в дискусиите с представители на новата дясна партия в Испания – „Вокс“ (Vox). Именно с тази си стъпка Санчес разкри стратегията си, коментира изданието.  \r\nСлед множество вътрешни дискусии социалистическият лидер се съгласи в крайна сметка да се яви на дебата срещу обединените ръководителите на Народната партия (НП), „Граждани“ и „Вокс“, за да убеди нерешителните левичари, че тези три партии ще управляват в Мадрид – за ужас на испанците – съгласно думите му.  \r\nНП разбра ясно тази стратегия, но нейните лидери смятат, че в крайна сметка тя може да сработи срещу ИСРП. Според тях даването на трибуна на „Вокс“ може да бъде фатална грешка. „Когато левицата създава чудовища, те в крайна сметка може да погълнат лявото пространство в политически спектър“, коментира събеседник на изданието, пожелал анонимност. В НП са уверени, че именно социалистите са помогнали на крайнодесните да спечелят 12 места на изборите в Андалусия през декември чрез тяхната реторика на страха. Дебатът преди общите избори може да доведе до същите резултати, но на национално ниво. Междувременно ИСРП твърди, че „Вокс“ е издънка на НП и поради тази причина социалистите не може да бъдат държани отговорни за успеха на крайнодясната партия.  \r\n„Ясно е, че ИСРП се стреми да раздели нашия вот, за да сведе до минимум броя на местата, които ще печелим. Ето защо нашето послание към дясноцентристките избиратели е, че те трябва да оптимизират гласуването си“, поясни източник, близък до лидера на НП Пабло Касадо. „За да бъдем алтернатива, трябва да концентрираме гласуването, така че наистина да означава повече места.\" \r\nРешението да се включи „Вокс“ в дебата в крайна сметка бе взето от Санчес, въпреки опасенията сред някои от най-добрите му съветници. Една от причините е, че е трудно да се изключи партия, която според анкетите ще спечели повече от 10% от гласовете. Друга причина е, че стратезите на ИСРП възприемат като грешка подобен ход. „По-добре да ги има, за да видят всички испанци какво казват и как реагира НП на това“, поясниха приближени на Санчес. \r\nМеждувременно, последните изявления на  „Подемос“  свидетелства, че партията трябва да атакува ИСРП, за да възстановят някаква политическа основа. \r\n***  Коалиционните партньори на Съюза (ХДС/ХСС) – социалдемократите (ГСДП), разкритикуваха канцлера на ФРГ Ангела Меркел заради срещата й с украинския президент Петро Порошенко миналия петък, отбелязва германският национален ежедневник  Die Frankfurter Allgemeine Zeitung . \r\nГоворителят на ГСДП по външнополитическите въпроси Нилс Шмид определи решението на Меркел да приеме Порошенко в навечерието на втория тур на президентските избори в страната като „странна политическа грешка“. Според него тя е трябвало да приеме за разговор и опонента му Владимир Зеленски, както направи държавният глава на Франция Еманюел Макрон. \r\nБлизо седмица преди решаващия втори тур на президентските избори в Украйна, държавният глава на страната Петро Порошенко бе приет за среща от канцлера на ФРГ Ангела Меркел в Берлин, а след това – от френския президент Еманюел Макрон в Париж. \r\nВ германската столица Порошенко и Меркел участваха в съвместен обяд, в рамките на който затвърдиха двустранните отношения и обсъдиха актуалната ситуация в Украйна. Няколко часа по-късно украинският президент отпътува за Париж. Срещата му с Макрон се състоя преди тази, която държавният глава на Франция проведе с опонента му за президентския пост в Киев – победителят на първия тур на изборите Владимир Зеленски.  \r\nИ двамата кандидати за президентския се обявяват за ясна западна ориентация на бившата съветска република, която се стреми към членство в Европейския съюз и НАТО. \r\nВ допълнение към ситуацията около Крим, Меркел разговаря с Порошенко и за продължаващото колебливо прилагане на Минските споразумения за Източна Украйна. \r\nФренската президентска служба припомни, че Франция и Германия посредничат в т.нар. нормандски формат за разрешаване на конфликта в Украйна. В него участват още Киев и Москва.Отношенията между двете съседни страни са обтегнати поради присъединяването на Крим към Русия и заради конфликта в източната част на Украйна. \r\n*** Съперниците на Тереза Мей за премиерския пост, подкрепят премиера да остане на поста си до есента, ако не успее да прокара споразумението  за Брекзит през парламента, пише британският вестник  The Times . \r\nВодещ „брекзитиър“ настоя вчера Тереза Мей  да се оттегли до края на юни и допусна нов ход, който да я свали в рамките на месеци. \r\nПоддръжниците на кандидатите за премиер, са заявили, че не искат състезание преди решаването на първия етап на Брекзит, дори ако преговорите с лейбъристите се провалят. \r\nТе се опасяват, че състезание за лидерството , преди споразумението с ЕС да бъде одобрено от парламента, ще даде инициативата на Борис Джонсън и Доминик Рааб, които обещаха да отворят отново сделката с Брюксел. \r\nСпоразумението на Тереза Мей с ЕС за удължаване на процеса по член 50 до 31 октомври и намерението  за започване на разговори с Джереми Корбин подновиха натиска върху нея. Премиерът обеща да се оттегли, след като този етап от преговорите приключи. Един от източниците, подкрепящ неин съперник, заяви, че техният кандидат ще бъде \"напълно щастлив\" Мей да остане до декември, когато според партийните правила тя може да се изправи срещу гласуване на доверие. \r\n\"Искаме състезание, след като първият етап на Брекзит е уреден, за да можем да говорим за други неща\", каза източникът. \"Повечето водещи претенденти не искат ранно съперничество, дори ако това означава да чакат и да подкрепят премиера до декември.\" Поддръжник на друг кандидат заяви, че кампанията им може да пострада, ако изборите се проведат на фона на продължаващата несигурност около Брекзит. \r\n\"Никой няма да може да предложи по-чиста форма на Брекзит от средите на кабинета\", заяви поддръжникът. \r\nТрети източник заяви, че кампания за лидерство, проведена на фона на несигурност ще постави кандидатите в позиция да обещават невъзможното „Кандидатите ще бъдат принудени да бъдат поставени на позиции, които са неизпълними нито от политическа, нито от техническа перспектива“. \r\nДжереми Хънт - външният министър, Саджид Джавид - министърът на вътрешните работи и Мат Хенкок, здравният министър, са сигурни, че ще участват в надпреварата за поста на Тереза Мей. Майкъл Гоув, Андреа Лейдсъм, Лиз Тръс и Пени Мордаун също се очаква да се кандидатират. Борис  Джонсън и Доминик Рааб ще бъдат  кандидатите на „брекзитиърите“ подкрепени от Европейската изследователска група от депутати на Джейкъб Рийс-Мог. \r\n***", "date": "2019.04.15", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/04/15/2646708/burgas-na-16-april-shte-bade-predstaven-sbornik-s-nay-dobroto-ot-poeta-nikolay-iskarov-i-film-za-nego.html", "text": "От 18.00 часа на 16 април, вторник, в Културен център \"Морско казино\", зала \"Георги Баев\", Издателска къща \"Знаци\", Община Бургас, Регионална библиотека \"Пейо Яворов\" и Народно читалище \"Фар\" представят книга със събраните стихотворения на Николай Искъров - един от най-талантливите български поети, загинал през 2001 година при автомобилна катастрофа на 50-годишна възраст. Това съобщиха от  пресцентъра на Общината. \r\nКнигата \"Скитникът на моята душа\" (ИК \"Знаци\", 2019 г.) съдържа 126 стихотворения. В нея, освен поезията на Николай Искъров, са добавени слова за него от Недялко Йорданов, Керана Ангелова и Владимир Янев. На последна корица има думи на Румен Леонидов, написани специално за това издание. \r\nКнигата съдържа и интервю с Николай Искъров от 1996 година, публикувано тогава в националния вестник \"Континент\", първото интервю на Румяна Емануилиду от поредицата \"Лица\". \r\nНиколай Искъров работеше като прокурор, беше председател на Писателското дружество в Бургас и негов стожер. Беше от основателите на националното списание \"Море\" и едно от неговите достойни лица. \r\nНосител е на много литературни награди - на град Бургас (1977, 1980 г.), на националната награда на в. \"Пулс\" - \"1 300 години България\" за 1981 г., наградата \"Атанас Манчев\" - 1985 г., награда \"Пегас\" - 1995 г. \r\nОще първата му стихосбирка \"Далече от снега\" (1976) получава наградата \"Димчо Дебелянов\"; същата година негови стихотворения са отличени с националните награди \"Цветан Зангов\" и \"Сливенски огньове\". \r\nПрез 1980 г. издава своята втора стихосбирка \"Пясъци\". Следват \"Цяр за цар\" (стихове за деца, 1989 г.), \"Нима\" (стихотворения, 1990 г.), \"Стихове\" (1996 г.). Негови творби са включени в \"Млада българска поезия\" (антология на английски език, 1989 г.). Публикува свои преводи, произведения за деца, проза. \r\n\"Той бе дете на Свищов, но биде осиновен от Бургас - градът, в който Николай стана и остана Поет. При това в знаменитата атмосфера и вълшебния въздух на по-големия му събрат Христо Фотев, с когото бяха неразделни съратници, макар много различни. Друг на мястото на Искъров би останал в магнетичното поле на Фотев, би се превърнал в негов подражател, но поетичният му характер се оказа по-силен от притегателната мощ на магьосника Фотев\", пише друг техен събрат - поетът Румен Леонидов. \r\nПо време на Творческата вечер в Казиното ще прозвучат стихове на поета, изпълнени от актьора Никола Парашкевов и музика в изпълнение на Тодор Тодоров. Ще бъде излъчен 13-минутен филм, идея и монтаж на Нели Колева. Кадри и снимки за него са предоставени от БНТ, Регионална библиотека \"Пейо Яворов\", децата на Николай и приятели.", "date": "2019.04.15", "title": "Бургас: На 16 април ще бъде представен сборник с най-доброто от поета Николай Искъров и филм за него"}
{"url": "http://www.focus-news.net/news/2019/04/15/2646699/", "text": "В Свищов няма напрежение между етносите и не са констатирани проблеми от подобно естество. Това каза в интервю за предаването „Добро утро, България“ на  Радио „Фокус“  кметът на Община Свищов Генчо Генчев. „Има добро съжителство между различните етноси, няма никакво напрежение, защото имаме изключително добра комуникация, разбираме се помежду си. Не създаваме условия или провокации, с които да се нагнети някакво напрежение между етносите“, заяви Генчо Генчев. По думите му ролята на кмета е да потуши евентуално напрежение още в самото начало, провеждайки необходимите разговори със засегнатите страни. По този начин ще се избегне ескалация на напрежението, обясни той. „Не е необходимо да се изправяме един срещу друг, всички сме граждани на България и не бива да се стига до подобни ситуации. Тук е мястото и ролята и на органите на реда, прокуратурата и съдебната власт, които да намерят правилната посока и виновните да понесат своето наказание. Напрежението не би довело до нещо хубаво“, каза още Генчо Генчев. Според кмета държавата полага усилия за интеграция и приобщаване на ромите, но е трудно да накараш един етнос да се превъзпита. „Заради санкциите, които се налагат към тях, стават по-агресивни. Свикнали са да получават помощи и социални облаги и изведнъж всички тези промени им се струват сложни - сякаш някой е длъжен да осигурява тяхното препитание“, допълни кметът на Община Свищов Генчо Генчев. \r\nЕлеонора ЧОЛАКОВА", "date": "2019.04.15", "title": "Генчо Генчев, кмет на Свищов: Няма напрежение между етносите в общината"}
{"url": "http://www.focus-news.net/news/2019/04/15/2646709/reditsa-narusheniya-sa-ustanoveni-pri-seriya-ot-proverki-na-inspektorite-na-izpalnitelnata-agentsiya-po-ribarstvo-i-akvakulturi-v-stranata.html", "text": "Редица нарушения са установени при серия от проверки на инспекторите на Изпълнителната агенция по рибарство и аквакултури (ИАРА) в страната. Това съобщиха от пресцентъра на  агенцията . Служители от отдел „Рибарство и контрол“ (РК) Черно мореса извършили проверки на яз. Цонево и Поморийското солено езеро. При проверката на Поморийското езеро инспекторите установяват, че в канала, свързващ езерото с Черно море, има поставен бракониерски уред (винтер) с дължина 3 метра и широчина 2 метра, с размер на окото 6 мм. Уредът е изваден от водата и иззет с констативен протокол срещу неизвестен извършител. Не е установено наличие на риба в уреда. \r\nПланирана проверка на яз. Цонево са осъществили инспекторите от Варна. Те са констатирали наличието на 6 бракониерски мрежи с обща дължина около 360 метра. Мрежите са извадени и иззети и отново е съставен протокол срещу неизвестен извършител. Уловът от мрежите на риба от вида „платика\" - около 60 кг е дарен на Зоологическата градина във Варна. \r\nИнспектори от офис Хасково съвместно с ЦРОО Хасково са извършили масирана проверка на яз. Тракиец. От водите на язовира бяха извадени, иззети и унищожени на място 5 хрилни мрежи с обща дължина 400 м, поставени от неизвестен извършител. Уловената риба - 30 броя каракуда, 1 шаран, 5 броя морунаш и 3 броя бяла риба, е освободена и върната обратно във водата Съставен е протокол срещу неизвестен извършител. \r\nПо-късно в същия ден по сигнал на любител риболовец от водите на яз. Любеново, с. Любеново, общ. Хасково са извадени, иззети и унищожени на място 3 броя хрилни мрежи с обща дължина 240 м. Уловената риба в тях - 3 броя толстолоб, 6 броя шаран и 10 броя каракуда, е освободена и върната обратно във водата. Съставен е протокол срещу неизвестен извършител \r\nВ рамките на няколко дни инспектори на звено РК Велико Търново са извършили проверки по р. Дунав и вътрешните водоеми в областта, констатирани са нарушения по Закона за рибарството и аквакултурите (ЗРА) и са съставени актове. Двама нарушители са извършвали любителски риболов без билет, един е извършвал стопански риболов без разрешително, а друг от нарушителите е хванат да лови риба с малоразмерен мрежест уред тип \"парашут\". На всички тях са съставени протоколи.  \r\nОт водите на р. Дунав са извадени 12 лави кърмаци за риболов на есетрови риби. Това е станало при контролирано тралене р. к. 541 на носа на о-в Вардим.   \r\nОт началото на настоящата година инспекторите на ИАРА от Велико Търново са извадили от р. Дунав общо  42 бр. лави кърмаци. От агенцията припомнят, че риболовът на есетрови риби във водите на р. Дунав е забранен и всеки нарушител ще бъде санкциониран.", "date": "2019.04.15", "title": "Редица нарушения са установени при серия от проверки на инспекторите на Изпълнителната агенция по рибарство и аквакултури в страната"}
{"url": "http://www.focus-news.net/news/2019/04/15/2646696/dots-d-r-mihail-ivanov-tryabva-da-se-podobri-imunnata-sistema-na-romite-da-se-nauchat-sami-da-se-spravyat-a-ne-da-im-se-dava-nagotovo.html", "text": "Трябва да се подобри „имунната система“ на ромите – да се научат сами да се справят, а не да им се дава наготово. Това каза за сутрешния блок „Добро утро, България“ на  Радио „Фокус“  доц. д-р Михаил Иванов – експерт по етническите въпроси, съветник по етническите въпроси на президента Желю Желев. Той обърна внимание, че да се дават пари за жилищно благоустрояване на ромите не означава да им се строят къщи, което естествено поражда недоволство сред обществото. Необходими са медиатори, които да са връзката с ромите по теми като здравеопазване, семейно планиране и просвета, уточни доц. Иванов. Дисциплината не е лоша дума, а крайно необходима, особено по проблема с етническото напрежение и що се касае до образованието на ромите, допълни експертът. „Това е резултат от процеси, които продължават вече 30 години. Големи групи от хора се маргинализираха. Стабилно съществуват гета, особено в по-големите градове. Неграмотността силно се увеличи. Всички тези хора, които нямат никакви умения и са тотално неграмотни, а са млади и пълни с енергия – естествено е да се очаква, че при тях ще се увеличи агресията. Резултатите са налице – тази маргинализация се засили при живеещите в гетата хора. И в следствие на това случаите на нападения, включително на полицаи, се увеличават“, коментира експертът по етническо напрежение. Доц. Михаил Иванов прогнозира, че тези тенденции ще продължават да са налице, като обърна внимание, че напрегнатостта сред обществото се увеличава. Малкото възможности за реализация превръща младите хора в „тесто“, от което идва подкрепа за национал-популистки и други крайни движения, допълни експертът. Той уточни, че се засилва и словото на омразата, включително и от страна на ключови политически лица. За съжаление обаче държавата продължава да не намира решение, отчете доц. Иванов, като обясни това със страха на управляващите от етническия проблем.  \r\nЕлеонора ЧОЛАКОВА", "date": "2019.04.15", "title": "Доц. д-р Михаил Иванов: Трябва да се подобри „имунната система“ на ромите – да се научат сами да се справят, а не да им се дава наготово"}
{"url": "http://www.focus-news.net/news/2019/04/15/2646713/plovdiv-vazstanovyava-se-marshrutat-na-avtobusite-10-i-66-po-ulitsa-gladston-v-uchastaka-ot-krastovishteto-s-ulitsa-preslav-do-krastovishteto-s-ulitsa-petko-d-petkov.html", "text": "Възстановява се маршрутът на автобусите № 10 и 66 по улица „Гладстон“ в Пловдив, в участъка от кръстовището с улица „Преслав“ до кръстовището с улица „Петко Д. Петков“. Това съобщиха за  Радио „Фокус“-Пловдив  от Общинско предприятие „Организация и контрол на транспорта“. Автобусите ще се движат по разписанията, утвърдени в общинската транспортна схема. Движението на автобусите в района беше спряно заради ремонт на подлеза. \r\nРемонтираният участък вече е снабден с камери, които да следят дали се спазва ограничението на скоростта от 50 км/ч. \r\nЦветана ТОНЧЕВА", "date": "2019.04.15", "title": "Пловдив: Възстановява се маршрутът на автобусите № 10 и 66 по улица „Гладстон“, в участъка от кръстовището с улица „Преслав“ до кръстовището с улица „Петко Д. Петков“"}
{"url": "http://www.focus-news.net/news/2019/04/15/2646712/", "text": "Емблематичен храм за Свищов ще отвори врати за Великден. Това каза в интервю за предаването „Добро утро, България“ на  Радио „Фокус“  кметът на Община Свищов Генчо Генчев. Той подчерта, че храмът „Преображение господне“ е бил затворен повече от десет години заради конструктивни изменения. „Изпълнихме укрепването на храма, в момента се извършва усилена реставрация и подготовка на храма да посрещне своите миряни след Великденските празници. Точно на Великден Великотърновският митрополит и цялото архиерейско наместничество ще извършват освещаване на храма, с което той отново ще стане действащ, за да има къде хората да отправят своите молитви“, допълни кметът. Генчо Генчев отбеляза, че бюджетът на общината, приет в началото на годината, се изпълнява в цялата му същност. Работи се по водопреносната мрежа, предстои основен ремонт на къщата – музей на Алеко Константинов, каза още кметът. Обявени са обществените поръчки за ремонта на три читалища в община Свищов – в селата Царевец, Ореш и Вардим. В началото на юни се очаква да стартират строително-монтажните дейности на културната инфраструктура по интегрирания план за градско развитие, който е на стойност над 3 млн. лева. В началото на юни ще започне и цялостният ремонт на пътя село Вардим – град Свищов, допълни кметът Генчо Генчев. \r\nЕлеонора ЧОЛАКОВА", "date": "2019.04.15", "title": "Генчо Генчев, кмет на Свищов: Емблематичният храм за града „Преображение господне“ ще отвори врати за Великден"}
{"url": "http://www.focus-news.net/news/2019/04/15/2646711/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  - „Зона Кюстендил” ще поставим акцент върху няколко предстоящи събития. За поредна година Кюстендил ще отвори сцена за изява на любителите на руското изкуство. Състави и индивидуални участници ще представят таланта и труда си в традиционния празник на руската песен и танц. За всички участници организаторите от дружеството за приятелство с народите от Русия и ОНД са подготвили грамоти и подаръци. По този повод ще разговаряме с председателя на дружеството Камен Очипалски. За четвърта поредна година в Кюстендил ще се проведе ученическият конкурс за нестандартни летателни апарати творческо предизвикателство ИКАР. Конкурсът е в рамките на традиционно провежданото авиошоу „Осогово“. По този повод ще ви срещнем с Бойко Малинов, директор на Обединен детски комплекс – Кюстендил. В рамките на предаването ще посетим и Регионален исторически музей, където тази седмица пред най-малките жители и гости на града ще бъдат представени игри от праисторията. Събеседник по темата ще бъде музейният експерт Мирослава Таскова. В културния институт гостува съвместната етнографска изложба „Багри от долините на Струма и Места“. За нея ще ни разкаже етнологът Веска Спасова. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.04.15", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/04/15/2646717/haskovo-na-16-april-shte-se-provede-preskonferentsiya-po-povod-darzhavnoto-parvenstvo-po-sportna-aerobika.html", "text": "На 16 април ще се състои пресконференция по повод Държавното първенство по спортна аеробика, което ще се проведе за първи път в Хасково, съобщиха от  пресцентъра на Общината.  Пресконференцията ще бъде от 11.00 часа в зала №205 (залата на втория етаж) в община Хасково. Състезанието ще се състои от 19 до 21 април 2019 година в спортна зала „Дружба“. Заявка за участие са подали едни от най-добрите състезатели по спортна аеробика от България.", "date": "2019.04.15", "title": "Хасково: На 16 април ще се проведе пресконференция по повод Държавното първенство по спортна аеробика"}
{"url": "http://www.focus-news.net/news/2019/04/15/2646715/blagoevgrad-mezhdunarodniyat-den-na-aviatsiyata-i-kosmonavtikata-be-otbelyazan-vav-vtoro-osnovno-uchilishte-dimitar-dimitar-blagoev.html", "text": "Международният ден на авиацията и космонавтиката бе отбелязан във Второ основно училище „Димитър Благоев“ – Благоевград. Това съобщиха от пресцентъра на  Общината . Междуинституционалната публична изява на клубове за занимания по интереси по природни науки се проведе съвместно с  Община Благоевград и XI основно училище „Христо Ботев“. Гостите бяха посрещнати от игривите първокласници на  клуб по народни танци с ръководител Васил Георгиев. \r\nТретокласниците от клуб „Ние и природата“ с ръководител Дафинка Монева изненадаха гостите с атрактивното си облекло и с песни, мултимедийна презентация и табла за рециклирането и за разделното събиране на отпадъците. \r\nВълнуващо  есе за природата прочетоха учениците от клуб „Културни хоризонти“ с ръководител Димитрина Андонова. Те бяха изработили макети на планетата Земя и на завод за рециклиране. \r\nПървокласниците от клуб „Природата около нас“ с ръководител Мария Бакърджиева представиха своята дейност с природен макет, изложба от рисунки и пролетен венец, изработен от природни материали. \r\nА малките първокласници от клуб „Аз и природата“ с ръководител Сашка Соколова показаха табла с елементи от живата и неживата природа. \r\nУчениците от XI основно училище „Христо Ботев“ разказаха за храните – лекарства и за сензорната бионика. \r\nУчастниците в клубовете от двете училища разпалено разказваха помежду си за своите предстоящи проекти за природата. Пожелаваме успех на малките природозащитници!", "date": "2019.04.15", "title": "Благоевград: Международният ден на авиацията и космонавтиката бе отбелязан във Второ основно училище „Димитър „Димитър Благоев“"}
{"url": "http://www.focus-news.net/news/2019/04/15/2646718/plovdiv-zabraneno-e-dvizhenieto-na-kamioni-nad-12-tona-prez-prohoda-troyan-karnare.html", "text": "Забранено е движението на камиони над 12 тона през прохода Троян-Кърнаре. Това съобщи за  Радио „Фокус”-Пловдив  дежурният в Областно пътно управление-Пловдив. Временна организация на движението на моторните превозни средства е въведена при преминаването през Карлово заради изграждането на кръгово кръстовище при разклонението за Сопот, на пътя София – Бургас. Обходният маршрут е от кръстовището на ул. „Ген. Карцов“ и ул. „Дъбенско шосе“, по ул. „Дъбенско шосе“ до кръстовището на Околовръстен път и обратно. \r\nЗабранено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут е по пътя Кричим-Девин. Ограничено е преминаването на камиони над 5 тона при км 6 по пътя Плодовитово-Първомай, в района на моста над река Марица. Обходният маршрут е по пътя Стара Загора-Поповица и пътя София-Пловдив-Свиленград. Ограничено е движението на камиони над 12 тона по пътя Поповица-Болярци. Обходният маршрут е по пътя Поповица-Садово-Кочево-Болярци. Целогодишна е забраната за движение на всички моторни превозни средства по пътя Белица-Загражден-Давидково, в участъка от км 13 до км 18. \r\nВ град Пловдив трафикът е натоварен. \r\nЦветана ТОНЧЕВА", "date": "2019.04.15", "title": "Пловдив: Забранено е движението на камиони над 12 тона през прохода Троян-Кърнаре"}
{"url": "http://www.focus-news.net/news/2019/04/15/2646721/sofiya-vremenno-se-ogranichava-dvizhenieto-po-avariynata-i-aktivnata-lenta-pri-km-9-na-am-trakiya-v-posoka-plovdiv-poradi-remontni-deynosti.html", "text": "Временно се ограничава движението по аварийната и активната лента при км 9 на АМ \"Тракия\" в посока Пловдив поради ремонтни дейности на пътното платно. Това съобщиха от  пресцентъра на Агенция \"Пътна инфраструктура\" . Движението ще се извършва в изпреварващата лента.", "date": "2019.04.15", "title": "София: Временно се ограничава движението по аварийната и активната лента при км 9 на АМ \"Тракия\" в посока Пловдив поради ремонтни дейности"}
{"url": "http://www.focus-news.net/news/2019/04/15/2646722/sport-bayern-myunhen-otnovo-e-na-varha-v-klasiraneto-v-bundesligata.html", "text": "В среща от 29-ия кръг шампионите на Германия Байерн Мюнхен победиха Фортуна Дюселдорф с 4:1 като гости. Така с актив от 67 точки отборът отново излезе начело във временното класиране в Бундеслигата. На второ място с точка по-малко е Борусия Дортмунд.  \r\nДо края на шампионата в Германия остават пет кръга. Байерн има осезаемо предимство пред Борусия в головата разлика, което е първото нещо, което се гледа при равенство на точките. На баварците им предстоят три домакинства и две гостувания, докато Борусия има три мача на чужд терен и две на собствен.", "date": "2019.04.15", "title": "Спорт: Байерн Мюнхен отново е на върха в класирането в Бундеслигата"}
{"url": "http://www.focus-news.net/news/2019/04/15/2646723/plovdiv-obshtinata-i-voleybolen-klub-maritsa-shte-dadat-preskonferentsiya-vav-vrazka-s-provezhdaneto-na-sreshtite-na-finalnata-chetvorka-v-turnira-za-kupa-balgariya-v-zala-kolodruma.html", "text": "Община Пловдив и волейболен клуб „Марица” (Пловдив) ще дадат пресконференция от 11.30 часа във връзка с провеждането на срещите на финалната четворка в турнира за Купа „България” в зала „Колодрума”. Това съобщиха от пресцентъра на  Общината . На срещата с медиите ще присъстват заместник-кметът Георги Титюков, президентът на „Марица” Илия Динков, старши-треньорът Иван Петков, мениджърът Борис Халачев и състезателки от отбора.", "date": "2019.04.15", "title": "Пловдив: Общината и волейболен клуб „Марица” ще дадат пресконференция във връзка с провеждането на срещите на финалната четворка в турнира за Купа „България” в зала „Колодрума”"}
{"url": "http://www.focus-news.net/news/2019/04/15/2646724/silistra-pokriv-i-bitova-tehnika-sa-izgoreli-pri-pozhar-v-kashta-v-tutrakan.html", "text": "Пожар в къща в Тутракан е горял на 14 април. около 14.05 часа. Това съобщиха от  ОДМВР-Силистра . Огънят унищожил около 10 кв. м покрив и битова техника. Екип на местната противопожарна служба потушил пожара и предотвратил по-големи щети.", "date": "2019.04.15", "title": "Силистра: Покрив и битова техника са изгорели при пожар в къща в Тутракан"}
{"url": "http://www.focus-news.net/news/2019/04/15/2646703/le-figaro-natsionalniyat-debat-vav-frantsiya-emanyuel-makron-shte-napravi-obrashtenie-kam-natsiyata.html", "text": "Държавният глава на Франция Еманюел Макрон ще направи обръщение към нацията по повод резултатите от Националния дебат в страната, стартиран в отговор на протестите на „жълтите жилетки“, съобщава националният ежедневник  Le Figaro . \r\nВ изявление от Елисейския дворец се казва, че президентът на страната „ще се обърне към нацията този понеделник, 15 април в 20:00 часа\" местно време (21:00 часа българско време).  \r\nВ рамките на речта си Макрон „ще обяви плановете за приоритетни действия и ще разкрие първите конкретни мерки в отговор на притесненията“ на французите, изразени по време на Националния дебат, става ясно от официалното съобщение.  По-късно тази седмица – в сряда - Макрон ще отговаря на журналистически въпроси на специална пресконференция в Елисейския дворец. \r\nМалко след разпространяването на информацията от Елисейския дворец, Макрон публикува съобщение в социалната мрежа „Туитър“, което гласи: „Решихме да превърнем гнева в решения. Благодаря ви, че участвахте в Националния дебат. В продължение на няколко месеца вие разменяхте мнения и ние ви слушахме. Утре вечер ще Ви отговаря“.  \r\nСъщевременно бе потвърдено за среща в Елисейския дворец с част от управляващия кабинет в Париж. Някои министри вече подчертаха, че след края на Националния дебат „вече нищо няма да е същото“. Вътрешният министър Едуар Филип увери, че на французите ще бъде съобщено „силно“ послание. Тереза Герова", "date": "2019.04.15", "title": "Le Figaro: Националният дебат във Франция: Еманюел Макрон ще направи обръщение към нацията"}
{"url": "http://www.focus-news.net/news/2019/04/15/2646720/nova-makedoniya-makedoniya-sadat-v-skopie-shte-provede-izslushvaniya-po-sluchaite-titanik-i-krepost-2-na-spetsializiranata-prokuratura.html", "text": "В Наказателния съд в Скопие са насрочени изслушвания по два от случаите на Специализираната прокуратура – „Титаник“ и „Крепост 2“, съобщава електронното издание на скопския вестник  „Нова Македония“ . \r\nОт редакцията припомнят, че по първото дело са представени около 5900 материали. Освен бившия министър-председател на Македония Никола Груевски, който се укрива в Унгария, обвиняеми по случая са Кирил Божиновски, Миле Янакиески, Гордана Янкулоска, Биляна Брискоска Бошковски, Илия Димовски, Мунир Пепич, Едмонд Темелко, Леко Ристоски, Кирил Тодоровски, Катерина Веловска, Станко Коруновски, Коста Марковски, Драгче Драгчески, Марджан Накевски, Гоце Яневски, Дцзми Ахмет, Робърт Давитков, Далибор Алескович и Ленка Разяковска. \r\nТе са заподозрени в престъпно сдружаване, нарушаване на правото на глас, нарушаване на свободата на избиране на избиратели, подкуп при избори и гласуване, унищожаване на избирателния материал и злоупотреба със средства за финансиране на предизборни кампании. \r\nПо делото „Крепост 2“ първият осъден е Горан Груйовски, както и шестима служители на Управлението за сигурност и контраразузнаване. Последното заседание бе отложено поради пропуска на Министерството на правосъдието на Северна Македония да изпрати решение до Върховния съд на Гърция, където се намира Груйовски.  \r\nОбвиняемите по „Крепост 2“ са съдени за фалшифициране и унищожаване на официални документи, свързани с незаконно подслушване.  Тереза Герова", "date": "2019.04.15", "title": "„Нова Македония“ (Македония): Съдът в Скопие ще проведе изслушвания по случаите „Титаник“  и „Крепост 2“ на Специализираната прокуратура"}
{"url": "http://www.focus-news.net/news/2019/04/15/2646725/burgas-shestoto-izdanie-na-dzhaz-v-burgas-shte-se-sastoi-v-grada-ot-11-do-17-avgust.html", "text": "Община Бургас обича еднакво всичките си музикални проекти, но тази година един от тях отбелязва значителен прогрес и заслужава специално внимание - това е фестивалът \"Джаз в Бургас\". Това съобщиха от  Общината . Само за няколко години артистите, изявяващи се в този стил, толкова много харесаха музикалния формат и летните нощи в нашия град, че стана съвсем лесно съставянето на разнообразна програма с изпълнители на най-високо ниво. Още по-радостното е, че \"Джаз в Бургас\" привлича прекрасна, компетентна и все по-многобройна публика. Това е събитие, което по много естествен начин допълни визитката на Културен Бургас. \r\nТази година някои от най-добрите български джазмени и професионални музиканти от Гърция, Австралия, Англия, Франция, Испания, Корея, Белгия и САЩ ще забъркат коктейл от запомнящи се емоции и музика за ценители по време на шестото издание на \"Джаз в Бургас\". \r\nПрез 2019 г. фестивалът поднася програмата си вече в шест дни: 11, 12, 13 юли и 15, 16, 17 август, а на сцената му ще се изявят имена като Цветан Недялков, Ангел Заберски, Симеон Щерев - Банана, Антони Дончев, Събин Тодоров, Владимир Карпаров, Стоян Янкулов-Стунджи и др. \r\nЕкспозиционен център \"Флора\" и романтичният вътрешен двор отново ще бъдат домакин на събитието, а за да бъде пълна насладата от фестивалните вечери, всяка една от тях ще завършва с джемсешън до сутринта. \r\nЗапознайте се с пълната програма на \"Джаз в Бургас 2019\" и побързайте да вземете своите билети. В мрежата на GRABO ще откриете 20 промо пакета за целия фестивал. \r\nОт 16 април са в продажба и билети в мрежата на Eventim, както и на касите на: Дом на НХК, Експозиционен център \"Флора\" и \"Часовника\". \r\nОрганизатор на \"Джаз в Бургас\" е Община Бургас, а събитието се осъществява с любезната подкрепа на Фондация \"Америка за България\" чрез Програмата \"ИЗКУСТВО В ДВИЖЕНИЕ\", администрирана от Фондация \"Арт Офис\", банка ДСК, Арт ателие, All the Jazz.", "date": "2019.04.15", "title": "Бургас: Шестото издание на \"Джаз в Бургас\" ще се състои в града от 11 до 17 август"}
{"url": "http://www.focus-news.net/news/2019/04/15/2646726/vidin-chetiri-momcheta-na-13-i-14-godini-sa-otkradnali-neustanoveno-kam-momenta-kolichestvo-sladoled-sled-kato-sa-schupili-staklen-plot-na-frizer-pred-targovski-obekt-v-grad-gramada.html", "text": "Служители на Районно - управление на МВР-Кула са установили извършители на кражба на сладолед, съобщиха от  ОДМВР - Видин . Посегателството било осъществено на 11 април, около 21.00 часа в град Грамада. Две 13-годишни и две 14 годишни момчета от градчето счупили стъкления плот на фризера пред търговски обект и откраднали неустановено към момента количество сладолед. Работата по случая продължава.", "date": "2019.04.15", "title": "Видин: Четири момчета на 13 и 14 години са откраднали неустановено към момента количество сладолед, след като са счупили стъклен плот на фризер пред търговски обект в град Грамада"}
{"url": "http://www.focus-news.net/news/2019/04/15/2646728/krib-nastoyava-za-otlagane-na-tol-sistemata-do-nachaloto-na-sledvashtata-godina.html", "text": "Във връзка с публикувания проект за проектиране, изграждане и въвеждане на електронна система за събиране на такси за ползване на републиканската пътна мрежа на база изминато разстояние и интегрирането на системата, ръководството на Конфедерацията на работодателите и индустриалците в България - КРИБ счита, че преди всичко е необходимо да бъдат взети предвид становищата на всички засегнати страни. Това се посочва в  становище на КРИБ . \r\nОт Конфедерацията отбелязват, че цялостното им становище по отношение на въвеждането на ТОЛ системата е положително, но при условие, че бъдат спазени изискванията за равномерно въвеждане и пропорционалност на таксуването за всички участници в движението, така както е заложено в Директива 2011/76/ЕС на Европейския парламент и на Съвета от 27 септември 2011 година за изменение на Директива 1999/62/ЕО относно заплащане на такси от тежкотоварни автомобили за използване на определена инфраструктура. \r\n\"С цел оптимизиране на транспортната система в съответствие с общата транспортна политика на Европейския съюз следва да бъде преосмислен обхватът на таксуваните участъци от републиканската пътна мрежа. В така предложения обхват са включени 92% от първокласните пътища в страната, а с третокласните пътища делът се равнява на 82% от цялата пътна мрежа, за които ще трябва да се плащат такси за изминато разстояние. Това включва автомагистрали, пътища клас I, II и III. Така България става единствената страна в Европа, в която се таксуват автомагистрали, първокласни, второкласни и третокласни пътища. Същевременно България е на първо място в Европа по транспортен дял на транзитен трафик (40%), което означава, че в страната ни транзитният трафик има най-голямо негативно влияние върху пътната мрежа. По-тази причина по-приемлив вариант би бил в обхвата на системата да бъдат включени само автомагистралите и онази част от пътищата от клас I, които са част от транс-европейската пътна мрежа. По този начин системата за таксуване ще бъде насочена основно към транзитното движение и едновременно с това ще даде алтернатива на превозвачите, които работят на българския пазар\", посочват в позицията си от КРИБ.  \r\nТе отчитат още, че към настоящия момент интегрирането на системата за събиране на таксите не е свързано с Национална агенция за приходите и Агенция „Митници“, което е предпоставка за основателни съмнения относно прозрачното събиране и разходване на сумите. \"В тази връзка предвидената цел за събиране – 1,3 млрд. лева на година изглежда повече от съмнителна. Още повече ако се вземе предвид оценката на основния консултант, че  АПИ има капацитет да усвоява годишно не повече от 800 млн. лева. А към планираните приходи от ТОЛ таксите трябва да се добавят и 300 млн. лв. от винетките\", изтъкват от КРИБ.  \r\n\"Също така преди въвеждане в експлоатация на системата следва да бъде направена оценка на въздействието, която със сигурност ще бъде основание както за преосмислянето на обхвата й, така и за плавното и поетапното въвеждане на системата. Към настоящия момент обаче най-важното обстоятелство е, че системата не е готова и няма да бъде готова преди края на първо тримесечие на 2020 година. По тази причина събирането на ТОЛ такси в аванс или на „зелено“ граничи с въвеждането на нов данък или просто с престъпление\", допълват те.  \r\n\"Във връзка с гореизложеното КРИБ и неговите секторни сдружения настояват за отлагане на стартирането на ТОЛ системата до началото на следващата година или по-точно докато не бъдат изпълнени горните условия. В допълнение, за да се гарантира ефективността на системата, е задължително да бъде публикуван Доклад за ефективността на системата след извършените 6 месечни тестове, описани по техническото задание към публичната процедура за ТОЛ системата с цел да не бъдат допуснати технически затруднения при стартирането на последната, което да доведе до блокирането на транспорта в България\", посочват от Конфедерацията, като допълват, че все още са пресни впечатленията от провала на старта на системата на електронните винетки и свързаната с този провал лавина от оставки в правителството. \r\nВ заключение КРИБ и неговите секторни сдружения изразяват своята готовност да предоставят технически и експертен ресурс на Министерството на регионалното развитие и благоустройството за изготвяне на аргументиран и задълбочен план за действие.", "date": "2019.04.15", "title": "КРИБ настоява за отлагане на ТОЛ системата до началото на следващата година"}
{"url": "http://www.focus-news.net/news/2019/04/15/2646727/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Сътрудничеството между Гърция и САЩ в областта на отбраната, продължаване на процесите по случаите на Специализираната прокуратура на Македония, предстоящите избори в Северно Косово и заседание на ръководството на управляващата в Белград партия са част от основните теми, върху които акцентират водещите балкански печатни издания. \r\n***  САЩ и Гърция проучват „гъвкави“ възможности за по-нататъшно укрепване на присъствието на американски оръжейни системи в Гърция, съобщава ексклузивно електронното издание на водещия атински ежедневник  Kathimerini .  \r\nСъгласно разпространената информация, опциите включват разполагането на повече безпилотни летателни апарати или самолети-цистерни във военната военна база в Лариса,  Централна Гърция. Освен това САЩ са готови да увеличат участието си в гръцките военни учения и да разширят обхвата им.  \r\nКато се има предвид все по-тясното военно сътрудничество между двете страни, Гърция очаква все повече кораби от ВМС на САЩ в пристанищата си на Егейско море. \r\nУкрепването на отношенията съвпада с нарастващото напрежение в отношенията между Вашингтон и Анкара. Според изданието в условията на тази ситуацията Атина „успя да спечели геополитически от очевидното изместване на баланса на силите в Източното Средиземноморие“.  \r\nМиналата седмица Вашингтон настоятелно призова Турция да се откаже от закупуването на руската система за противовъздушна отбрана С-400, докато в Конгреса на САЩ бе представен Закон за партньорство за сигурност и енергетика в Източното Средиземноморие. Целта му е дипломатическо и военно укрепване на Гърция и Кипър, уверени са в редакцията. \r\nЗасега обсъжданията между Атина и Вашингтон са фокусирани върху военната  база в Лариса, където понастоящем са разположени два безпилотни летателни апарата тип MQ-9 Reaper. За договора за разполагането им в базата в Лариса, който изтича през август, се обсъждат две възможности. Първата се отнася за възможното разполагане на танкери KC-135, а втората, макар и по-малко вероятна, предполага замяната на MQ-9 Reaper с други безпилотни летателни апарати, а именно Global Hawk RQ-4. \r\nОсвен това се очаква предоставянето на военновъздушната база „Стефановикео\" в Централна Гърция на разположение на американски хеликоптери да продължи и занапред, като пристанищата Александруполис или Солун ще служат като площадки за междинни кацания за полети до Източна Европа. \r\nВъпреки че Атина приветства новата фаза, в която навлизат нейните военни връзки с Вашингтон, тя иска на всяка цена да избегне попадането в „капана“ на напрежението между Анкара и Вашингтон.  \r\nГърция също е загрижена за начина, по който Турция реагира на нарастващото й сътрудничество със Северна Македония. Анкара вече е уведомила Атина, че счита реториката, призоваваща за възпрепятстване на турското влияние в Западните Балкани, като изключително враждебна. \r\n***  Ръководството на Сръбската прогресивна партия (СПП) на президента Александър Вучич насрочи разширено заседание за вторник, на което да бъде обмислен възможен отговор на натиска на опозицията. По данни на електронното издание на водещия белградски ежедневник  „Вечернье Новости“  не е изключено да бъде взето решение за насрочването на предсрочни избори в западната ни съседка.  \r\nНа срещата във вторник се очаква да присъстват около 700 членове на партията. Заседанията им ще бъдат публични и ще се излъчват на живо, подчертават от редакцията.  \r\nСъгласно разпространената информация, едни от най-значимите представители на партията ще призоват Вучич да вземе решение за участие в извънредните избори. Въпросът се обсъжда отдавна в политическите кръгове в Белград, но решение по него все още не е взето. По-рано като възможни дати за гласуването се споменаваха 23 май или 30 юни. Към настоящия момент гласуване може да бъде насрочено на 24 април и най-късно на 9 май. \r\nОпозицията съобщи в неделя, че ще създаде преговарящ екип и ще очаква от властите да направят същото, с цел обсъждане на исканията, обявени на митинга - сформиране на съвместна комисия за определяне на справедливи избирателни условия, избор на нова ЦИК и избор на техническо ръководството и редакционната колегия на РТС и РТВ. \r\n***  В Наказателния съд в Скопие са насрочени изслушвания по два от случаите на Специализираната прокуратура – „Титаник“ и „Крепост 2“, съобщава електронното издание на скопския вестник  „Нова Македония“ . \r\nОт редакцията припомнят, че по първото дело са представени около 5900 материали. Освен бившия министър-председател на Македония Никола Груевски, който се укрива в Унгария, обвиняеми по случая са Кирил Божиновски, Миле Янакиески, Гордана Янкулоска, Биляна Брискоска Бошковски, Илия Димовски, Мунир Пепич, Едмонд Темелко, Леко Ристоски, Кирил Тодоровски, Катерина Веловска, Станко Коруновски, Коста Марковски, Драгче Драгчески, Марджан Накевски, Гоце Яневски, Дцзми Ахмет, Робърт Давитков, Далибор Алескович и Ленка Разяковска. \r\nТе са заподозрени в престъпно сдружаване, нарушаване на правото на глас, нарушаване на свободата на избиране на избиратели, подкуп при избори и гласуване, унищожаване на избирателния материал и злоупотреба със средства за финансиране на предизборни кампании. \r\nПо делото „Крепост 2“ първият осъден е Горан Груйовски, както и шестима служители на Управлението за сигурност и контраразузнаване. Последното заседание бе отложено поради пропуска на Министерството на правосъдието на Северна Македония да изпрати решение до Върховния съд на Гърция, където се намира Груйовски.  \r\nОбвиняемите по „Крепост 2“ са съдени за фалшифициране и унищожаване на официални документи, свързани с незаконно подслушване. \r\n***  Седмица след обявяването на извънредните избори в четири общини в Северно Косово, нито една политическа партия не е кандидатствала за участие в тях, съобщава водещият прищински ежедневник  Epoka e Re . \r\nВалмир Елези, говорител на Централната избирателна комисия (ЦИК) припомни в изявление за вестника, че политическите партии имат на разположение още четири дни, за да удостоверят участието си в изборите. Съгласно думите му, партиите чакат до последния ден, за да подадат исканията си за участие в гласуването.   \r\n***", "date": "2019.04.15", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/04/15/2646731/blagoevgrad-detsa-ot-tsnst-za-detsa-bez-urezhdaniya-vzeha-uchastie-v-sporten-praznik-proletni-igri.html", "text": "Деца от Център за настаняване от семеен тип за деца без увреждания – Благоевград взеха участие в Спортен празник „Пролетни игри“, съобщиха от  пресцентъра на Община Благоевград . Събитието се проведе в спортната база на АУБ. Инициативата е организирана от студенти на университета и членове на \"Клуб за по-добро общество\" към АУБГ, които участваха заедно с децата в спортно-състезателни и образователни игри като \"Търсачи на съкровище\", щафетни игри, игри с топка и др. Децата се включиха с голямо желание и ентусиазъм и се забавляваха. В края на събитието децата бяха поздравени от организаторите за отличното им представяне и получиха лакомства.", "date": "2019.04.15", "title": "Благоевград: Деца от ЦНСТ за деца без уреждания взеха участие в Спортен празник „Пролетни игри“"}
{"url": "http://www.focus-news.net/news/2019/04/15/2646710/epoka-e-re-kosovo-nito-edna-politicheska-partiya-ne-e-kandidatstvala-za-izborite-v-severno-kosovo.html", "text": "Седмица след обявяването на извънредните избори в четири общини в Северно Косово, нито една политическа партия не е кандидатствала за участие в тях, съобщава водещият прищински ежедневник  Epoka e Re . \r\nВалмир Елези, говорител на Централната избирателна комисия (ЦИК) припомни в изявление за вестника, че политическите партии имат на разположение още четири дни, за да удостоверят участието си в изборите. Съгласно думите му, партиите чакат до последния ден, за да подадат исканията си за участие в гласуването.   Тереза Герова", "date": "2019.04.15", "title": "Epoka e Re (Косово): Нито една политическа партия не е кандидатствала за изборите в Северно Косово"}
{"url": "http://www.focus-news.net/news/2019/04/15/2646732/shumen-nay-golyamo-kolichestvo-valezhi-prez-denonoshtieto-v-oblastta-sa-padnali-v-rayona-na-varbitsa-10-lkv-m.html", "text": "Шумен: Най-голямо количество валежи през денонощието в област Шумен са паднали в района на Върбица - 10 л/кв. м. Това съобщиха за  Радио „Фокус“-Шумен  от Хидрометеорологичната обсерватория в Шумен. В района на Смядово са измерени 9.8 л/кв. м, Велики Преслав - 9.5 л/кв. м, Шумен - 9.2 л/кв. м. Дъждът, паднал в района на Риш. е близо 5 л/кв. м, в село Хърсово - 4.2 л/кв. м, във Венец - 3 л/кв. м. Количеството на валежите в село Тодор Икономово е 2,8 л/кв. м, а най-малко е валяло в Нови пазар - 1.2 л/кв. м.  \r\nВремето в Шумен е облачно, видимостта е добра. Температурата на въздуха е около 6 градуса. Очаква се максималната стойност да достигне 12 градуса. \r\nИвелина ИВАНОВА", "date": "2019.04.15", "title": "Шумен: Най-голямо количество валежи през денонощието в областта са паднали в района на Върбица - 10 л/кв. м"}
{"url": "http://www.focus-news.net/news/2019/04/15/2646730/plovdiv-pametna-plocha-na-olimpiyskiya-medalist-velik-kapsazov-shte-bade-otkrita-v-asenovgrad.html", "text": "Паметна плоча на олимпийския медалист Велик Капсъзов ще бъде открита в Асеновград от 11.00 часа. Тя се намира до Военния клуб (в края на главната улица), съобщиха от  Общината . \r\nГражданите са поканени да присъстват на откриването на мемориалния знак.", "date": "2019.04.15", "title": "Пловдив: Паметна плоча на олимпийския медалист Велик Капсъзов ще бъде открита в Асеновград"}
{"url": "http://www.focus-news.net/news/2019/04/15/2646729/yordan-mladenov-bsp-za-balgariya-nad-200-mln-lv-byaha-izrazhodeni-za-tol-sistema-koyato-ne-raboti-efektivno.html", "text": "Над 200 млн. лв. бяха изразходени за тол система, която не работи ефективно и за пореден път постави въпроса за модела на провеждането на обществените поръчки в България. Това заяви народният представител от „БСП за България” Йордан Младенов, който взе участие в дискусия с местния бизнес на тема „Община Пещера – днес и утре”, съобщиха от пресцентъра на  БСП - Пазарджик . На срещата бяха изразени опасения, че цената на превоза ще се увеличи многократно, а това ще се отрази в поскъпването на стоките. Близо 15% от събраните средства потъват, 7% отиват за заплати в новата структура на система, която трябва да е електронна, а бяха назначени 1000 служители и 7% във фирма, която се явява конкурент на държавата в продажбата на винетки, посочи Младенов. Освен притеснения от въвеждането на тол таксите, представителите на бизнеса поставиха въпроса и за увеличението на такса битови отпадъци с 30% от управляващите в община Пещера, което ще доведе до допълнителни тежести върху местната икономика. Изтичането на млади хора в големите градове и зад граница бе също сред коментираните проблеми. В рамките на срещата бяха представени и акценти от „Визия за Пещера”, част от цялостната програма за промяна на БСП – „Визия за България”. Народният представител Йордан Младенов посочи, че сред мерките за стимулиране на бизнеса са предвидени намаляване на административните пречки, ограничаване на корупцията, обновяване на инфраструктурата, подобряване на работата на съдебната система.  \r\nВ срещата по поставените от бизнеса проблеми участие взеха и председателят на БСП – Пещера Гълъбина Карамитрева и общинските съветници Фаня Иванова, Георги Смилянов и Стоян Радин.", "date": "2019.04.15", "title": "Йордан Младенов, БСП за България: Над 200 млн. лв. бяха изразходени за тол система, която не работи ефективно"}
{"url": "http://www.focus-news.net/news/2019/04/15/2646714/vechernye-novosti-sarbiya-spp-nasrochi-razshireno-zasedanie-vazmozhno-e-reshenie-za-predsrochni-izbori.html", "text": "Ръководството на Сръбската прогресивна партия (СПП) на президента Александър Вучич насрочи разширено заседание за вторник, на което да бъде обмислен възможен отговор на натиска на опозицията. По данни на електронното издание на водещия белградски ежедневник  „Вечернье Новости“  не е изключено да бъде взето решение за насрочването на предсрочни избори в западната ни съседка.  \r\nНа срещата във вторник се очаква да присъстват около 700 членове на партията. Заседанията им ще бъдат публични и ще се излъчват на живо, подчертават от редакцията.  \r\nСъгласно разпространената информация, едни от най-значимите представители на партията ще призоват Вучич да вземе решение за участие в извънредните избори. Въпросът се обсъжда отдавна в политическите кръгове в Белград, но решение по него все още не е взето. По-рано като възможни дати за гласуването се споменаваха 23 май или 30 юни. Към настоящия момент гласуване може да бъде насрочено на 24 април и най-късно на 9 май. \r\nОпозицията съобщи в неделя, че ще създаде преговарящ екип и ще очаква от властите да направят същото, с цел обсъждане на исканията, обявени на митинга - сформиране на съвместна комисия за определяне на справедливи избирателни условия, избор на нова ЦИК и избор на техническо ръководството и редакционната колегия на РТС и РТВ. Тереза Герова", "date": "2019.04.15", "title": "„Вечернье Новости“ (Сърбия): СПП насрочи разширено заседание, възможно е решение за предсрочни избори"}
{"url": "http://www.focus-news.net/news/2019/04/15/2646733/kyustendil-blagotvoritelna-vecher-s-vyara-za-toni-shte-se-provede-na-23-april.html", "text": "Благотворителна вечер „С вяра за Тони!“ ще се проведе на 23 април, съобщиха от  пресцентъра на Общината.  Тя ще се състои от 18.00 часа в Художествена галерия „Владимир Димитров - Майстора“. Добре дошъл е и Всеки човек с добро сърце, който има желание да закупи картина, книга или икона, осветена в Рилския манастир. \r\nТони Костов е на 20 години от Кюстендил. Слънчево момче с огромен талант борещо се с остра лимфобластна левкемия (prо-B ALL), поради което е необходима костно – мозъчна трансплантация. Сумата необходима за лечението е 440 000 лв,  от която остават да бъдат събрани около 140 000 лв.  \r\nДарителска сметка \r\nIBAN BG25 SOMB 9130 1066 1562 01 \r\nBIC SOMBBGSF \r\nОбщинска Банка \r\nтитуляр: Тони Тончев Костов \r\nPay Pal anatoli.kostov@gmail.com \r\nЖелаещите да дарят картини, книги или икони могат да го направят в срок до 19 април петък 14.00 ч. в сградата на Художествената галерия. \r\nВсеки спомоществовател може да си закупи и покана за благотворителната вечер с цена 100 лв - от Анелия Димитрова, Елица Димитрова, Община Кюстендил, Драматичен театър - Кюстендил, Художествена галерия „Владимир Димитров - Майстора“, Регионален исторически музей – Кюстендил.", "date": "2019.04.15", "title": "Кюстендил: Благотворителна вечер „С вяра за Тони!“ ще се проведе на 23 април"}
{"url": "http://www.focus-news.net/news/2019/04/15/2646716/boris-popivanov-politolog-nastoyashtata-lista-sled-dramatichniya-plenum-e-nay-dobroto-koeto-bsp-mozhe-da-predlozhi-levitsata-se-vrashta-kam-obichaynata-stabilnost.html", "text": "Настоящата листа след драматичния пленум е най-доброто, което БСП може да предложи – левицата се връща към обичайната стабилност. Това каза за сутрешния блок „Добро утро, България“ на  Радио „Фокус“  политологът Борис Попиванов. Според него с номинацията на Иво Христов президентът Румен Радев прави жест към ГЕРБ – че продължава да отхвърля стила им на управление. Той обърна внимание, че е имало очакване за по-широка приемственост в листата на БСП, но очевидно, както ръководството в лицето на Корнелия Нинова, така и вътрешнопартийната опозиция търсят обновление за евровота. „В цялото това напрежение, което беше вчера, струва ми се, че две политически грешки бяха допуснати – едната от Корнелия Нинова в началото, а другата – от Сергей Станишев в края на пленума. Г-н Станишев не трябваше да казва, че с тази листа се прави подарък на ГЕРБ, защото в крайна сметка той искаше да влезе в нея. Корнелия Нинова пък не трябваше да казва, че не тя, а Националният съвет ще носи отговорност за резултатите оттук нататък. Работата на лидера все пак е да носи отговорност, дори когато не е напълно съгласен с подобни решения. Работата на кандидата за висока позиция от друга страна е да се съобрази със средата, в която е поставен с другите участници, с които се явява за един или друг избор. Но нека го отдадем на емоциите от такъв силно напрегнат ден“, коментира политологът. Борис Попиванов допълни, че и двете страни във вчерашният дебат имат интерес от силно представяне на БСП – Корнелия Нинова заради амбицията си да утвърди Елена Йончева като победител, който води БСП към успех независимо от всичко, а Сергей Станишев – за да докаже, че неговото присъствие носи гласове и дава допълнителен тласък. В крайна сметка целта на БСП е обща, колкото и интереси и идейни разминавания да съществуват, отчете политологът. Сега остава избирателят да прецени до каква степен партията е в състояние да защити социалния и европейски образ, с който иска да победи на 26 май, уточни той.  \r\nЕлеонора ЧОЛАКОВА", "date": "2019.04.15", "title": "Борис Попиванов, политолог: Настоящата листа след драматичния пленум е най-доброто, което БСП може да предложи – левицата се връща към обичайната стабилност"}
{"url": "http://www.focus-news.net/news/2019/04/15/2646719/hristo-prodanov-bsp-pokaza-che-e-edinstvenata-demokratichna-partiya-v-balgariya.html", "text": "БСП показа, че е единствената демократична партия в България. След 10 часа заседание, в което се обсъждаха имената на кандидатите по отделно – от партийната листа и гражданската квота, се стигна до решение на Националния съвет за финалния вариант на листата. Това заяви зам.-председателят на ПГ на „БСП за България“ Христо Проданов в сутрешния блок на БСТВ, съобщиха от  пресцентъра на партията.  Той подчерта, че в други партии всичко се спуска предварително подготвено и се гласува под строй. „При нас не е така. Избираме ценности, политики, личности“, допълни той. Според него трябва да се смени моделът на управление на България и да се спрат кражбите. „За това се изисква смяна на самия Борисов, защото той е начело на този модел. Ще направим всичко възможно, дори в европейските избори, да дадем началото на процеса на демонтиране на шайката, както те самите се наричат“, коментира Проданов. Той е на мнение, че октоподът е обхванал цялата страна и като пример посочи „Апартаментгейт“ - освен държавната власт, започнаха да излизат и общински кметове.  \r\n„В първоначалния вариант на листата, който беше предложен от ИБ на БСП, не фигурираше името на Сергей Станишев, но пленумът реши друго. Бяха предложени и други имена, които бяха включени в листата. В нея има много достойни личности, добре подготвени“, каза още Христо Проданов. Той подчерта, че има преференции и всеки може да избере за кого да даде своя вот. „Има демокрация и сме длъжни да зачитаме мнението на всеки един. ГЕРБ и ДПС искаха да отменят тези преференции. Борбата ни беше всеки да има правото да избере своя кандидат“, категоричен е народният представител. По неговите думи, подкрепяйки листата на БСП, това ще бъде първата стъпка към отстраняване на ГЕРБ от властта.", "date": "2019.04.15", "title": "Христо Проданов: БСП показа, че е единствената демократична партия в България"}
{"url": "http://www.focus-news.net/news/2019/04/15/2646734/yordan-yordanov-kmet-na-dobrich-obshtinata-shte-sanktsionira-izpalnitelite-po-proekta-za-obnovyavane-na-vodniya-sektor-za-ne-dobre-svarshena-rabota.html", "text": "Общината ще санкционира изпълнителите по проекта за обновяване на водния сектор за не добре свършена работа. Това съобщи кметът на Добрич Йордан Йорданов, предаде кореспондентът на  Радио „Фокус” – Варна . Продължават дейностите по най-мащабния проект на Община град Добрич - за обновяване на водния сектор. През изминалите дни кметът Йордан Йорданов, заедно със специалисти, са направили обход на зоните, където се работи. Падналите през последните дни валежи са повлияли на състоянието на изкопите, направени в рамките на дейностите по проекта за водния цикъл. След направения оглед и констатации кметът е разпоредил на ръководителя на звеното по проекта инж. Живко Неделев работните екипи по възможно най-бързо бърз начин да възстановят изкопите там, където това не е сторено. Местата, където се работи, трябва да бъдат насипани и трамбовани и да бъдат подготвени за предстоящото голямо по обем асфалтиране в следващите дни, допълни кметът. „До ръководителите на отделните екипи ще бъдат изпратени официални писма от Общината и ако препоръките не бъдат изпълни, ще бъдем категорични, ще си понесат санкциите“, каза кметът. Йордан Йорданов допълни още, че на всяко възстановяване след като бъдат подадени необходимите протоколи, се прави обход от специалисти от община град Добрич от строителния надзор както и от звеното за работа по проекта.Там, където се установи, че възстановителните работи не са на ниво и не са добре направени, изпълнителите ще бъдат санкционирани и ще трябва да възстановят асфалтовото покритие във варианта, в който е било преди.  \r\nПо два от лотовете по проекта за обновяване на водния сектор в град Добрич дейностите са към финализиране. При единия от лотовете тепърва предстои да започнат. Общият размер на инвестицията по този проект е 114,9 млн. лв. Основна цел е подобряване на съществуващата система за управление на питейните и отпадъчните води на територията на Добрич. Проектът ще реши част от проблемите с водоснабдителната мрежа, загубите на питейна вода в Добрич надхвърляха 80% при средно 60% за страната. Авариите бяха ежедневни, което влошава качеството на предоставените услуги. С подмяната на старите азбестово-циментови тръби ще се подобри качеството на питейната вода в града, както и самата услуга.  \r\nЖулиета НИКОЛОВА", "date": "2019.04.15", "title": "Йордан Йорданов, кмет на Добрич: Общината ще санкционира изпълнителите по проекта за обновяване на водния сектор за не добре свършена работа"}
{"url": "http://www.focus-news.net/news/2019/04/15/2646738/varna-13-210-chifta-maratonki-i-7710-opakovachni-kutii-sa-zadarzhani-na-pristanishte-varna-zapad-za-narusheni-prava-na-intelektualna-sobstvenost.html", "text": "Служители от Главна дирекция „Митническо разузнаване и разследване“ и Териториална дирекция „Северна морска“ са задържали 13 210 чифта маратонки и 7710 опаковъчни кутии за нарушени права на интелектуална собственост. Това съобщават от пресцентъра на  Агенция „Митници“ . Маратонките и опаковъчните кутии  с обозначения  на световноизвестни марки са открити в два контейнера от Китай, при съвместна проверка в края на март 2019 г. на Митнически пункт Пристанище „Варна – Запад“ от митническите служители и служители на „Гранична полиция“. Стоката в контейнерите е била обявена като обувки и поставена под режим „Временно складиране“. При  извършената проверка,  зад  първите два реда спортни обувки,  които не носят знаци на регистрирани търговски марки, в контейнерите са открити общо 11 050 чифта маратонки с фигуративни и словесни изображения на известна германска марка,  2160 чифта маратонки с лого на американска марка и отделно  7710 опаковъчни кутии, също със знаци на двете световни  марки. \r\nМаратонките и опаковките са задържани от митническите служители в изпълнение на Регламент (ЕС) № 608/2013 на Европейския парламент и на Съвета, относно защитата на правата върху интелектуалната собственост и Закона за марките и географските означения. \r\nПолучен е отговор от официалните представители на правопритежателите на засегнатите търговски марки с потвърждение, че задържаните стоки нарушават права на интелектуална собственост. Те подлежат на унищожаване.", "date": "2019.04.15", "title": "Варна: 13 210 чифта маратонки и 7710 опаковъчни кутии са задържани на Пристанище „Варна – Запад“ за нарушени права на интелектуална собственост"}
{"url": "http://www.focus-news.net/news/2019/04/15/2646735/tass-donald-tramp-mozhe-da-poseti-polsha-v-nachaloto-na-septemvri-i-da-obyavi-zasilvane-na-amerikanskoto-voenno-prisastvie-v-stranata.html", "text": "Държавният глава на САЩ Доналд Тръмп може да посети Полша на 1 септември за отбелязване на 80-тата годишнина от началото на Втората световна война. Лидерът на Белия дом може да използва повода, за да обяви засилване на американското военно присъствие в страната, предава  TACC , като се позовава на статия в полския вестник   Rzeczpospolita , базирана на източниците от дипломатическите кръгове. \r\n„Преговорите между Варшава и Вашингтон набират скорост. Американците сигнализираха на полските си партньори, че Тръмп разглежда поканата (към президента на Полша) Анджей Дуда в Белия дом в средата на юни като възможност за разрешаване на последните спорове по въпроса за разширяване на американските бази в Полша“, информира изданието.  \r\n„Ако лидерите постигнат предварително съгласие, ще изчезне препятствието пред обявяването от страна на Тръмп на американската военна инициатива във Варшава на 80-тата годишнина от началото на Втората световна война“, твърди полският вестник.  \r\nТАСС подчертава, че към настоящия момент от Президентството във Варшава не коментират информацията, потвърждавайки единствено, че отправената към САЩ покана за годишнината е вярна.  \r\nЩо се отнася до разширяване на американското военно присъствие в Полша, Rzeczpospolita отбелязва, че става въпрос за изпращането на допълнителни дивизии. Освен това Тръмп във Варшава Тръмп може да обяви за важни проекти между двете държави в областта на енергетиката. Не е изключено това да бъде строителството на АЕЦ в Полша. Тереза Герова", "date": "2019.04.15", "title": "ТАСС: Доналд Тръмп може да посети Полша в началото на септември и да обяви засилване на американското военно присъствие в страната"}
{"url": "http://www.focus-news.net/news/2019/04/15/2646737/dimitar-margaritov-predsedatel-na-kzp-resheniyata-na-potrebitelskite-kazusi-idvat-s-postavyaneto-im-na-masata-i-provezhdaneto-na-dialog.html", "text": "Хората все по-активно се възползват от всички съществуващи канали за връзка с Комисията за защита на потребителите (КЗП), но предпочитат директния, живия контакт, диалога – да могат да споделят своя проблем, да получат подкрепа, разбиране, съвет. Това каза председателят на КЗП Димитър Маргаритов в предаването „Добър ден, Шумен“ по Телевизия Шумен, съобщиха от пресцентъра на  КЗП . Той е на мнение, че ефективната и експедитивна работа на инспекторите от регионалните представителства на контролния орган дават необходимото спокойствие на гражданите от различните населени места в страната.  \r\nИнспекторите работят по цялата палитра от теми, които могат да бъдат адресирани към Комисията. „Това означава, че те са подготвени да реагират на всеки конкретен случай, независимо в кой сегмент на пазара попада той – при покупки от магазина, проблем с туристически продукт, опасни стоки и т.н. Когато е необходимо, те могат да получат съдействие от останалите колеги. Ние работим в „отворена среда“, комуникираме и всичко това е подчинено на идеята да можем да сме полезни на хората“, посочи Димитър Маргаритов.  \r\n„Има случаи, в които е много важно на принципа на „тайния клиент“ до момента, в който не се легитимират, инспекторите да не са разпознати от търговците. Например, при получаването на бърз кредит. Там има преддоговорна информация, трябва да се предостави т.нар. Стандартен европейски формуляр с основните параметри – колко взимате, колко ще върнете, за какъв срок и пр. При оплакване от потребител, че този формуляр не се предоставя и са принудени направо да подпишат някакъв дълъг, подробен договор, в резултат на което впоследствие те установяват, че има допълнителни условия, които не са им били представени, ние извършваме подобна проверка“, обясни Маргаритов.    \r\nВ други случаи това не е необходимо. Например, в туристически обект. „Отива се на място, изискват се съответните документи – регистър за настаняване, регистър за рекламации, удостоверение за категоризация и т.н. Често пъти работата е свързана с висока комуникационна култура и способност да установиш действителното положение и въз основа на това да се пристъпи към санкциониране на нарушенията“, разясни още председателят на КЗП.    \r\nПроверките за безопасност на продуктите са свързани предимно с изискването на конкретни документи, удостоверяващи предварителните изпитвания и съответствието на дадената стока с утвърдените стандарти.  \r\nПо отношение на все по-предпочитания способ за пазаруване чрез Интернет Маргаритов даде конкретни разяснения - закупени през интернет дискове без съдържание например могат да бъдат върнати обратно на търговеца по силата на правото за отказ в 14-дневния срок, като разходите обикновено са за сметка на клиента. Но диск с филм, след разпечатването му не може да върнете. Ако дискът е дефектен, и в двата случая потребителят има друго право – на рекламация. Тогава търговецът следва да поеме разходите по връщането на продукта, който ще бъде поправен, заменен или в някакъв момент ще се стигне до разваляне на сделката и възстановяване на заплатеното от потребителя.  \r\n„Мисля, че имаме още какво да подобрим в т.нар. потребителска култура, но то е по-скоро в посока на това да не се притесняваме да общуваме пълноценно и с търговците, и помежду си като потребители. Не просто да подминаваме с мълчание или все едно е някаква тайна това, че се случва нещо нередно или пък че ние имаме някакъв проблем. Когато нещата се поставят ясно на масата, когато се потърси съдействие и от самия търговец, тогава шансовете за решаването на един потребителски казус са много по-големи, отколкото ако просто търсим решението в мълчание или пък в допълнителни разходи за покриване на щетата“, завърши Маргаритов.", "date": "2019.04.15", "title": "Димитър Маргаритов, председател на КЗП: Решенията на потребителските казуси идват с поставянето им на масата и провеждането на диалог"}
{"url": "http://www.focus-news.net/news/2019/04/15/2646736/odmvr-pazardzhik-vav-vrazka-s-proverkata-na-ikonomicheska-politsiya-v-obshtina-strelcha-nyama-praktika-kogato-se-izvarshvat-operativni-deystviya-da-se-informirat-predvaritelno-mediite.html", "text": "Няма практика, когато се извършват оперативни действия, да се информират предварително медиите, се посочва в отворено писмо, изпратено от  ОДМВР-Пазарджик  до медиите във връзка с проверката на „Икономическа полиция“ в сградата на Община Стрелча. „По повод продължаващи твърдения от представители на политическа партия за незаконосъобразни действия на полицията спрямо представител на местната власт в Стрелча, считаме за наш дълг да заявим позицията ни на държавна институция, която е призвана и задължена да съблюдава спазването на законите и да работи в името на гражданите“, коментират от ОДМВР-Пазарджик. „По въпросния случай служителите на сектор „Противодействие на икономическата престъпност“ при ОДМВР-Пазарджик са извършили действия по проверка на сигнал от гражданин – работещ в общинската администрация, който е потърпевш от определени действия спрямо него. Всички дейности на полицейските органи по казуса преди да бъдат реализирани са съгласувани с компетентната прокуратура. Няма и не е имало практика в ОДМВР-Пазарджик, когато се извършват оперативни или процесуални действия, в това число и проверки, да се информират предварително медиите. По време на проверката в сградата на общинската администрация граждани на Стрелча бяха подали информация към регионални и национални медии за случващото се. Поради този факт бе породен големия медиен и обществен интерес към случая. Докато е извършвана проверката е разпоредено създаването на такава организация, че да не се прекъсва процеса по предоставяне на административни услуги на гражданите. Не отговарят на истината твърденията, че на мястото е имало „20 полицаи от икономическа полиция“, тъй като секторът „Противодействие на икономическата престъпност“ няма в своя щат толкова служители. След приключване на действията всички резултати са събрани, обобщени, анализирани и незабавно докладвани от разследващ полицай на прокурор от Районната прокуратура в Панагюрище. По случая е образувано досъдебно производство“, се казва в отвореното писмо.  \r\nОт ОДМВР-Пазарджик допълват, че всички действия на полицейските структури на дирекцията са продиктувани само и единствено от задължението на полицията да защитава обществения интерес, правата на гражданите и прилагането на законите, действащи в страната.", "date": "2019.04.15", "title": "ОДМВР-Пазарджик във връзка с проверката на „Икономическа полиция“ в Община Стрелча: Няма практика, когато се извършват оперативни действия, да се информират предварително медиите"}
{"url": "http://www.focus-news.net/news/2019/04/15/2646739/nsi-inflatsiyata-ot-nachaloto-na-godinata-e-12-a-godishnata-inflatsiya-za-mart-2019-g-spryamo-mart-2018-g-e-36.html", "text": "Индексът на потребителските цени за март 2019 г. спрямо февруари 2019 г. е 100.1%, т.е. месечната инфлация е 0.1%. Инфлацията от началото на годината (март 2019 г. спрямо декември 2018 г.) е 1.2%, а годишната инфлация за март 2019 г. спрямо март 2018 г. е 3.6% . Средногодишната инфлация за периода април 2018 - март 2019 г. спрямо периода                         април 2017 - март 2018 г. е 3.1%. Това сочи статистика на  Националния статистически институт (НСИ).   \r\nПрез март 2019 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - увеличение с 0.2%; \r\n- алкохолни напитки и тютюневи изделия - увеличение с 0.2%; \r\n- облекло и обувки - намаление с 0.6%; \r\n- жилища, вода, електроенергия, газ и други горива - цените остават на равнището от миналия месец; \r\n- жилищно обзавеждане, домакински уреди и принадлежности и обичайно поддържане на дома - увеличение с 0.2%; \r\n- здравеопазване - увеличение с 0.1%; \r\n- транспорт - увеличение с 2.3%; \r\n- съобщения - намаление с 0.1%; \r\n- развлечения и култура - намаление с 3.9%; \r\n- образование - увеличение с 0.4%; \r\n- ресторанти и хотели - увеличение с 0.3%; \r\n- разнообразни стоки и услуги - увеличение с 0.4%. \r\nПрез март 2019 г. са се увеличили цените на следните хранителни продукти: ориз - с 1.0%, хляб „Добруджа“ - с 0.3%, трайни колбаси - с 0.3%, замразена риба - с 2.1%, нискомаслено прясно мляко - с 0.2%, кисели млека - с 0.4%, извара - с 0.1%, ябълки - с 1.2%, цитрусови и южни плодове - с 1.5%, зеле - с 22.0%, пипер - с 11.7%, зрял лук и чесън - съответно с 0.2 и 2.8%, кореноплодни зеленчуци (моркови и червено цвекло) - с 2.6%, маслини - с 1.9%, зрял боб - с 1.7%, картофи - с 10.9%, захар - с 0.6%, плодови сокове - с 0.9%, ракии - с 0.8%, вина - с 1.2%, бира - с 0.8%, и други. \r\nПрез март 2019 г. са се намалили цените на следните хранителни продукти: брашно - с 0.4%, бял хляб - с 0.3%, месо от едър рогат добитък - с 0.4%, свинско месо - с 0.1%, месо от домашни птици - с 0.4%, малотрайни колбаси - с 0.2%, мляно месо (кайма) - с 1.6%, сирене - с 0.2%, кашкавал - с 1.4%, яйца - с 0.6%, млечни масла - с 0.3%, маргарин - с 0.1%, олио - с 0.8%, домати - със 7.2%, краставици - с 8.0%, листни зеленчуци - с 14.8%, шоколад и шоколадови изделия - с 1.8%, оцет - с 0.6%, сол - с 0.7%, кафе - с 1.6%, чай - с 0.1%, и други. \r\nПрез март 2019 г. в групите на нехранителните стоки и услугите е регистрирано увеличение на цените при: газообразни и течни горива за битови нужди - съответно с 0.7 и 2.6%, готварски печки - с 0.8%, препарати за почистване на съдове - с 0.4%, прахове за пране - с 1.0%, дизелово гориво - с 3.6%, автомобилен бензин А95H - с 3.7%, автомобилен бензин А98Н - с 4.5%, газ пропан-бутан за ЛТС - с 3.9%, метан за ЛТС - с 0.2%, пътнически таксита - с 1.6%, пътнически въздушен транспорт  - със 7.7%, цветарство  - с 4.2%, кина и театри - с 1.4%, услуги по обществено хранене - с 0.4%, козметични продукти - с 0.3%, и други. \r\nПрез разглеждания месец в групите на нехранителните стоки и услугите е регистрирано намаление на цените при: облекло - с 0.6%, обувки - с 0.7%, въглища - с 0.6%, дърва за отопление - с 0.2%, хладилници - с 0.5%, перални и съдомиялни - с 0.6%, климатични инсталации - с 1.6%, мобилни телефонни апарати - с 3.1%, телевизори - с 2.1%, пакетни услуги за почивка и туристически пътувания - с 8.1%, услуги по краткосрочно настаняване - с 1.0%, продукти за лична хигиена - с 0.9%, и други. \r\nПрез март 2019 г. цените на лекарствените продукти и стоматологичните услуги са се увеличили с по 0.1%, а цените на лекарските услуги са се увеличили с 0.4%. \r\nХармонизиран индекс на потребителските цени (ХИПЦ) \r\nХармонизираният индекс на потребителските цени за март 2019 г. спрямо февруари  \r\n2019 г. е 100.2%, т.е. месечната инфлация е 0.2%. Инфлацията от началото на годината (март 2019 г. спрямо декември 2018 г.) е 0.7%, а годишната инфлация за март 2019 г. спрямо март 2018 г. е 2.8% (табл. 2 от приложението). \r\nСредногодишната инфлация за периода април 2018 - март 2019 г. спрямо периода                     април 2017 - март 2018 г. е 2.9%. \r\nСпоред ХИПЦ през март 2019 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - увеличение с 0.2%; \r\n- алкохолни напитки и тютюневи изделия - увеличение с 0.2%; \r\n- облекло и обувки - намаление с 0.5%; \r\n- жилища, вода, електроенергия, газ и други горива - увеличение с 0.1%; \r\n- жилищно обзавеждане, домакински уреди и принадлежности и обичайно поддържане на дома - увеличение с 0.2%; \r\n- здравеопазване - увеличение с 0.1%; \r\n- транспорт - увеличение с 1.9%; \r\n- съобщения - намаление с 0.1%; \r\n- развлечения и култура - намаление с 2.1%; \r\n- образование - увеличение с 0.3%; \r\n- ресторанти и хотели - намаление с 0.1%; \r\n- разнообразни стоки и услуги - увеличение с 0.5%. \r\nИндекс на цените за малката кошница (ИЦМК) \r\nИндексът на цените за малката кошница за март 2019 г. спрямо февруари 2019 г. е 100.2%, а от началото на годината (март 2019 г. спрямо декември 2018 г.) е 102.3% (табл. 3 от приложението). \r\nПрез март 2019 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва: \r\n- хранителни продукти - увеличение с 0.2%; \r\n- нехранителни стоки - увеличение с 0.2%; \r\n- услуги - цените остават на равнището от миналия месец.", "date": "2019.04.15", "title": "НСИ: Инфлацията от началото на годината е 1.2%, а годишната инфлация за март 2019 г. спрямо март 2018 г. е 3.6%"}
{"url": "http://www.focus-news.net/news/2019/04/15/2646741/sport-grigor-dimitrov-se-izkachi-s-edna-pozitsiya-v-ranglistata.html", "text": "Григор Димитров  се изкачи с едно място в световната ранглиста, без да е играл миналата седмица, и вече заема 28-о място. Прогресът му в класацията се дължи на факта, че Ришар Гаске загуби четири места и падна до номер 30. \r\nВчера Димитров започна с победа участието си на турнира от сериите „Мастърс“  в Монте Карло над Матео Беретини със 7:5, 6:4. Следващият съперник на българина ще бъде победителят от двубоя между Денис Шаповалов и Ян-Ленард Щруф, а днес той играе на двойки със Стан Вавринка срещу шестите в схемата Хенри Континен и Джон Пиърс. \r\nВ „Топ 10“ няма промени. Начело в ранглистата остава Новак Джокович, следван от Рафаел Надал и Александър Зверев.", "date": "2019.04.15", "title": "Спорт: Григор Димитров се изкачи с една позиция в ранглистата"}
{"url": "http://www.focus-news.net/news/2019/04/15/2646742/sport-viktoriya-tomova-zagubi-edna-pozitsiya-v-ranglistata.html", "text": "Виктория Томова загуби една позиция при обновяването на ранглистата на Женската тенис федерация и вече заема 151-о място. \r\nСесил Каратанчева пада с пет места до номер 196. Елица Костова губи 23 позиции и вече заема 250-то място в класацията. Изабелла Шиникова се придвижи с две места напред до номер 218.  \r\nВ „Топ 10“ няма промени. Начело остава Наоми Осака, следвана от Симона Халеп и Петра Квитова. Каролина Плишкова е четвърта, а Анджелик Кербер – пета. Десетката допълват Елина Свитолина, Кики Бертенс, Слоун Стивънс, Ашли Барти и Арина Сабаленка.", "date": "2019.04.15", "title": "Спорт: Виктория Томова загуби една позиция в ранглистата"}
{"url": "http://www.focus-news.net/news/2019/04/15/2646745/vidin-zhelezobetonno-hale-v-yuzhnata-promishlena-zona-na-oblastniya-grad-e-bilo-unishtozheno-protivozakonno.html", "text": "На 12 април мъж от Видин сигнализирал в полицията за противозаконно унищожаване на железобетонно хале, фирмена собственост, намиращо се в южната промишлена зона на областния град, съобщиха от  ОДМВР-Видин . При огледа на местопроизшествието разследващите установили, че халето с размери 10/15/30 метра било разрушено до основи. Случаят се разследва от служители на Районно управление на МВР-Видин, образувано е досъдебно производство.", "date": "2019.04.15", "title": "Видин: Железобетонно хале в южната промишлена зона на областния град е било унищожено противозаконно"}
{"url": "http://www.focus-news.net/news/2019/04/15/2646740/zhivko-todorov-kmet-imame-dalgosrochna-viziya-za-stara-zagora-a-tya-ne-vklyuchva-obrazuvaneto-na-geto-v-kvartal-lozenets.html", "text": "Имаме дългосрочна визия за града си, а тя не включва образуването на гето в тази част на града, до което води наличието на незаконни постройки, обясни днес кметът на Стара Загора Живко Тодоров, преди началото на акцията по събаряне на 54 незаконни постройки в местността „Карасиврия“ на квартал „Лозенец\", съобщиха от пресцентъра на  Общината . С тях премахнатите от неговата администрация ромски къщи извън закона ще станат общо 226. \r\nОбщина Стара Загора е връчила предизвестията на собствениците им още  преди 6 месеца. Някои от тях са започнали сами премахването им, останалите бяха предупредени да освободят помещенията от имущество и домашни животни. EVN и ВиК също са предупредени да прекъснат снабдяването с ток и вода. \r\nИзвървяна е цялата законова процедура, отнела общо около година и половина. Тези постройки няма начин да бъдат узаконени. Акцията има превантивен характер, целта е да покажем, че не може да се строи незаконно, обясни на мястото пред журналисти кметът Живко Тодоров, потвърждавайки решимостта на администрацията да се справи с нерешения от много години проблем.  \r\nТой припомни, че от началото на първия му мандат досега са премахнати 172 незаконно построени ромски къщи в кварталите „Лозенец“ и \"К. Ганчев\". На всички желаещи е предложено да си закупят терени, отстъпено право на строеж и да си изградят законни жилища, за които да заплащат данъци.  \r\nВ 21 век не може да се живее в постройки, които са опасни за обитателите си, добави кметът, като уточни, че по ОУП мястото е зелена площ и трябва да остане такава. Твърдо решени сме да се справим с този проблем, каза той. По думите му, след края на акцията теренът ще бъде разчистен от общинските служби. \r\nВ различни етапи на процедура по премахване на незаконното строителство са близо 200 постройки в ромския квартал „Лозенец“. Следващата година предстои да бъдат съборени още 93, каза кметът, като добави, че никой не е заявил желание за настаняване в общински жилища. Имаме различни варианти, подготвени сме за случая, добави той.  Живко Тодоров обясни, че жителите на местността са били регистрирани още преди 20 години там, а практиката за масова регистрация на един и същ адрес, вече е преустановена.", "date": "2019.04.15", "title": "Живко Тодоров, кмет: Имаме дългосрочна визия за Стара Загора, а тя не включва образуването на гето в квартал \"Лозенец\""}
{"url": "http://www.focus-news.net/news/2019/04/15/2646744/burgas-kontsert-spektakalat-balgariya-zemya-blagoslovena-shte-bade-predstaven-v-letniya-teatar-na-22-yuni.html", "text": "Най-българският концерт-спектакъл – „България – земя благословена“, ще гостува от 21.00 часа на 22 юни в Летния театър в Бургас. Той е посветен на Деня на българската просвета и култура и на славянската писменост, както и на 90-годишнината от рождението на един от най-великите български писатели – Йордан Радичков. Това съобщиха от пресцентъра на  Община Бургас . ​Концерт-спектакълът „България – земя благословена“ с режисьор Борис Радев и продуцент Народен театър „Иван Вазов“ ще докосне зрителите до митовете, легендите и историята на Земята на българите. За пресъздаването им ще бъде използвана магията на музиката, танците и изключителните достижения на най-великите български поети и писатели. Специално внимание ще бъде отделено на фигурата на изключителния Йордан Радичков, който през 2019-та година щеше да празнува своя 90-годишен юбилей. ​В концерт-спектакъла ще вземат участие някои от най-разпознаваемите лица на Народния театър като Георги Мамалев, Параскева Джукелова, Дарин Ангелов, Стоян Алексиев, Васил Драганов, Теодор Елмазов и Пламен Пеев, както и уникалните танцьори от балет „Арабеск“, феноменалните ансамбъл „Българе“, спиращите дъха „101 каба гайди“, както и страхотната вокална група „Ведра Лика“. ​Датата и годината не са избрани случайно. С концертът, който закри българското европредседателство, ще се почете Йордан Радичков и ще припомни на всички българи великите и достойни мъже и жени, които, чрез силата на изкуството и знанието са достигали до умовете и сърцата на хората. \r\n„​Чрез силата на музиката, вълшебството на текста и емоцията на танца, „България – земя благословена“ ще разкаже историята на българската култура и изкуство, които са оставили значима и трайна следа в цялата европейска цивилизация, постижения, с които трябва да се гордеем и да помним“, посочиха още от Общината.", "date": "2019.04.15", "title": "Бургас: Концерт-спектакълът „България – земя благословена“ ще бъде представен в Летния театър на 22 юни"}
{"url": "http://www.focus-news.net/news/2019/04/15/2646743/stara-zagora-uchenitsi-poluchiha-nagradi-ot-rumaniya.html", "text": "Възпитаници на старозагорското СУ „Иван Вазов“ се представиха отлично на международна среща в Румъния, съобщиха от  пресцентъра на Община Стара Загора.  Ученици от 8,9 и 11 клас участваха международна среща по проект “Еразъм +”-“How to feel maths”, която се проведе в началото на април в  румънския град Клуж-Напока.  \r\nЗаедно с представители от Румъния, Турция и Полша учениците се включиха в разнообразни дейности по математика. Господин Господинов от 8 а клас, профил „Софтуерни и хардуерни науки“,  зае първо място в математическо състезание „Kahoot”, а Галина Цвяткова от същия клас зае второ място за създаване на математическа викторина в платформата на „Kahoot”, информира директорът на училището Динко Цвятков. „Това е втората международна среща по проекта - първата се състоя в гр. Тарсус, Турция. Там нашата ученичка Ивана Денева спечели състезанието за създаване на лого по проекта „How to feel maths”“, уточни директорът. Предстои трета среща, която ще се състои в полския град  Брезко, Полша, през септември 2019 г. Учениците се подготвят усилено за нея, като в подготовката се включва активно и Динко Цвятков. Заедно програмират и изследват звезди и спирали със софтуера за блоково програмиране „Scratch”, „Comenius Logo”, правят математическите си проучвания, със софтуера за динамична математика“Geogebra”. В основата на проекта са заложени развитието на дигиталната и математическа компетентност на учениците. Поставените математически проблеми пред учениците способстват за развитието на тяхната креативност и логическото си мислене и ги карат да откриват математиката като наука в заобикалящия ги свят. \r\nУченици от СУ \"Иван Вазов\"  и СУ \"Васил Левски\" пък участваха в отбелязването на 140-години от създаването на българска конституция. Събитието бе организирано от Бургаския свободен университет и протече под ръководството на проф. Мария Нейкова - декан на Юридическия факултет към Бургаския свободен университет. Наградени бяха отличените участници в конкурса за юридическо есе, посветен на годишнината. Учениците участваха и в специално подготвен юридически процес.", "date": "2019.04.15", "title": "Стара Загора: Ученици получиха награди от Румъния"}
{"url": "http://www.focus-news.net/news/2019/04/15/2646746/burgas-premierata-na-knigata-rouz-valshebnata-mi-krastnitsa-shte-se-sastoi-na-19-april.html", "text": "Премиерата на книгата \"Роуз Вълшебната ми Кръстница\" ще се състои на 19 април. Това съобщиха от  пресцентъра на Община Бургас. \r\n\"Роуз Вълшебната ми Кръстница\" е заглавието на едно любопитно ново четиво, чиято премиера ще е на 19 април, петък. Въпреки че изглежда като детска книжка, тя съвсем не е такава. Първите й читатели я определиха като \"магически реализъм\". Част от 12-те разказа в нея са истински истории, друга част - вдъхновени от такива. Но краят е такъв, какъвто е поискал авторът. А авторът е дългогодишният бургаски журналист Екатерина Капрова, човек пишещ и човек с въображение.  \r\nРоуз е фея-кръстница, която орисва бебета и после се меси в живота им. Тя носи червени ботуши, многофуста пола, островърха шапка и лети на метла. Тя има кристално кълбо, може да влиза в сънищата на хората, рокаджийка е и има гадно чувство за хумор. Така Катя описва главната си героиня. \"Накрая всичко свършва добре. Ако не е добре, значи това още не е краят\", казва Катя. \r\nВ книгата има раждане, смърт, ад и рай, бебета и циганки, вещици и феи, ангели и демони, любов и омраза, сълзи и усмивки. Тя започва с една автобиография, в която Екатерина Капрова обяснява защо празнува рождения си ден от 16 до 20 април. \r\nРедактори са Ваньо Вълчев и Динко Динков. Корицата е дело на сина на Екатерина - Никола Христов, както и на Стефан Димитров. Издател е \"Либра скорп\", а книгата се издава със съдействието на литературния клуб при Народно читалище \"Фар 1946\". \r\nПремиерата на книгата \"Роуз Вълшебната ми Кръстница\" е на 19 април 2019 г., от 17.30 ч. в Бургаската художествена галерия \"Петко Задгорски\". Катя Капрова съчетава промоцията на книгата с 50-годишния си юбилей и отбелязването на 25 години в журналистическата професия.", "date": "2019.04.15", "title": "Бургас: Премиерата на книгата \"Роуз Вълшебната ми Кръстница\" ще се състои на 19 април"}
{"url": "http://www.focus-news.net/news/2019/04/15/2646750/stara-zagora-pokazvat-razrabotki-ot-savmestno-arhitekturno-atelie-na-frenski-i-balgarski-studenti.html", "text": "Студенти от Висшето училище по архитектура „Ла Вилет“ в Париж и техни колеги от Университета по архитектура, строителство и геодезия – София ще представят свои разработки на идеи и визия за урбанистично устойчиво развитие на Стара Загора, съобщиха от  пресцентъра на Общината.  Те са резултат от проведеното съвместно „Архитектурно ателие 2018-2019г.“ и ще бъдат показани на 22 април 2019г., в общинската зала „П.Р.Славейков“, от 13.00 ч. \r\nПо покана на Община Стара Загора, съвместното архитектурно ателие на френски и български студенти започна работа в Стара Загора на 12 октомври, 2018 г. Над 30 бъдещи архитекти от Университета Ла Вилет и пет техни български колеги от УАСГ, под ръководството на арх. Цвета Кирова прекараха 5 дни в града, за да се запознаят с него. Основната тема на ателието в Стара Загора беше възстановяването и трансформацията на стари сгради, на античните пространства в града и неговото културно наследство. \r\nНа студентите бяха предложени теми за обновяване на пространствата на Античната улица и Градския пазар, както и идеи за сградата на Първо основно училище, индустриални сгради и малка жилищна сграда с възрожденска архитектура. От Тракийския университет предложиха препроектиране на библиотеката  и на отворено пространство, което включва паркинг и залесени площи. Старозагорските архитекти също са подготвили задачи за бъдещите си колеги. Една от най-интересните е за централен площад с частично покритие на Античната улица. \r\nУчастниците от двете страни провеждат за трета поредна година съвместни ателиета, в които формират екипи и работят заедно по зададени от градовете теми. \r\nПартньори на Община Стара Загора са Тракийският Университет, \r\nТърговско-промишлена палата Стара Загора и Кооперативното Дружество “Цветоскоп”, гр. Париж, Франция.", "date": "2019.04.15", "title": "Стара Загора: Показват разработки от съвместно архитектурно ателие на френски и български студенти"}
{"url": "http://www.focus-news.net/news/2019/04/15/2646749/yordan-yordanov-kmet-obshtina-dobrich-i-vik-sa-napravili-spravka-za-postignatite-rezultati-ot-nachaloto-na-izpalnenie-na-proekta-za-obnovyavane-na-vodniya-sektor-v-grada-dosega.html", "text": "Общината, заедно с ВиК е направила кратка справка за постигнатите резултати от началото на изпълнение на проекта за обновяване на водния сектор в града досега. Това съобщи кметът на Добрич Йордан Йорданов, предаде кореспондентът на  Радио „Фокус” – Варна . Справката на водното дружество показва сравнителен анализ на количествата за януари и февруари през миналата година спрямо същия период за тази. През месец януари се отчита спад на подадените количества вода с 580 489 кубически метра, което се явява 35% по-малко. Съответно общите загуби са паднали от 83,6% през януари 2018 на 75,90% за януари 2019 година. През месец февруари има спад на подадените количества вода с 573 706 кубически метра, с 39,5% по-малко. Отчетен е спад на общите загуби от 84,9%  на 73,48%. След приключване на проекта по водния цикъл се очаква още по-чувствителен спад на подадените количества вода и общите загуби. Към момента Община град Добрич не е извършила плащане на изпълнителите по проекта за водния цикъл, това заяви кметът Йордан Йорданов. Става дума за възстановителните работи. „Така ще бъде, докато не се постигне нужното качество и ниво“, категоричен е Йордан Йорданов. Кметът отправи думи на благодарност към гражданите на Добрич за обратната връзка с Общината, тъй като се оказва, че в много от жилищните квартали, където вече е работено по проекта, налягането на водата е по-добро, намалял е значително и обемът на авариите, а във връзка с това и на изкопните работи. След превключване към новия водопровод абонатите са изключително доволни от качеството на предоставяната от ВиК услуга, отбеляза още кметът. Той допълни, че работата по проекта продължава. Завършването му ще бъде с цялостно преасфалтиране на улиците, където са извършвани дейностите. \r\nЖулиета НИКОЛОВА", "date": "2019.04.15", "title": "Йордан Йорданов, кмет: Община Добрич  и ВиК са направили справка за постигнатите резултати от началото на изпълнение на проекта за обновяване на водния сектор в града досега"}
{"url": "http://www.focus-news.net/news/2019/04/15/2646751/sliven-konsultatsii-za-naznachavane-na-sastavite-na-sektsionnite-izbiratelni-komisii-shte-se-provedat-v-obshtinata-na-17-april.html", "text": "Консултации за назначаване на съставите на секционните избирателни комисии ще се проведат в зала 105 на Община Сливен от 10.30 часа на 17 април. Това съобщиха от пресцентъра на  Общината . \r\nСъс заповед на кмета Стефан Радев на територията на цялата община са образувани 181 избирателни секции, от които 126 - в град Сливен, и 55 - за останалите населените места. Към 5 април 2019 г. от всичките 181 избирателни секции, 40 са с до 500 избиратели, 12 са с до 200 избиратели. Останалите са с над 500 избиратели. \r\nПодвижна избирателна секция ще бъде сформирана, ако до 11 май постъпят не по-малко от 10 заявления за гласуване. В съответствие с чл. 9, ал. 6 и ал. 9 от Изборния кодекс избирателни секции може да се образуват в болнични заведения и местата за задържане. \r\nВ официалния сайт на Община Сливен www.sliven.bg е създадена рубрика „Избори за Европейски парламент – 2019 година”, където се помества актуална информация по организационно-техническата подготовка на изборите.", "date": "2019.04.15", "title": "Сливен: Консултации за назначаване на съставите на секционните избирателни комисии ще се проведат в Общината на 17 април"}
{"url": "http://www.focus-news.net/news/2019/04/15/2646753/tehran-times-zarif-posavetva-evropeytsite-da-chetat-dokumentite-koito-podpisvat-nyama-zabrana-za-obogatyavane-na-uran-ot-strana-na-iran.html", "text": "Министърът на външните работи на Иран Мохамад Джавад Зариф посъветва трите страни, подписали споразумението за ядрената програма на страната - Германия, Франция и Великобритания, да четат внимателно документите, които подписват. Първият дипломат на Техеран подчерта чрез съобщение в социалната мрежа „Туитър“, че в договора от 2015 г. на страната му няма изрично наложена забрана за обогатяване на уран –„нито сега, нито след 2025 г.“, съобщава изданието  Tehran Times . \r\nЗариф реагира на коментар на френският посланик във Вашингтон Жерар Аро, който в събота заяви, че „е невярно да се каже, че при изтичането на срока на действие на споразумението Иран ще може да обогатява уран\". \r\nПо силата на международното споразумение, официално наречено Съвместен всеобхватен план за действие, Иран е длъжен да ограничи ядрените си дейности в замяна на прекратяването на икономическите и финансовите санкции. Съгласно споразумението, одобрено с Резолюция 2231 на Съвета за сигурност на ООН, ограниченията за програмата за обогатяване на Иран ще бъдат премахнати през 2025 г. \r\n„Напомняме на нашите партньори от Е3 по споразумението: Няма забрана за обогатяване на уран от страна на Иран нито в договора, нито в резолюцията на ООН. Нито сега, нито до 2025 г. или след това“, категоричен бе Зариф, като същевременно посъветва френския дипломат на проучи текста на договора за ядрената програма на Иран.  \r\n„Би било полезно европейските партньори действително да прочетат подписания от тях документ и да обещаят да го спазват”, отбеляза Зариф. \r\nВ допълнение заместникът на Зариф Абас Аракчи заяви, че Франция трябва да обясни за забележките на своя посланик. Ако те отразяват позицията на френското правителство, то тогава може да се заключи, че Париж нарушава споразумението и Резолюция 2231 на Съвета за сигурност на ООН. Тереза Герова", "date": "2019.04.15", "title": "Tehran Times: Зариф посъветва европейците да четат документите, които подписват – „няма забрана за обогатяване на уран от страна на Иран“"}
{"url": "http://www.focus-news.net/news/2019/04/15/2646754/plovdiv-zapochva-izgrazhdaneto-na-zhiva-tsvetna-instalatsiya-s-uchastieto-na-publikata-donesi-tsvyat-v-stariya-grad.html", "text": "Започва изграждането на жива цветна инсталация в Балабановата къща с участието на публиката „Донеси цвят в Стария град!“. Това съобщиха за  Радио „Фокус“-Пловдив  от Общината. За първи път у нас ще бъде направена инсталация, която показва къща от Стария град, изградена от цветя. За целта е подготвена специална метална рамка с формата на Балабановата къща. След това тя трябва да бъде запълнена с цветя. Инициативата се казва „Донеси цвят в Стария град”. \r\nВ месеца, в който честваме 50-годишнината от създаването на Общински институт (ОИ) „Старинен Пловдив“, Балабановата къща изправя гордата си снага като символ на всичко, което мотивира екипа на института да работи вече половин век с цялото си сърце и да не спира да гледа с вдъхновение напред. \r\n„Балабановата къща представя на своите посетители два различни свята. Единият е светът на възрожденската епоха, в която ни отвеждат пищните дърворезбовани тавани, богатата на стилове мебелировка и алафрангите, а другият е светът на културата и изкуството. Тя ще оживее още веднъж по един специален начин и с много обич в седмица преди Цветница. Този път ще я изградим от живи цветя. Всички заедно!”, посочиха от Община Пловдив. \r\nВсеки желаещ може да се включи, като закичи своя цвят в живата инсталация. Всички материали за инсталацията са предварително осигурени от ОИ „Старинен Пловдив“ и партньори.", "date": "2019.04.15", "title": "Пловдив: Започва изграждането на жива цветна инсталация с участието на публиката „Донеси цвят в Стария град!“"}
{"url": "http://www.focus-news.net/news/2019/04/15/2646755/kardzhali-pozhar-e-goryal-v-rayona-na-pazara-za-promishleni-stoki-v-grada.html", "text": "Пожар е горял в района на пазара за промишлени стоки в града. Това съобщиха от   ОДМВР - Кърджали . Малко преди 8.00 часа в неделя е подаден сигнал за горящи сергии. Екип на пожарната служба в Кърджали е изпратен на място за потушаване на огъня. При пожара са изгорели спортни комплекти, обувки, пейки, столове и домашни потреби. Дежурна оперативна група е извършила оглед на мястото на произшествието. След потушаване на пожара е образувано досъдебно производство за палеж.", "date": "2019.04.15", "title": "Кърджали: Пожар е горял в района на пазара за промишлени стоки в града"}
{"url": "http://www.focus-news.net/news/2019/04/15/2646747/fokus-makedoniya-liderat-na-dsi-predupredi-za-posleditsi-ako-makedonskiyat-prezident-pomilva-osadenite-za-karvaviya-chetvartak.html", "text": "Председателят на „Демократичен съюз за интеграция“ (ДСИ) Али Ахмети предупреди, че ако помилва осъдените за щурма в македонския парламент от 27 април 2017 г., държавният глава на югозападната ни съседка Георги Иванов ще направи „немислима стъпка, която ще има последици“, съобщава електронното издание на македонския  „Фокус“ . \r\n„Това ще бъде немислима и неразбираема стъпка от напускащия президент. Не знам доколко има правомощия за подобно действие, което би предизвикало множество реакции“, цитира изданието думите на Ахмети. \r\nПо-рано стана ясно, че осъдени за „кървавия четвъртък“ са отправили молби за помилване от президента Георги Иванов. По делото бяха издадени присъди срещу 15 души, които трябва да изтърпят наказание за лишаване от свобода за общо 211 г. Сред осъдените е и бившият директор на Бюрото за обществена сигурност Митко Чавков. Той получи най-тежката присъда – 18 г. затвор. \r\nМандатът на Иванов изтича на 12 май тази година. Неговият наследник на президентския пост ще стане ясен след изборите на 21 април и 5 май. Тереза Герова", "date": "2019.04.15", "title": "„Фокус“ (Македония): Лидерът на ДСИ предупреди за „последици“, ако македонският президент помилва осъдените за „кървавия четвъртък“"}
{"url": "http://www.focus-news.net/news/2019/04/15/2646756/blagoevgrad-shkolata-po-informatsionni-tehnologii-na-viii-su-arseni-kostentsev-e-pobeditel-v-natsionalnoto-sastezanie-za-digitalni-talanti-it-znayko.html", "text": "Десетото юбилейно издание на Националното състезание „IT-Знайко“ за ученици в начална училищна възраст приключи успешно за състезателите от VIII СУ „Арсени Костенцев“- Благоевград, съобщиха от  пресцентъра на Общината.  За поредна година учениците от Осмо СУ, първото иновативно училище в община Благоевград, показаха отлична подготовка и заеха три първи места в петте категории за компютърни таланти. \r\nНационални шампиони станаха  Асен Точев от първи клас, Николета Ханджийска от втори клас и Рафаил Пириллис от четвърти клас, който се състезава в категория „програмист“. Второ място завоюва Мария Пириллис от втори клас, а трето място - Дара Тошева от първи клас. Специални награди получиха: за сюжет Костадин Везенков – първи клас и Илиана Чолева от втори клас, а за техническа сложност - Катерина Христова от първи клас. \r\nНа импровизирано тържество в учителската стая в присъствието на представители на РУО, учители и родители, директорът на училището- Сергей Биров поздрави всички  участници в заключителния етап на състезанието и ги награди с компютърни аксесоари. \r\nУспехите в областта на информационните технологии показват, че  в община Благоевград растат знаещи и можещи ученици, обучавани от добре подготвени учители, които от най-ранна възраст формират у подрастващите дигитални компетентности и ги подготвят за бъдещата им социална и професионална реализация.", "date": "2019.04.15", "title": "Благоевград: Школата по информационни технологии на VIII СУ „Арсени Костенцев“ е победител в Националното състезание за дигитални таланти „IT-Знайко“"}
{"url": "http://www.focus-news.net/news/2019/04/15/2646757/pernik-toto-punkt-e-bil-ograben-i-zapalen.html", "text": "Тото пункт в Перник е бил ограбен и запален. Това съобщиха от  ОДМВР – Перник . Сигналът за горящ тото пункт в Перник е получен на 13 април, около 02.45 часа. Пристигналите на място огнеборци потушили пламъците. При извършения оглед на местопроизшествието е установен отвор в задната част на пункта. По данни на материално отговорно лице от обекта са откраднати метален шкаф, в който е имало около 60 лева на монети и изплатени печеливши билети. Образувано е досъдебно производство.", "date": "2019.04.15", "title": "Перник: Тото пункт е бил ограбен и запален"}
{"url": "http://www.focus-news.net/news/2019/04/15/2646759/veliko-tarnovo-s-22-sm-se-e-povishilo-nivoto-reka-dzhulyunitsa-pri-ednoimennoto-selo-v-rayona-lyaskovets-za-izminaloto-denonoshtie.html", "text": "С 22 см се е повишило нивото река Джулюница при едноименното село в района Лясковец за изминалото денонощие. Водният стоеж е 131 см, като е далеч от критичните стойности от 500 см. Това съобщиха за  Радио „Фокус“ – Велико Търново  от Хидрометеорологичната станция в града. При останалите водни басейни в областта няма съществена промяна, като на места дори се отчита понижение на нивата на реките. При Янтра във великотърновския кв. „Чолаковци“ нивото е спаднало с 1 см, спрямо вчера е 154 см. Равнището на Голяма река при Стражица е 85 см и няма промяна. При село Каранци нивото на река Янтра е спаднало с 21 см и тази сутрин е отчетено ниво от 137 см. \r\nОт Басейнова дирекция „Дунавски район“ прогнозират, че водни количества в следващите няколко дни ще са около и под средномногогодишните стойности. Сериозно повишения и достигане до критични нива не се очакват. \r\nЛуиза ТРАНЧЕВА", "date": "2019.04.15", "title": "Велико Търново: С 22 см се е повишило нивото река Джулюница при едноименното село в района Лясковец за изминалото денонощие"}
{"url": "http://www.focus-news.net/news/2019/04/15/2646761/dobrich-obshtinata-podgotvi-bogata-programa-ot-sabitiya-posveteni-na-golemite-hristiyanski-praznitsi-tsvetnitsa-i-velikden.html", "text": "И тази година Община Добрич подготви богата програма от събития, посветени на големите християнски празници Цветница и Великден, съобщиха от  пресцентъра на Община град Добри.  На 16 април от 18.30 ч. в Концертна зала „Добрич“ в рамките на предстоящите християнски празници е концерта на Български камерен оркестър – Добрич с диригент Алексей Измирлиев. В програмата са включени произведения от епохата на Английския барок и XX век. На 19 април в Етнографската къща ще има възстановка на лазарски обичаи „Тропай буенчо, Лазаре“ на Клуб „Златна ябълка“ при СУ „Св. Кл. Охридски“ с ръководител Руска Симеонова. Организатор на събитието е и Регионалният исторически музей. На 20 април от 9.00 до 16.00 часа Народно читалище „Пробуда – 1939 г.“ в ЖК „Рилци“ организира  възстановка на пролетни обичаи „Пъстър Лазар, шарена Цветница“. В същия ден Народно читалище „Български искрици – 2016 г.“ и Регионалният исторически музей са подготвили представяне на лазарски обичаи „Пъстър Лазар“. Отново на 20 април от 11.00 часа на Площад „Свобода“ ще се насладим на изпълненията на Ансамбъл „Сборенка“ с ръководител Асенка Кулева и Клуб „Златна ябълка“ с ръководител Руска Симеонова при СУ „Св. Климент Охридски“, на Клуб за народни танци „Жътвари“ с ръководител и хореограф Мая Бърдарова и  Гайдарски оркестър с ръководител Велико Великов при Народно читалище  „Дръстър – 2012 г.“ – Силистра. Народно читалище „Мевляна – 2002 г.“ организира на 20 април конкурси на тема „Цветята в моя дом“ и „Да пазим природата, да съхраним Земята“. В читалището ще бъде експонирана и изложба на стайни цветя и аранжировки. На Лазаровден от 16.00 ч. в Концертна зала „Добрич“ ще се състои и кастингът „Добруджа търси таланти“, организиран от Народно читалище „Добрич – 2017 г.“. На Цветница от 11.00 часа в Огледална зала „Нели Божкова“ е концертът на Детски хор „Маестро Захари Медникаров“ и приятели. Ще участват малък и концертен състав на Детски хор. Диригент е Росица Дурмушлийска, а вокален педагог Мария Славова. Клавирният съпровод е на Радостина Гроздева-Кръстева. В концерта участват и Вокално студио „Море“ – Варна с ръководител Ирена Коларова. На 21 април от 12.00 ч. на площад „Свобода“ е предвиден концерт на Фолклорен танцов ансамбъл „Добротица“ при Младежки център – Добрич с главен худ. ръководител Александър Александров, хореограф Юрий Митев, корепетитор Петър Гочев. През тази седмица в Художествена галерия - Добрич отваря врати и Великденската работилница за въображение с благотворителна кауза – ще бъдат изработени цветни картички и сувенири и изложени на базар на 26 април в двора на Храм „Свети Георги“. Средствата, събрани по време на благотворителната инициатива ще помогнат лечението на Десислав Димов от Добрич.", "date": "2019.04.15", "title": "Добрич: Общината подготви богата програма от събития, посветени на големите християнски празници Цветница и Великден"}
{"url": "http://www.focus-news.net/news/2019/04/15/2646762/smolyan-60-krayno-nuzhdaeshti-se-litsa-i-semeystva-shte-poluchat-hranitelni-paketi-dareni-na-obshtinata.html", "text": "Община Смолян получи дарение от хранителни пакети, предназначени за лица и семейства от общината. Това съобщиха от пресцентъра на  Общината . Хранителните пакети се състоят от олио, ориз и захар. Раздаването им ще започне днес, 15 април, и ще продължи до 24 април т. г. Целта на кампанията е да се подкрепят крайно нуждаещи се лица и семейства от общината. Раздаването ще се извършва от служители на Община Смолян, като 60 правоимащи ще получат хранителния пакет срещу подпис и документ за самоличност.", "date": "2019.04.15", "title": "Смолян: 60 крайно нуждаещи се лица и семейства ще получат хранителни пакети, дарени на Общината"}
{"url": "http://www.focus-news.net/news/2019/04/15/2646760/gabrovo-baraka-e-izgoryala-tazi-nosht-v-grada-prichinite-za-pozhara-se-ustanovyavat.html", "text": "Барака е изгоряла тази нощ в Габрово. Сигнал за пожара е получен малко преди полунощ, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Постройката се е намирала на улица „Хан Крум“, недалеч от централната част на града. Причините за произшествието са в процес на установяване. Сериозни материални щети не са отчетени. Огънят е потушен от екип на Районната служба в града. „Фокус“ припомня, че снощи беше петата поредна вечер на протести в Габрово. Недоволството на хората е породено от нападение над продавач от града от група роми. Шествието премина мирно, без сериозни ексцесии. Въпреки това полицейското присъствие остава засилено. \r\nЛуиза ТРАНЧЕВА", "date": "2019.04.15", "title": "Габрово: Барака е изгоряла тази нощ в града, причините за пожара се установяват"}
{"url": "http://www.focus-news.net/news/2019/04/15/2646752/sadat-otstrani-ot-dlazhnost-nachalnika-na-otdel-pensii-v-noi-silistra-po-iskane-na-spetsializiranata-prokuratura.html", "text": "Специализираният наказателен съд отстрани от длъжност началника на отдел „Пенсии в НОИ-Силистра Стоянка Симеонова, обвинена от Специализираната прокуратура за участие в организирана престъпна група за изготвяне и използване на осигурителни документи с неверно съдържание, с което е ощетяван бюджетът на НОИ. Това съобщиха от  пресцентъра на Прокуратурата.   \r\nСъдът отказа да освободи от длъжност директора на НОИ-Силистра Милен Пенчев с единствения мотив, че той е под домашен арест и няма как да повлияе на разследването или на свидетели по делото. Според съдебния състав обвинението може да внесе ново искане за отстраняването му при евентуална промяна в мярката му за неотклонение. \r\nСпециализираната прокуратура ще внесе протест срещу отказаза отстраняването на Милен Пенчев от длъжност, като делото в Апелативния Специализиран наказателен съд ще се гледа на 23 април 2019 г. от 10 ч. \r\nПо отношение на Стоянка Симеонова, която в момента е на свобода с определена от Апелативния специализиран наказателен съд „Парична гаранция“ от 7000 лева, съдът реши, че може да попречи на изясняването на обективната истина. Тя има достъп до документацията, може да повлияе на свидетели или да извърши престъпление срещу правосъдието.", "date": "2019.04.15", "title": "Съдът отстрани от длъжност началника на отдел пенсии в НОИ-Силистра по искане на Специализираната прокуратура"}
{"url": "http://www.focus-news.net/news/2019/04/15/2646765/rositsa-yordanova-zam-kmet-na-dobrich-obshtinata-zapochna-priem-na-zayavleniya-za-uchastie-v-bazara-velikdenska-flora2019.html", "text": "Общината започна прием на заявления за участие в базара „Великденска флора‘2019“. Това съобщи зам.-кметът „Икономическо развитие и европейски фондове“ Росица Йорданова, предаде кореспондентът на  Радио „Фокус” – Варна . Базарът ще се проведе в периода 20 – 30 април. Общината е предвидила осем места, всяко по шест квадратни метра и 4 места, всяко по 12 квадратни метра. Всички търговски места ще бъдат разположени на площад „Свобода“. От днес започва подаването на заявления в Центъра за информация и услуги в Общината. Документи за участие в базара ще се приемат в тридневен срок, посочи Росица Йорданова. Според регламента на базара на него могат да бъдат предлагани цветя, рязан букет, великденска украса и подаръчни стоки с великденска тематика. В случай, че граждани са подали заявление, но не са заели мястото си до 20 април, Общината ще счита, че те са се възползвали от своето право на отказ. В този базар могат да участват земеделски производители, занаятчии също еднолични търговци и юридически лица.  \r\nЖулиета НИКОЛОВА", "date": "2019.04.15", "title": "Росица Йорданова, зам.-кмет на Добрич: Общината започна прием на заявления за участие в базара „Великденска флора‘2019“"}
{"url": "http://www.focus-news.net/news/2019/04/15/2646766/stara-zagora-nad-120-signala-sa-registrirani-na-goreshtiya-telefon-na-obshtinata-za-perioda-ot-8-do-11-april.html", "text": "На безплатния „горещ“ телефон на Община Стара Загора - 0800 157 37, от 8 до 11 април, са отчетени близо 120 сигнала. Това съобщиха от  Община Стара Загора . Граждани са информирали за над 40 неправилно паркирани МПС в града.  \r\nАкт за установяване на административно нарушение е съставен след сигнал за шум от ремонтни дейности в апартамент в блок №98 на ул. „Св. Княз Борис I“. Същата административна санкция е наложена на строителна фирма за смущаване на спокойствието в района на блок №31 на ул. „Ген. Гурко“. АУАН е съставен на лице, горящо кабели, в района на стария гробищен парк на ул. „Стефан Караджа“.  \r\nЗа бездомни кучета е сигнализирано в района на централния парк „5-ти октомври“. Информацията е подадена към Общинския приют за безстопанствени животни. Сигнализирано е още за нахапан мъж от домашно куче в село Ракитница. Гражданин е информирал за разходка на домашен любимец на детска площадка до блок №105 на ул. „Майор Т. Кавалджиев“.  \r\nСъобщено е за изхвърляне на чували с боклуци от бял бус, край пътя за село Колена. Дейностите по сигнала продължават. Информация за струпване на строителни отпадъци от лявата страна на пътя до село Маджерито, посока Хасково, също е получена. В хода на проверката е установено, че камионът, с който се изхвърлят отпадъците, е бил нает с тази цел. Проверката по предоставените данни от подавищите сигнала продължава.  \r\nОтчетени са близо 10 оплаквания от силна музика от жилищни сгради и заведения в града. Проверка е извършена след сигнал за група тийнейджъри, вдигащи шум в междублоково пространство.  \r\nСлед получени обаждания на Горещия телефон е извършен ремонт на улично осветление и паркомати. Премахнати са изсъхнали клони на дървета. Община Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2019.04.15", "title": "Стара Загора: Над 120 сигнала са регистрирани на „горещия“ телефон на Общината за периода от 8 до 11 април"}
{"url": "http://www.focus-news.net/news/2019/04/15/2646764/tsvetan-tsvetanov-provede-rabotna-sreshta-s-rakovoditelya-na-sofiyskoto-byuro-na-fondatsiya-konrad-adenauer-torsten-gaysler.html", "text": "Зам.-председателят на Политическа партия ГЕРБ Цветан Цветанов проведе работна среща с ръководителя на софийското бюро на Фондация „Конрад Аденауер“ Торстен Гайслер, съобщиха от  пресцентъра на ПП ГЕРБ.  Двамата обсъдиха предстоящите европейски избори, като подчертаха необходимостта от повече диалог с гражданите и застъпничество за основополагащите европейски ценности.  \r\nОтбелязано бе, че национал-популизмът и негативният дискурс на страха и омразата могат само да навредят на Съюза и националните политически системи. Двамата се обединиха около важността на високата избирателна активност на европейските избори през май, което ще гарантира информиран и рационален избор за онези партии, реално защитаващи националните и европейски приоритети и интереси в Европейския парламент. Цветанов и Гайслер бяха единодушни, че наскоро установеното сътрудничество между ГЕРБ и СДС трябва да е дългосрочно и да почива на взаимна коректност. Същото важи и за планираното сътрудничество на ГЕРБ с Обединените земеделци.  \r\nГайслер информира Цветанов за изготвен от Фондацията в сътрудничество с Германо-българската индустриално-търговска камара анализ на германските инвестиции в България. Той показва, че обемът им е значително по-голям от отчетения от официалната статистика, като това се дължи на факта, че тези инвестиции понякога преминават през трета страна или са от вторичен характер за разширяване на вече реализирани инвестиции.   \r\nЦветанов благодари на Гайслер за инициативите, които Фондация „Конрад Аденауер“ провежда в подкрепа на гражданското общество в страната, както и за отличното сътрудничество между Фондацията и Сдружение „Граждани за европейско развитие на България“.", "date": "2019.04.15", "title": "Цветан Цветанов проведе работна среща с ръководителя на софийското бюро на Фондация „Конрад Аденауер“ Торстен Гайслер"}
{"url": "http://www.focus-news.net/news/2019/04/15/2646767/shumen-33-godishniyat-mazh-zadarzhan-za-izgotvyane-na-falshivi-dokumenti-za-migranti-v-gartsiya-ostava-v-aresta.html", "text": "33-годишният мъж, задържан за изготвяне на фалшиви документи за мигранти в Гърция, остава в ареста. Това съобщиха от  Апелативна прокуратура – Варна .  33-годишният мъж с инициали Владимир В. е с мярка за неотклонение „Задържане под стража“ от събота, 13 април 2019 г., след като Шуменският районен съд е уважил искането на прокуратурата. Мъжът е бил привлечен като обвиняем от Районната прокуратура в Шумен за извършването на две престъпления, свързани със съставянето и изготвянето на неистински официални документи, и за държане на 2,5 кг марихуана. \r\nКакто вече бе обявено на брифинг на Районната прокуратура и ОДМВР - Шумен, на 10 април 2019 г. специализирана полицейска операция на  икономическа и криминална полиция установила две лица в момент на предаване на пратка. Това се случва на бензиностанция в Шумен, където Владимир В. предал пакет на работещ във фирма за превоз на пратки от България за Гърция. Пакетът е иззет от полицията и в него е намерена конзола на електронна игра, в която са скрити 2 паспорта и 2 лични карти, на които е придаден вид, че са издадени от българските власти.  \r\nПредприети били претърсвания на апартамент, ателие, изба, селска къща в село Салманово и автомобил като част от действията по разследването на образуваното досъдебно производство. Иззети били множество материали за изготвяне на неистински документи за самоличност – специална хартия, мастила, техника, специализирана пробивна техника за нанасяне на детайли в личните карти, три компютърни конфигурации, няколко принтера и цветни копирни машини, машина за изрязване на хартия, пластики за изготвяне на лични карти, заготовки за корици на български паспорти, бои, предназначени за оцветяване на кориците в цвета на българските международни паспорти, холограми и др. С материалите за производството на неистинските документи за самоличност Владимир В. се снабдявал от чужбина чрез поръчки по интернет. Чрез специална компютърна програма обвиняемият задавал и ЕГН, което трябвало да позволи документите да се възприемат като истински при бегла проверка. При претърсването в селската къща на Владимир полицията намерила и иззела и 2,5 кг марихуана. Престъпната си дейност Владимир В., който е завършил изобразително изкуство, развивал от половин година, а фалшивите документи за самоличност изпращал по транспортната фирма в Гърция. Смята се, че те са били предназначени за мигранти. След задържането на Владимир В. в офис на куриерска фирма в Шумен пристигнали пратки от чужбина. Районната прокуратура в Шумен е поискала разрешение от съдия пратките за обвиняемия да бъдат иззети и отворени.  \r\nДействията по разследването по досъдебното производство продължават. Определението на Шуменския районен съд, с което е наложена най-тежката мярка за процесуална принуда на обвиняемия Владимир В. – задържане под стража, подлежи на обжалване пред Шуменския окръжен съд.", "date": "2019.04.15", "title": "Шумен: 33-годишният мъж, задържан за изготвяне на фалшиви документи за мигранти в Гърция, остава в ареста"}
{"url": "http://www.focus-news.net/news/2019/04/15/2646768/plovdiv-zadarzhan-e-avtorat-na-falshiviya-signal-za-bomba-na-tsentralnata-gara.html", "text": "Задържан е авторът на злоумишленото телефонно обаждане за бомба на Централна гара в Пловдив. Това съобщиха от пресцентъра на  ОДМВР-Пловдив .  \r\nОт полицията припомнят, че в събота бе подаден сигнал на тел. 112 за поставено взривно устройство на Централна гара в областния град. Своевременно районът около сградата бе поставен под полицейска охрана, а работещите, пътниците и посетителите – изведени на безопасно разстояние. При последвалата обстойна проверка сигналът не бе потвърден. След незабавно проведени оперативно-издирвателни действия подателят му – 32-годишен криминално проявен и осъждан мъж от Бургас, е задържан и отведен за срок до 24 часа във Второ Районно управление на МВР-Пловдив. Срещу мъжа е образувано бързо производство. Работата по документирането на случая продължава под наблюдение на прокуратурата.", "date": "2019.04.15", "title": "Пловдив: Задържан е авторът на фалшивия сигнал за бомба на Централната гара"}
{"url": "http://www.focus-news.net/news/2019/04/15/2646770/sofiya-24-godishen-mazh-e-zadarzhan-za-poboy-nad-vazrastna-zhena-v-zhk-lev-tolstoy.html", "text": "24-годишен мъж е задържан за побой над възрастна жена в  ж.к. \"Лев Толстой\", съобщиха от  пресцентъра на Прокуратурата.  На 13 април 2019 г., около 13.30 часа, в гр. София, ж.к. „Лев Толстой“, на етажна площадка на жилищна кооперация, обвиняемият Г. Иванов, на 24 години, блъскайки тялото на пострадалата Н. в стената и в метална стълба, й е причинил средна телесна повреда – счупване на кости на ръката, довело до трайно затруднение на движението й. Деянието е извършено по хулигански подбуди – обвиняемият е нанесъл жесток побой на пострадалата без каквато и да е провокация от нейна страна, като освен съставомерните телесни увреждания са й причинени множество други телесни увреждания – хематоми, кръвонасядания и разкъсно-контузни рани. \r\nПо случая е образувано досъдебно производство, под ръководството и надзора на Софийска районна прокуратура, в хода на което Иванов е установен и привлечен към наказателна отговорност, като му е повдигнато обвинение по чл. 131, ал. 1, т. 12, пр. 1, вр. чл. 129, ал. 2, вр. ал. 1 НК. \r\nПредвид високата обществена опасност на деянието и дееца, наблюдаващият прокурор е постановил задържане на извършителя за срок до 72 часа, като е постановено привеждането му в сградата на СРС на 16 април 2019 г. – за разглеждане на искане за вземане спрямо него на мярка за неотклонение „Задържане под стража“.", "date": "2019.04.15", "title": "София: 24-годишен мъж е задържан за побой над възрастна жена в  ж.к. \"Лев Толстой\""}
{"url": "http://www.focus-news.net/news/2019/04/15/2646772/blagoevgrad-34-godishen-mazh-e-postradal-pri-sbivane-s-grupa-mladezhi-na-vazrast-mezhdu-16-i-19-godini-pred-zavedenie-v-selo-mihnevo.html", "text": "Около 23:50 часа на 14 април в Районно управление на МВР-Петрич е получен сигнал от МБАЛ-Петрич за приет в болницата мъж, който е пострадал след физическа саморазправа. Това съобщиха от пресцентъра на  ОДМВР – Благоевград . От пристигналите на място полицейски служители е установено, че мъжът е на 34 години, от село Михнево, като след възникнала физическа саморазправа между група лица пред питейно заведение в селото той е пострадал, с фрактура на подбедрицата. За срок до 24 часа са задържани А. П. (19 г.) от Петрич, четирима младежи на 16 години, трима от които от Петрич и един от село Старчево, и 17-годишен младеж от Петрич. Образувано е досъдебно производство. Работата продължава.", "date": "2019.04.15", "title": "Благоевград: 34-годишен мъж е пострадал при сбиване с група младежи на възраст между 16 и 19 години пред заведение в село Михнево"}
{"url": "http://www.focus-news.net/news/2019/04/15/2646771/ministar-predsedatelyat-boyko-borisov-shte-se-sreshtne-s-premiera-na-gruziya-mamuka-bahtadze.html", "text": "Министър-председателят Бойко Борисов ще се срещне с премиера на Грузия Мамука Бахтадзе, който е на официално посещение в България по покана на българския премиер на 16 април. Двамата ще проведат разговор на четири очи, последван от пленарно заседание на двете делегации. Това съобщиха от   правителствената информационна служба.  Във фокуса на разговорите ще бъдат активизирането на икономическите и търговските отношения, както и сътрудничеството в сферата на инфраструктурата, транспорта и енергетиката между България и Грузия. \r\nПоследната среща на премиерите Борисов и Бахтадзе беше през септември 2018 г. в Ню Йорк по време на 73-ата сесия на Общото събрание на Организацията на обединените нации. Сред обсъжданите теми тогава бяха подкрепата на България за евроатлантическата перспектива на Грузия, както и партньорството в отбраната и сигурността.  \r\nВ делегацията на грузинския министър-председател Мамука Бахтадзе са министърът на външните работи на Грузия Давид Залкалиани, зам.-министърът на икономиката и устойчивото развитие Акаки Сагирашвили и председателят на Комисията по външна политика в парламента на Грузия - Софио Кацарава. От българска страна с премиера Бойко Борисов ще бъдат вицепремиерът и министър на външните работи Екатерина Захариева и зам.-министърът на икономиката Лилия Иванова.", "date": "2019.04.15", "title": "Министър-председателят Бойко Борисов ще  се срещне с премиера на Грузия Мамука Бахтадзе"}
{"url": "http://www.focus-news.net/news/2019/04/15/2646773/kardzhali-balgaro-gratska-konferentsiya-po-problemite-na-speshnata-meditsinska-pomosht-v-transgranichniya-rodopski-region-shte-se-sastoi-v-grada-ot-22-do-24-april.html", "text": "Българо-гръцка конференция по проблемите на спешната медицинска помощ в трансграничния Родопски регион ще се проведе в Кърджали от 22 до 24 април. Това съобщи за  Радио „Фокус“  д-р Атанас Митков, директор на Центърът за спешна медицинска помощ-Кърджали. Конференцията е част от дейностите по проекта „Получаване на спешна/ежедневна медицинска помощ чрез насърчаване на иновациите в трансграничния регион Гърция - България“ по програмата за трансгранично сътрудничество ИНТЕРРЕГ V-A Гърция – България 2014 – 2020. Подработва се План за действие при извънредни ситуации и упражнение/симулация за готовност при спешни случаи в граничния регион на Родопите, каза д-р Атанас Митков. Проектът предвижда подобряване на здравеопазването в трансграничния регион, чрез прилагане на нови технологии. Телемедицината, оборудвана в мобилни високопроходими транспортни средства и в болниците, е призвана да помогне за  преодоляване на проблема с разстоянията и труднопроходимите пътища за достъп до здравна помощ и осигуряване на достатъчен капацитет на определен брой медицински специалисти, които да реагират в извънредни ситуации, причинени от транспортни и/или природни бедствия. Затова в проекта е включено доставяне на оборудване за ранна диагностика и терапия два мобилни диагностични центъра. Те са високотехнологични, специализирано оборудвани за реагиране при спешни животозастрашаващи случаи и в извънредни ситуации, причинени от транспортни и/или природни бедствия, които досега нямат аналог в България, обясни д-р Атанас Митков.  Секретариатът и ръководството на проекта се намират в град Кавала, където ще бъде следващата съвместна среща. \r\nДарина ДЕЕНИЧИНА", "date": "2019.04.15", "title": "Кърджали: Българо-гръцка конференция по проблемите на спешната медицинска помощ в трансграничния Родопски регион ще се състои в града от 22 до 24 април"}
{"url": "http://www.focus-news.net/news/2019/04/15/2646774/blagoevgrad-dvama-dushi-sa-zadarzhani-pri-spetsializirana-politseyska-operatsiya-za-protivodeystvie-na-prestapleniyata-svarzani-s-trafika-na-hora-s-tsel-seksualna-eksploatatsiya.html", "text": "На 12 и 13 април под надзора на Районна прокуратура-Благоевград, от полицейски служители на ОДМВР-Благоевград и ОДМВР-Кюстендил, е осъществена съвместна специализирана полицейска операция по линия на противодействие на престъпленията, свързани с трафика на хора с цел сексуална експлоатация. Това съобщиха от пресцентъра на  ОДМВР-Благоевград . На територията на Благоевград са задържани за срок до 72 часа П. М. (30 г.) от град Кочериново и К. Г. (36 г.) от Дупница, област Кюстендил. Работата по случая продължава.", "date": "2019.04.15", "title": "Благоевград: Двама души са задържани при специализирана полицейска операция за противодействие на престъпленията, свързани с трафика на хора с цел сексуална експлоатация"}
{"url": "http://www.focus-news.net/news/2019/04/15/2646763/tass-es-okonchatelno-utvardi-proektopopravkite-v-gazovata-direktiva.html", "text": "Европейският съюз одобри проекта за изменения на Директивата на ЕС за природния газ, която ще позволи на Брюксел да разшири възможностите си за контрол на морските газопроводи, в частност на „Северен поток-2“, предава  TACC , като се позовава на пресслужбата на Съвета на ЕС. \r\nВ изявлението се казва, че документът е приет без обсъждане, както се очакваше Съответните нормативни актове ще бъдат публикувани в официалния печатен орган на ЕС в близко бъдеще, а 20 дни след това новият закон ще влезе в сила. \r\nСъветът на ЕС също така подчерта, че след влизането в сила на новите изменения държавите-членки на Общността ще разполагат с девет месеца, за да въведат промените в националните си законодателства. Същевременно ЕС възнамерява да завърши всички технически процедури до края на 2019 г., за да стане възможно газовата директива да влезе в сила преди пускането в експлоатация на газопровода „Северен поток-2“.  Очаква се той да заработи преди края на текущата година. \r\nФинализираната директива разширява енергийните стандарти на ЕС върху морските газопроводи на трети страни в държави от Общността, които преминават извън пределите на членките на Блока. Съгласно нормите на Третия енергиен пакет на ЕС, операторът на „Северен поток-2\" трябва да бъде независима от „Газпром\" компания, а 50% от капацитета на газопровода да бъде запазен за изпомпване на газ от независими доставчици. Германия постигна значително смекчаване на тези изменения, тъй като окончателният текст гласи, че решението за предоставяне на изключения от тези правила за руския проект няма да бъде взето от Брюксел, а от европейската страна,  от чиято територия газопроводът влиза на европейска територия, след консултация с Европейската комисия. В случая със „Северен поток-2“ това е Германия. \r\nСпоред оценките на повечето европейски експерти, в тази форма газовата директива няма да позволи блокирането на строителството на „Северен поток-2“, но може да създаде проблеми и несигурност за инвеститорите. Тереза Герова", "date": "2019.04.15", "title": "ТАСС: ЕС окончателно утвърди проектопоправките в газовата директива"}
{"url": "http://www.focus-news.net/news/2019/04/15/2646779/dobrich-lekarski-kabinet-v-dkts-1-v-dobrich-e-bil-razbit-izvarshena-krazhba-na-kompyutarna-konfiguratsiya.html", "text": "Лекарски кабинет в ДКЦ 1 в Добрич е бил разбит през почивните дни от неизвестни до този момент извършители. Това съобщиха от пресцентъра на  Областната дирекция на МВР . Сигнал за посегателството е подаден в събота, около 21.40 часа. Установено е, че чрез взлом на входна врата, неизвестен извършител е проникнал в обекта. По данни на тъжителя е извършена кражба на компютърна конфигурация. Сградата се охранява от жива охрана на частна фирма.  \r\nВ събота в полицията в Добрич са подадени сигнали за още две кражби. Първият случай е регистриран, около 09.10 часа. Съобщено е, че е извършена кражба от частен имот на територията на село Оброчище. Установено е, че чрез взлом на прозорци на първи и втори етаж, неизвестен извършител е проникнал в къщата. По данни на тъжителя е извършена кражба на домакински и градински електроуреди. По случая е образувано досъдебно производство.  \r\nОколо 13.25 часа е получено друго съобщение за извършена кражба от частен имот на територията на град Добрич. Чрез взлом на входна врата, неизвестен извършител е проникнал в къщата. По данни на тъжителя е извършена кражба на сумата от 1 600 лева и златни накити.  \r\nПо случаите са образувани досъдебни производства.", "date": "2019.04.15", "title": "Добрич: Лекарски кабинет в ДКЦ 1 в Добрич е бил разбит, извършена кражба на компютърна конфигурация"}
{"url": "http://www.focus-news.net/news/2019/04/15/2646775/rositsa-yordanova-zam-kmet-na-dobrich-obshtinata-sklyuchva-dva-dogovora-po-proekta-za-rekonstruktsiya-i-modernizatsiya-na-gradskata-sreda.html", "text": "Общината сключва днес два договора по проекта за реконструкция и модернизация на градската среда. Това съобщи зам.-кметът по „Икономическо развитие и европейски фондове“ Росица Йорданова, предаде кореспондентът на  Радио „Фокус” – Варна . Първите два договора ще бъдат за улица „Кирил и Методий“ и улица „Георги Кирков“, като срокът на изпълнение на дейностите е 100 дни от момента на откриване на строителна площадка и строителна линия. Договорът за улица „Кирил и Методий“ е на стойност 1 561 544 лв., ремонтът на улица „Георги Кирков“ ще бъде на стойност 509 739 лв. До края на седмицата Общината очаква да бъдат подписани и другите четири договора. Все още не са депозирани справките от НАП за евентуално наличие или липса на задължения на класираните изпълнители, допълни зам.-кметът. \r\nЖулиета НИКОЛОВА", "date": "2019.04.15", "title": "Росица Йорданова, зам.-кмет на Добрич: Общината сключва два договора по проекта за реконструкция и модернизация на градската среда"}
{"url": "http://www.focus-news.net/news/2019/04/15/2646776/s-promenen-chas-shte-bade-izlacheno-predstoyashtoto-izdanie-na-predavaneto-dobre-doshli-v-svishtov-na-radio-fokus-veliko-tarnovo.html", "text": "С променен час ще бъде излъчено предстоящото издание на предаването  „Добре дошли в Свищов“  на  Радио „Фокус“ – Велико Търново . Вместо от 11.00 часа, във вторник (16 април), то ще започне от 15.00 и ще продължи до 16.00 часа. Промяната е еднократна и важи само за конкретното издание на предаването. Тя се налага поради технически причини.", "date": "2019.04.15", "title": "С променен час ще бъде излъчено предстоящото издание на предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/04/15/2646780/glavniyat-prokuror-sotir-tsatsarov-se-sreshtna-s-parviya-vitseprezident-na-ek-frans-timermans.html", "text": "Главният прокурор на Република България Сотир Цацаров проведе в Брюксел работна среща с Франс Тимерманс, първи вицепрезидент на Европейската комисия (ЕК), съобщиха от  пресцентъра на Прокуратурата.  Основна тема на разговора бяха необходимите действия за изпълнение на препоръките от докладите на ЕК по Механизма за сътрудничество и проверка от януари 2017 г. и ноември 2018 г. Подчертан бе постигнатият напредък по реформите в българската съдебна система, бяха обсъдени и проблемите, които все още са в процес на решаване. Сотир Цацаров и Франс Тимерманс дискутираха и следващите стъпки и мерки, които следва да се предприемат, включително чрез необходими законодателни промени.  \r\nГлавният прокурор информира заместник-председателя на ЕК за резултатите от противодействието на корупцията и организираната престъпност, като го запозна с актуални текущи разследвания. Предмет на разговора бе и работата на специализираните органи на съдебната власт. Дейността на Специализираната прокуратура бе оценена като успешна, особено след разширяване на компетентността й с корупционни престъпления, извършвани от лица, заемащи висши публични длъжности.", "date": "2019.04.15", "title": "Главният прокурор Сотир Цацаров се срещна с първия вицепрезидент на ЕК Франс Тимерманс"}
{"url": "http://www.focus-news.net/news/2019/04/15/2646769/a1-on-makedoniya-tachi-demonstrira-optimizam-za-postigane-na-sporazumenie-sas-sarbiya-do-kraya-na-godinata.html", "text": "Споразумение между Прищина и Белград е възможно още през тази година, въпреки сериозното забавяне на преговорите през последните месеци. Това заяви държавният глава на Косово Хашим Тачи, предава македонската електронна медия  A1 On . \r\n„Трябва да седнем на масата за преговори с нашите безмилостни врагове, но без никакви предварителни условия, и да се опитаме да се вслушваме един в друг\", подчерта Тачи пред британски вестник.  \r\nКосовският президент бе категоричен, че е инвестирал целия си политически капитал в диалога с Белград, добавяйки, че провалът на преговорите ще бъде пагубен за целия регион. \r\n„При сегашните обстоятелства, с всички напрежения, не виждам защо чуждестранен инвеститор ще дойде да инвестира в нашия регион. Само един мирен договор може да донесе напредък“, смята Тачи. \r\nТой отново повдигна темата за корекция на границата между Косово и Сърбия, като заяви, че тя може да се регулира от „всеобхватно споразумение за взаимно признаване\". Тереза Герова", "date": "2019.04.15", "title": "A1 On (Македония): Тачи демонстрира оптимизъм за постигане на споразумение със Сърбия до края на годината"}
{"url": "http://www.focus-news.net/news/2019/04/15/2646786/burgas-kmetat-dimitar-nikolov-nagradi-pobeditelite-v-pluvniya-turnir-gran-pri-burgas-2019.html", "text": "Близо 300 плувци от страната и чужбина се състезаваха за Гран При  Бургас '2019 в  Плувен комплекс „Парк Арена ОЗК“. Това съобщиха от пресцентъра на  Община Бургас . Отборното класиране оглави съставът на Турция, следван от бургаските „Бриз“ и „Черноморец“. Лъчезар Шумков от „Спринт“ – София и Габриела Георгиева от „Дамини ЛВ“ – София покриха нормативи за Световно първенство и получиха по 3000 лева на финала намеждународния плувен турнир за „Голямата награда на Бургас“, който се проведе в  „Парк Арена ОЗК“ през уикенда. За най-добри постижения в трите състезателни дни, по точковата таблица на ФИНА, треньорите им получиха премии от по 1000 лева. Наградите на всички победители връчи кметът на Община Бургас Димитър Николов. Близо 300 плувци от 24 клуба на страната и чужбина се състезаваха за „Гран При Бургас 2019“. На финала от паричния фонд от 20 000 лева, награди получиха най-добритесъстезатели от 1-во до 10-то място в трите възрастови групи /А, Б,В/ на турнира. При състезанията за юноши младша възраст беше отбелязан и един рекорд, плувайки 50 м бруст за 28,76 сек. се отличи Тонислав Събев от СК „Царевец“ – Велико Търново. Отборното класиране оглави съставът на Турция, следван от бургаските „Бриз“ и „Черноморец“. Гран При Бургас 2019 се проведе при изключителен интерес в най-модерния плувен комплекс в България – „Парк Арена ОЗК“ в к-с  „Славейков“. Турнирът можеше да бъде наблюдаван в трите състезателни дни и на живо, чрез три канала. Официалният старт беше даден на 12 април в присъствието на представители на ръководството на БФПС, зам. областният управител на Бургас Владимир Крумов и депутати. Организатори на международния турнир бяха Българска федерация плувни спортове и Община Бургас. В подготовката на спортното събитие участваше и екипът на престижния турнир Burgas Swimming open.", "date": "2019.04.15", "title": "Бургас: Кметът Димитър Николов награди победителите в плувния турнир Гран При Бургас '2019"}
{"url": "http://www.focus-news.net/news/2019/04/15/2646783/pregled-na-mezhdunarodnite-novini-do-13-chasa-agentsiya-fokus.html", "text": "Страните от Европейския съюз са дали съгласието си за започване на търговски преговори между Брюксел и Вашингтон, въпреки опозицията на Париж, разкриват източници на  AFP .  \r\nВ продължение на месеци 28-те държави-членки на ЕС се проваляха в опитите си да се споразумеят за мандат за започване на трансатлантическите преговори, като някои се опасяваха, че забавянето ще възобнови търговската война с администрацията на американския президент Доналд Тръмп. \r\nСпоред източници от ЕС Франция е гласувала против мандата, а Белгия се е въздържала. Гласуването се е състояло в рамките на среща на министрите на ЕС в Люксембург. Пояснява се, че френската позиции е обусловена с опасенията за последиците вътре в страната в навечерието на изборите за ЕП. За взимането на решението за започване на преговори обаче се изисква квалифицирано мнозинство от членовете на ЕС. Това означава, че френското „не“ има единствено символично значение.  \r\nПостигането на ограничена търговска сделка е ключов елемент от примирието, договорено през юли между Брюксел и Вашингтон, припомня агенцията. \r\n***  Постигането на споразумение за нормализиране на двустранните отношения между Косово и Сърбия по подобие на историческия договор между Гърция и Северна Македония все още е възможно през настоящата година, въпреки сериозните неуспехи през последните месеци. Това подчерта държавният глава на най-младата държава на Балканите Хашим Тачи пред британския вестник  The Guardian . \r\nСърбия отказа да признае Косово като независима държава, след като бившата й провинция се отдели през 2008 г. след почти десетилетие на международно управление след кървава война през 1998-1999 г., припомня изданието.  \r\n„Войната, предизвикана от бруталните репресии от страна на сръбските сили срещу косовските сепаратистки етнически албанци, коства живота на 10 000 етнически албанци, преди стартиране на  78-дневна кампания на НАТО за бомбардиране на Югославия, която сложи край на конфликта. Стотици сърби бяха убити в ответните атаки“, пише The Guardian.  \r\n„Трябва да седнем на масата за преговори с нашите безмилостни врагове, но без никакви предварителни условия, и да се опитаме да се вслушваме един в друг\", подчерта Тачи пред британски вестник.  \r\nПреговорите между двете страни бяха прекратени от ноември, когато Косово наложи 100-процентови мита за внос на стоки от Сърбия. Тачи каза, че не се планира премахване на тарифите, но подчерта необходимостта от бърз напредък. \r\nМеждународните колебания и смесените послания „създават пространство за националисти и популисти от двете страни на границата. Твърде често това се свежда до его и сблъсъци на личности, а ние рядко чуваме за принципи, стандарти и ценности\", коментира Тачи.  \r\nКосовският президент бе категоричен, че е инвестирал целия си политически капитал, натрупан през последните две десетилетия, в преговорите с Белград, добавяйки, че провалът на преговорите ще бъде пагубен за целия регион. \r\n„При сегашните обстоятелства, с всички напрежения, не виждам защо чуждестранен инвеститор ще дойде да инвестира в нашия регион. Само един мирен договор може да донесе просперитет“, смята Тачи. \r\n***  Председателят на „Демократичен съюз за интеграция“ (ДСИ) Али Ахмети предупреди, че ако помилва осъдените за щурма в македонския парламент от 27 април 2017 г., държавният глава на югозападната ни съседка Георги Иванов ще направи „немислима стъпка, която ще има последици“, съобщава електронното издание на македонския  „Фокус“ . \r\n„Това ще бъде немислима и неразбираема стъпка от напускащия президент. Не знам доколко има правомощия за подобно действие, което би предизвикало множество реакции“, цитира изданието думите на Ахмети. \r\nПо-рано стана ясно, че осъдени за „кървавия четвъртък“ са отправили молби за помилване от президента Георги Иванов. По делото бяха издадени присъди срещу 15 души, които трябва да изтърпят наказание за лишаване от свобода за общо 211 г. Сред осъдените е и бившият директор на Бюрото за обществена сигурност Митко Чавков. Той получи най-тежката присъда – 18 г. затвор. \r\nМандатът на Иванов изтича на 12 май тази година. Неговият наследник на президентския пост ще стане ясен след изборите на 21 април и 5 май. \r\n***  Европейският съюз одобри проекта за изменения на Директивата на ЕС за природния газ, която ще позволи на Брюксел да разшири възможностите си за контрол на морските газопроводи, в частност на „Северен поток-2“, предава  TACC , като се позовава на пресслужбата на Съвета на ЕС. \r\nВ изявлението се казва, че документът е приет без обсъждане, както се очакваше Съответните нормативни актове ще бъдат публикувани в официалния печатен орган на ЕС в близко бъдеще, а 20 дни след това новият закон ще влезе в сила. \r\nСъветът на ЕС също така подчерта, че след влизането в сила на новите изменения държавите-членки на Общността ще разполагат с девет месеца, за да въведат промените в националните си законодателства. Същевременно ЕС възнамерява да завърши всички технически процедури до края на 2019 г., за да стане възможно газовата директива да влезе в сила преди пускането в експлоатация на газопровода „Северен поток-2“.  Очаква се той да заработи преди края на текущата година. \r\nФинализираната директива разширява енергийните стандарти на ЕС върху морските газопроводи на трети страни в държави от Общността, които преминават извън пределите на членките на Блока. Съгласно нормите на Третия енергиен пакет на ЕС, операторът на „Северен поток-2\" трябва да бъде независима от „Газпром\" компания, а 50% от капацитета на газопровода да бъде запазен за изпомпване на газ от независими доставчици. Германия постигна значително смекчаване на тези изменения, тъй като окончателният текст гласи, че решението за предоставяне на изключения от тези правила за руския проект няма да бъде взето от Брюксел, а от европейската страна,  от чиято територия газопроводът влиза на европейска територия, след консултация с Европейската комисия. В случая със „Северен поток-2“ това е Германия. \r\nСпоред оценките на повечето европейски експерти, в тази форма газовата директива няма да позволи блокирането на строителството на „Северен поток-2“, но може да създаде проблеми и несигурност за инвеститорите. \r\n***  Министърът на външните работи на Иран Мохамад Джавад Зариф посъветва трите страни, подписали споразумението за ядрената програма на страната - Германия, Франция и Великобритания, да четат внимателно документите, които подписват. Първият дипломат на Техеран подчерта чрез съобщение в социалната мрежа „Туитър“, че в договора от 2015 г. на страната му няма изрично наложена забрана за обогатяване на уран –„нито сега, нито след 2025 г.“, съобщава изданието  Tehran Times . \r\nЗариф реагира на коментар на френският посланик във Вашингтон Жерар Аро, който в събота заяви, че „е невярно да се каже, че при изтичането на срока на действие на споразумението Иран ще може да обогатява уран\". \r\nПо силата на международното споразумение, официално наречено Съвместен всеобхватен план за действие, Иран е длъжен да ограничи ядрените си дейности в замяна на прекратяването на икономическите и финансовите санкции. Съгласно споразумението, одобрено с Резолюция 2231 на Съвета за сигурност на ООН, ограниченията за програмата за обогатяване на Иран ще бъдат премахнати през 2025 г. \r\n„Напомняме на нашите партньори от Е3 по споразумението: Няма забрана за обогатяване на уран от страна на Иран нито в договора, нито в резолюцията на ООН. Нито сега, нито до 2025 г. или след това“, категоричен бе Зариф, като същевременно посъветва френския дипломат на проучи текста на договора за ядрената програма на Иран.  \r\n„Би било полезно европейските партньори действително да прочетат подписания от тях документ и да обещаят да го спазват”, отбеляза Зариф. \r\nВ допълнение заместникът на Зариф Абас Аракчи заяви, че Франция трябва да обясни за забележките на своя посланик. Ако те отразяват позицията на френското правителство, то тогава може да се заключи, че Париж нарушава споразумението и Резолюция 2231 на Съвета за сигурност на ООН. \r\n***  Държавният глава на САЩ Доналд Тръмп може да посети Полша на 1 септември за отбелязване на 80-тата годишнина от началото на Втората световна война. Лидерът на Белия дом може да използва повода, за да обяви засилване на американското военно присъствие в страната, предава  TACC , като се позовава на статия в полския вестник   Rzeczpospolita , базирана на източниците от дипломатическите кръгове. \r\n„Преговорите между Варшава и Вашингтон набират скорост. Американците сигнализираха на полските си партньори, че Тръмп разглежда поканата (към президента на Полша) Анджей Дуда в Белия дом в средата на юни като възможност за разрешаване на последните спорове по въпроса за разширяване на американските бази в Полша“, информира изданието.  \r\n„Ако лидерите постигнат предварително съгласие, ще изчезне препятствието пред обявяването от страна на Тръмп на американската военна инициатива във Варшава на 80-тата годишнина от началото на Втората световна война“, твърди полският вестник.  \r\nТАСС подчертава, че към настоящия момент от Президентството във Варшава не коментират информацията, потвърждавайки единствено, че отправената към САЩ покана за годишнината е вярна.  \r\nЩо се отнася до разширяване на американското военно присъствие в Полша, Rzeczpospolita отбелязва, че става въпрос за изпращането на допълнителни дивизии. Освен това Тръмп във Варшава Тръмп може да обяви за важни проекти между двете държави в областта на енергетиката. Не е изключено това да бъде строителството на АЕЦ в Полша. \r\n***  САЩ и Гърция проучват „гъвкави“ възможности за по-нататъшно укрепване на присъствието на американски оръжейни системи в Гърция, съобщава ексклузивно електронното издание на водещия атински ежедневник  Kathimerini .  \r\nСъгласно разпространената информация, опциите включват разполагането на повече безпилотни летателни апарати или самолети-цистерни във военната военна база в Лариса,  Централна Гърция. Освен това САЩ са готови да увеличат участието си в гръцките военни учения и да разширят обхвата им.  \r\nКато се има предвид все по-тясното военно сътрудничество между двете страни, Гърция очаква все повече кораби от ВМС на САЩ в пристанищата си на Егейско море. \r\nУкрепването на отношенията съвпада с нарастващото напрежение в отношенията между Вашингтон и Анкара. Според изданието в условията на тази ситуацията Атина „успя да спечели геополитически от очевидното изместване на баланса на силите в Източното Средиземноморие“.  \r\nМиналата седмица Вашингтон настоятелно призова Турция да се откаже от закупуването на руската система за противовъздушна отбрана С-400, докато в Конгреса на САЩ бе представен Закон за партньорство за сигурност и енергетика в Източното Средиземноморие. Целта му е дипломатическо и военно укрепване на Гърция и Кипър, уверени са в редакцията. \r\nЗасега обсъжданията между Атина и Вашингтон са фокусирани върху военната  база в Лариса, където понастоящем са разположени два безпилотни летателни апарата тип MQ-9 Reaper. За договора за разполагането им в базата в Лариса, който изтича през август, се обсъждат две възможности. Първата се отнася за възможното разполагане на танкери KC-135, а втората, макар и по-малко вероятна, предполага замяната на MQ-9 Reaper с други безпилотни летателни апарати, а именно Global Hawk RQ-4. \r\nОсвен това се очаква предоставянето на военновъздушната база „Стефановикео\" в Централна Гърция на разположение на американски хеликоптери да продължи и занапред, като пристанищата Александруполис или Солун ще служат като площадки за междинни кацания за полети до Източна Европа. \r\nВъпреки че Атина приветства новата фаза, в която навлизат нейните военни връзки с Вашингтон, тя иска на всяка цена да избегне попадането в „капана“ на напрежението между Анкара и Вашингтон.  \r\nГърция също е загрижена за начина, по който Турция реагира на нарастващото й сътрудничество със Северна Македония. Анкара вече е уведомила Атина, че счита реториката, призоваваща за възпрепятстване на турското влияние в Западните Балкани, като изключително враждебна. \r\n***  Седмица след обявяването на извънредните избори в четири общини в Северно Косово, нито една политическа партия не е кандидатствала за участие в тях, съобщава водещият прищински ежедневник  Epoka e Re . \r\nВалмир Елези, говорител на Централната избирателна комисия (ЦИК) припомни в изявление за вестника, че политическите партии имат на разположение още четири дни, за да удостоверят участието си в изборите. Съгласно думите му, партиите чакат до последния ден, за да подадат исканията си за участие в гласуването.   \r\n***", "date": "2019.04.15", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/04/15/2646782/blagoevgrad-mladezhi-ot-14-do-18-godishna-vazrast-mogat-da-uchastvat-v-onlayn-konkurs-pod-nadslov-imam-biznes-ideya.html", "text": "Младежи от 14 до 18-годишна възраст могат да участват в онлайн конкурс под надслов „Имам бизнес идея“, който ще се проведе в периода 15 април – 1 юни. Това стана ясно по време на пресконференция в Благоевград във връзка с конкурса с участието на Методи Попов, началник на отдел „Инспектиране и организационно-методическа дейност“ към Регионално управление на образованието-Благоевград, предаде репортер на  Радио „Фокус“-Пирин . Конкурсът ще се проведе на Национално ниво, като първите 10 класирани от всяка област ще получат награди - спийкъри, а двамата участници, събрали най-много гласове, ще пътуват до София.  \r\nОбластният информационен център (ОИЦ) в Благоевград е подготвил специални награди за участниците от областта, като класиралият се на първо място ще получи дрон, а вторият - 3D очила за виртуална реалност. Кампанията е насочена към амбициозни, креативни и с поглед към бъдещето младежи на възраст 14-18 г. от всички училища в област Благоевград. Участниците е необходимо да създадат видеоклип, в който да представят своята идея за бизнес. Видеоклипът е необходимо да се изпрати до 12 май и да бъде с продължителност 2 минути и с големина на файла до 25 MB. Всички получени видеоклипове ще бъдат публикувани на страницата на ОИЦ – Благоевград в една от социалните мрежи, където ще може да се гласува с харесване до 23 май. Победителите ще бъдат обявени и наградени от 28 май до 1 юни. \r\nДенис НИКИФОРОВ", "date": "2019.04.15", "title": "Благоевград: Младежи от 14 до 18-годишна възраст могат да участват в онлайн конкурс под надслов „Имам бизнес идея“"}
{"url": "http://www.focus-news.net/news/2019/04/15/2646778/d-r-atanas-mitkov-tssmp-kardzhali-blizo-14-mln-evro-e-byudzhetat-na-proekta-za-speshnata-pomosht-po-programata-interreg-gartsiya-balgariya.html", "text": "1 390 000 евро е бюджетът на проекта за получаване на спешна медицинска помощ чрез насърчаване на иновациите в трансграничния регион Гърция - България, който се изпълнява по програмата за трансгранично сътрудничество ИНТЕРРЕГ V-A Гърция – България 2014 – 2020. Това съобщи за  Радио „Фокус“  д-р Атанас Митков, директор на Центърът за спешна медицинска помощ-Кърджали. Средствата са разделени поравно за партньорите от двете страни, допълни д-р Атанас Митков. По проекта ще се осъществят разменни гостувания за участие в специализирани семинари на лекари и медицински специалисти и специални семинари за управление при извънредни ситуации. Създава се мрежа за обмяна на опит и трансгранично сътрудничество за минимализиране на последствията при инциденти в тези региони, а също и многоезична страница с връзки към социалните мрежи. Направено е проучване за изследване на удовлетвореността на потребителите на медицински услуги и анализ чрез използване на съвременни методи и за стандарти за здравословни и безопасни условия на труд на работещите в структурите на здравеопазването. През лятото са предвидени и кампании за превенция на здравословен начин на живот и профилактика с мерки за ранна диагностика през това лято, каза още д-р Атанас Митков.  \r\nПроектът е стартирал през 2017 година и трябва да приключи на 21 септември 2019 година. Комуникационният план, който ще бъде разработен по проекта, ще бъде използван и след приключване на програмата.  Получените от участниците знания и умения по време на информационните кампании ще се използват и в бъдеще за постигане на по-добър и качествен живот.  Мрежата за сътрудничество и планирането на съвместни дейности ще продължи и след проекта. Оборудването ще бъде използвано от медицинския персонал и през следващите години. Планът за капитализация ще предостави насоките и пътна карта за използване на всички резултати от проекта и за възползване от други възможности за финансиране в бъдеще. \r\nДарина ДЕЕНИЧИНА", "date": "2019.04.15", "title": "Д-р Атанас Митков, ЦСМП - Кърджали: Близо 1,4 млн. евро е бюджетът на проекта за спешната помощ по програмата ИНТЕРРЕГ Гърция – България"}
{"url": "http://www.focus-news.net/news/2019/04/15/2646784/sport-kontuziya-izvadi-manuel-noyer-izvan-terena-za-dve-sedmitsi.html", "text": "Вратарят на Байерн Мюнхен Мануел Нойер ще остане извън терена за период от около две седмици. Причината е контузия в прасеца, съобщи германският гранд.  \r\nНойер бе сменен принудително от Свен Улрайт в 53-ата минута от вчерашния мач срещу Фортуна Дюселдорф, която Байерн спечели с 4:1.  \r\nНойер вече пропусна два мача от втората част на сезона в Първа Бундеслига заради контузия в прасеца. Той ще пропусне минимум два от оставащите пет мача до края на сезона - срещу Вердер и Нюрнберг.", "date": "2019.04.15", "title": "Спорт: Контузия извади Мануел Нойер извън терена за две седмици"}
{"url": "http://www.focus-news.net/news/2019/04/15/2646781/afp-es-dade-zelena-svetlina-za-zapochvane-na-targovskite-pregovori-sas-sasht.html", "text": "Страните от Европейския съюз са дали съгласието си за започване на търговски преговори между Брюксел и Вашингтон, въпреки опозицията на Париж, разкриват източници на  AFP .  \r\nВ продължение на месеци 28-те държави-членки на ЕС се проваляха в опитите си да се споразумеят за мандат за започване на трансатлантическите преговори, като някои се опасяваха, че забавянето ще възобнови търговската война с администрацията на американския президент Доналд Тръмп. \r\nСпоред източници от ЕС Франция е гласувала против мандата, а Белгия се е въздържала. Гласуването се е състояло в рамките на среща на министрите на ЕС в Люксембург. Пояснява се, че френската позиции е обусловена с опасенията за последиците вътре в страната в навечерието на изборите за ЕП. За взимането на решението за започване на преговори обаче се изисква квалифицирано мнозинство от членовете на ЕС. Това означава, че френското „не“ има единствено символично значение.  \r\nПостигането на ограничена търговска сделка е ключов елемент от примирието, договорено през юли между Брюксел и Вашингтон, припомня агенцията. Тереза Герова", "date": "2019.04.15", "title": "AFP: ЕС даде „зелена светлина“ за започване на търговските преговори със САЩ"}
{"url": "http://www.focus-news.net/news/2019/04/15/2646788/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата със Сърбия, Северна Македония, Гърция и Турция трафикът е нормален на всички гранични контролно-пропускателни пунктове.", "date": "2019.04.15", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 2“"}
{"url": "http://www.focus-news.net/news/2019/04/15/2646789/sliven-kotel-otbelyaza-198-godini-ot-rozhdenieto-na-georgi-rakovski.html", "text": "Котел отбеляза 198 години от рождението на Георги Раковски, съобщиха от пресцентъра на  Областна администрация-Сливен . \r\n„Георги Раковски се е родил в будния и духовен Котел преди близо два века. Подчертавам този факт, за да си направим равносметка колко много неща е успял да постигне, при това във времена, много различни от днешните. Знаел е няколко чужди езика, извършил е първите етнографски и фолклорни изследвания и е поставил началото на българската етнографска наука. Бил е европейски модерен дори в облеклото си, но е осмивал сляпото подражание на нетипичната за българските традиции мода, за да не застрашава поминъка на местните абаджии и овчари. Властта го е хвърлила в затвора съвсем млад, но не го е прекършила. Пребивавал е в няколко държави, но все в името на църковната и народната кауза. Бил е бунтар, революционер, издател, публицист, изследовател, философ. Романтик в идеалите си за българския народ“, заяви областният управител Чавдар Божурски на тържествената церемония в Котел по случай 198-годишнината от рождението на Георги Раковски. Областният управител припомни, че историците наричат създателя на Първата българска легия Учител. Под негово влияние настъпва промяна във възгледите на Априлов – бащата на първото класно училище в Габрово. Опитът на Раковски събужда във Васил Левски това, което по-късно ще го превърне в Апостола на свободата. „Днес ние честваме не само рождението на националния герой. Днес честваме силата на човешкия дух и достойнство. И аз благодаря на вас, жителите на Котел, и на общината, че пазите паметта за Раковски и за големите уроци, които ни е завещал с краткия си живот той, Учителя на народа“, заяви Божурски. \r\nГодишнината на Георги Раковски бе отбелязана на 14 април, на площад „Възраждане“ в Котел, с поклонение и поднасяне на венци и цветя пред паметника му. Слово към съгражданите си произнесе кметът на общината Коста Каранашев. След това в Пантеона на Раковски бе направена мултимедийна презентация „Аз, като българин, си изпълних народная длъжност“. Въпреки дъждовното време, събитието събра родолюбиви граждани, просветни деятели, историци, ученици. Присъстваха още председателят на общинския съвет Христина Чолакова, представители на кметския екип, областният председател на НФСБ Доброслав Иванов. Организатори на честването бяха общината и историческия музей.", "date": "2019.04.15", "title": "Сливен: Котел отбеляза 198 години от рождението на Георги Раковски"}
{"url": "http://www.focus-news.net/news/2019/04/15/2646790/interfaks-kremal-potvardi-podgotovkata-na-sreshta-na-varha-mezhdu-vladimir-putin-i-kim-chen-un.html", "text": "Говорителят на Кремъл Дмитрий Песков потвърди за подготовката на среща на върха между държавния глава на Руската федерация Владимир Путин и севернокорейския лидер Ким Чен-ун, предава  Интерфакс . \r\n„Мога да потвърдя, че подготовката е в ход. Говорим за това от дълго време“, подчерта пред журналисти Песков. \r\nМиналата седмица южнокорейската информационна агенция  Yonhap  разпространи информация от свои източници, че срещата между двамата лидери ще се състои следващата седмица. Съобщено бе, че на 26-27 април Путин ще пътува до Китай за участие в инвестиционен форум. Събитието ще се проведе в район, граничещ със Северна Корея. Предположението бе, че именно тогава ще се състои срещата между Путин и Ким Чен-ун. \r\nЗа възможна визита на севернокорейския лидер се заговори след втората среща на върха между президентите на Русия и САЩ, проведена в края на февруари във виетнамската столица Ханой. В действителност през последвалия период Пхенян активизира дипломатическите си контакти с Москва и само през март страната бе посетена от трима представители на изолираната комунистическа страна. Тереза Герова", "date": "2019.04.15", "title": "Интерфакс: Кремъл потвърди подготовката на среща на върха между Владимир Путин и Ким Чен-ун"}
{"url": "http://www.focus-news.net/news/2019/04/15/2646792/plovdiv-uchenicheskiyat-festival-na-teatralnoto-izkustvo-teatar-igra-zhivot-shte-se-provede-v-su-sveti-sedmochislenitsi-ot-18-do-20-april.html", "text": "Ученическият фестивал на театралното изкуство „Театър-Игра-Живот“ ще се проведе от 18 до 20 април в СУ „Свети Седмочисленици” в Район „Тракия“ в Пловдив. Това съобщиха за  Радио „Фокус“-Пловдив  от Общината. Проектът се реализира за втора поредна година с финансовата подкрепа на Община Пловдив, съгласно Наредбата за реда и условията за финансиране на инициативи в сферата на културата, по компонент 3 „Гражданска активност“ и е част от Културния календар на града за 2019 година. \r\nПартньори в това начинание отново ще бъдат и Пловдивски университет „Паисий Хилендарски”, Педагогически факултет, специалност „Актьорско майсторство”, Регионално управление на образованието-Пловдив, Драматичен театър-Пловдив и Район „Тракия“-Община Пловдив. \r\nЧрез реализиране на ученически фестивал на театралното изкуство „Театър-Игра-Живот“ СУ „Свети Седмочисленици” Пловдив представя своите виждания за европейско развитие на училището и за изграждане на личности. Идеята е, подготовката на младите хора да осигурява пълноценен живот в непрекъснато усложняващата се система на обществени отношения, международна комуникация, пазарна конкуренция, да създава културни, възпитателни и образователни модели за най-важната сфера на духовна дейност, за социализиране и интегриране в обществото, за пълноценно развитие на човека.Театърът е не само източник на удоволствие и вдъхновение. Tой умее да сближава най-разнообразните култури и народи, съществуващи по света. В същото време, той е и нещо много повече от това, защото може и да образова. Театърът трябва да продължава да представя великите въпроси на своята епоха и да насърчава разбирателството и духа на откритостта. Конкурсният характер на фестивала ще мотивира нарастващата жажда на децата за себеизява и самоусъвършенстване. Ще предостави възможност за съизмерване с другите, откриване на собствената самоценност и начертаване на нови пътища за творческа реализация. \r\nОфициалното откриване е на 18 април, четвъртък, в 10 часа в залата на училището, което разполага със собствена сцена. Фестивалът ще бъде открит от заместник-кмета по култура и туризъм Александър Държиков и кметът на район Тракия – Костадин Димитров.  В първото издание през 2018 г. участваха театрални състави от повече от 40 учебни заведения от Пловдив и областта, които представиха 43 постановки на български и чуждестранни автори. Съгласно регламента, участниците се явяват в ученическия фестивал за театрално изкуство „Театър-Игра-Живот“ в три възрастови групи: детски градини, I – IV клас, V – XII клас.", "date": "2019.04.15", "title": "Пловдив: Ученическият фестивал на театралното изкуство „Театър-Игра-Живот“ ще се проведе в СУ „Свети Седмочисленици” от 18 до 20 април"}
{"url": "http://www.focus-news.net/news/2019/04/15/2646777/hashim-tachi-za-the-guardian-sporazumenieto-sas-sarbiya-e-vazmozhno-oshte-tazi-godina.html", "text": "Постигането на споразумение за нормализиране на двустранните отношения между Косово и Сърбия по подобие на историческия договор между Гърция и Северна Македония все още е възможно през настоящата година, въпреки сериозните неуспехи през последните месеци. Това подчерта държавният глава на най-младата държава на Балканите Хашим Тачи пред британския вестник  The Guardian . \r\nСърбия отказа да признае Косово като независима държава, след като бившата й провинция се отдели през 2008 г. след почти десетилетие на международно управление след кървава война през 1998-1999 г., припомня изданието.  \r\n„Войната, предизвикана от бруталните репресии от страна на сръбските сили срещу косовските сепаратистки етнически албанци, коства живота на 10 000 етнически албанци, преди стартиране на  78-дневна кампания на НАТО за бомбардиране на Югославия, която сложи край на конфликта. Стотици сърби бяха убити в ответните атаки“, пише The Guardian.  \r\n„Трябва да седнем на масата за преговори с нашите безмилостни врагове, но без никакви предварителни условия, и да се опитаме да се вслушваме един в друг\", подчерта Тачи пред британски вестник.  \r\nПреговорите между двете страни бяха прекратени от ноември, когато Косово наложи 100-процентови мита за внос на стоки от Сърбия. Тачи каза, че не се планира премахване на тарифите, но подчерта необходимостта от бърз напредък. \r\nМеждународните колебания и смесените послания „създават пространство за националисти и популисти от двете страни на границата. Твърде често това се свежда до его и сблъсъци на личности, а ние рядко чуваме за принципи, стандарти и ценности\", коментира Тачи.  \r\nКосовският президент бе категоричен, че е инвестирал целия си политически капитал, натрупан през последните две десетилетия, в преговорите с Белград, добавяйки, че провалът на преговорите ще бъде пагубен за целия регион. \r\n„При сегашните обстоятелства, с всички напрежения, не виждам защо чуждестранен инвеститор ще дойде да инвестира в нашия регион. Само един мирен договор може да донесе просперитет“, смята Тачи. \r\nСегашният статут на Косово, означава, че неговите граждани са единствените европейци на запад от Беларус, които се нуждаят от виза за пътуване в Шенгенското пространство. Тези ограничения не се прилагат за други страни от Балканите. Една трета от трудоспособното население на Косово е безработно.. \r\nТачи, бивш ръководител на Армията за освобождение на Косово, който се бореше за независимост, обвинява някои държави-членки на ЕС за усложняване на процеса. Той приведе като пример начина, по който Германия, за разлика от САЩ, се противопоставя на аспектите на предложенията му за опциите за постигане на споразумение със Сърбия, особено за тази, което той се описа като „гранична корекция“. \r\nНеофициално бяха оповестени планове за присъединяване към Сърбия на предимно населения със сърби регион в Северно Косово около Митровица. Косово трябва да получи населената с албанци Прешевска долина в Сърбия. На практика регионът на Северно Косово има двоен суверенитет с влияние от Косово и Сърбия, коментират от редакцията.  \r\nТачи е застъпник на идеята за размяна на територията, но срещу нея се противопостави Германия, която се опасява, че това би могло да отприщи и други искания за преначертаване на етническите линии на други географски граници на Балканите, включително в доминираните от сърби части на Босна. САЩ са по-отворени по отношение на плана. \r\nТачи поясни, че „корекцията на границата“ може да бъде част от всяко цялостно споразумение за взаимно признаване. Но той подчерта, че „не може да има граници по етнически признак. Това е невъзможно. Както Косово, така и Сърбия ще останат мултиетнически държави\". \r\nВ края на 2018 г. Косово наложи 100% тарифи върху сръбските стоки и заяви, че Белград настоява за тяхното отстраняване като предварително условие за възобновяване на преговорите. Налагането на митата доведе до оставката на четирима кметове в провинциите в Северно Косово. \r\n„Косовските сърби са се оттеглили от политическия живот в Косово, включително от полицията и съдебната система в северната част на страната. Никой няма отговор как да се продължи напред, а най-големите жертви са косоварите и по-специално косовските сърби\", бе заключението на Тачи. Тереза Герова", "date": "2019.04.15", "title": "Хашим Тачи за The Guardian: Споразумението със Сърбия е възможно още тази година"}
{"url": "http://www.focus-news.net/news/2019/04/15/2646787/veliko-tarnovo-yubileyna-nauchna-konferentsiya-dade-start-na-chestvaniyata-za-140-godishninata-na-tarnovskata-konstitutsiya.html", "text": "С юбилейна научна конференция във Великотърновския университет започнаха честванията за 140 години от приемането на Търновската конституция. Темата на форума е \"Модерният свят на българина. Търновската конституция от 1879 година\" и е организиран от ВТУ „Св. св. Кирил и Методий“ и Институт за исторически изследвания към БАН. Това съобщиха от  пресцентъра на Община Велико Търново. \r\nКонференцията бе открита от ректора на Алма-матер в Старата столица проф. Христо Бонджолов. Когато става дума за значими събития от историята ни, каквото е приемането на Търновската конституция, е добре да се чуе мнението на учените, на научните изследователи, за да не бъдат събитията интерпретирани погрешно, заяви в приветствието си към участниците проф. Бонджолов.  \r\nТой изрази радостта на представителите на академичната общност за това, че Велико Търново получи официално статут на историческа и духовна столица на България и заяви, че градът напълно заслужава това признание.  \r\nВ научната конференция се включват проф. д.и.н Милко Палангурски от ВТУ - с доклад \"Бащите на Конституцията. Юристите - между правото и политиката\", проф. д-р Екатерина Михайлова от НБУ и проф. д-р Веселин Методиев от НБУ, които разискват теми за Учредителното събрание, проф. д-р Веселин Янчев от СУ - с доклад \"Българската армия. Търновската конституция и княз Александър I\" и др.  \r\nФорумът протича в две части, в които участниците представят 17 научни разработки по темата.", "date": "2019.04.15", "title": "Велико Търново: Юбилейна научна конференция даде старт на честванията за 140-годишнината на Търновската конституция"}
{"url": "http://www.focus-news.net/news/2019/04/15/2646791/prezidentat-rumen-radev-shte-se-sreshtne-s-ministar-predsedatelya-na-gruziya-mamuka-bahtadze.html", "text": "На 16 април 2019 г. от 15.30 часа на „Дондуков“ 2 държавният глава Румен Радев ще разговаря с министър-председателя на Грузия Мамука Бахтадзе. Това съобщиха от  прессекретариата на държавния глава.", "date": "2019.04.15", "title": "Президентът Румен Радев ще се срещне с министър-председателя на Грузия Мамука Бахтадзе"}
{"url": "http://www.focus-news.net/news/2019/04/15/2646793/obshtina-sliven-uspeshno-premina-klasiraneto-v-detskite-gradini-prez-april.html", "text": "Успешно премина класирането в детските градини през месец април, съобщиха от пресцентъра на  Община Сливен . \r\nРезултатите от класирането в детските градини на територията на Община Сливен вече са публикувани на специализирания сайт. \r\nОт 552 регистрирани заявления, 489 деца участваха в класирането през април, а 72 са заявленията за възрастови групи, за които няма обявени свободни места. Общо бяха класирани 476 деца, от които 443 по първо желание. \r\nЗаявленията на всички деца, които не са класирани по нито едно желание, поради недостатъчен брой точки или поради по-голяма стойност на случайното число, ще участват автоматично в класирането през май. Напомняме, че при формиране на класирането, електронната система за прием определя случайно число за всяко едно от заявленията, които участват в класирането. \r\nСвободните места за класирането през май ще бъдат обявени в   в началото на месеца. Родителите могат да се запознаят подробно с графика на дейностите в категория „Класирания“, раздел „График на дейностите“. \r\nОт Общината напомнят на всички родители, че записването на класираните през април деца, се извършва на място в детската градина в срок от 15 до 22 април, включително. Съгласно приетата от Общински съвет – Сливен Наредба за условията и реда за записване, отписване и преместване на деца в общинските детски ясли, детски градини и полудневни подготвителни групи към училищата на територията на Община Сливен, ако заявителят (родител/настойник) не желае детето му да посещава детското заведение, в което е класирано, то той може да се откаже от приема като не запише детето си, губи входящия си номер и може да участва в следващи класирания с нов входящ номер и ново заявление за прием. Всички маркирани в заявленията критерии трябва да бъдат актуални към датата на класиране и доказани със съответните документи в срока за потвърждаване на приема, с изключение на тези, които се проверяват служебно. \r\nДецата, родени през 2016 г., ще постъпят в детските градини, в които са записани, през септември.", "date": "2019.04.15", "title": "Община Сливен: Успешно премина класирането в детските градини през април"}
{"url": "http://www.focus-news.net/news/2019/04/15/2646795/varna-nad-30-nezakonni-postroyki-predstoi-da-badat-saboreni-v-tsiganskata-mahala-maksuda.html", "text": "34 незаконни постройки в 12 имота, попадащи в циганската махала „Максуда“ във Варна, предстои да бъдат съборени. До 10 дни трябва да влязат в сила заповедите за събарянето, съобщи за  Радио „Фокус“ – Варна  Христо Христов, кмет на район „Младост“, на чиято територия е част от махалата. Постройките се намират между ул. „Капитан Райчо“, „Свобода“ и ул. „Георги Пеячевич“. Според Христо Христов досега не е имало напрежение сред местното население, но са били отправяни заплахи. По думите на районния кмет обитаващите незаконните постройки са били уведомени по надлежния ред за събарянето. Актовете са влезли в сила, в момента се очаква само изпълнението на заповедите. Христо Христов добави, че кметската администрация да е длъжна да предложи на семействата временно настаняване в общинския приют. „Има още хора, на които не са връчени констативни актове, защото не можем да ги издирим. Т. е. - ще се събарят още незаконни постройки“, обясни още той и уточни, че до края на годината със сигурност ще има още планирани за събаряне къщи. \r\nДиана СТОЕВА", "date": "2019.04.15", "title": "Варна: Над 30 незаконни постройки предстои да бъдат съборени в циганската махала „Максуда“"}
{"url": "http://www.focus-news.net/news/2019/04/15/2646794/haskovo-31-godishen-mazh-e-zadarzhan-za-prevozvane-na-nelegalni-chuzhdentsi.html", "text": "31-годишен мъж е задържан за превозване на нелегални чужденци. Това съобщиха от пресцентъра на  МВР . 31-годишен хасковлия е задържан за подпомагане на чужденци, преминали нелегално границата. Автопатрул от РУ-Димитровград подал сигнал за спиране на лек автомобил „Мерцедес ML 320“ на 14 април в 19.50 часа на АМ „Марица“ в посока Пловдив. Водачът не се е подчинил на разпореждането, продължил пътя си и малко след това го напуснал в движение, като побягнал северно от магистралата към пресечена местност. При проверка в автомобила, в багажника и на задните седалки са установени 12 чужди граждани, на възраст до 30 години. С помощта на преводач те заявили, че са от Афганистан, без документи за самоличност и са преминали границата незаконно. По данни на мъжете, само един от тях е непълнолетен – на 16 г. При незабавно организираните заградителни действия и с помощта на следово куче е задържан и водачът на колата, познат на органите на реда. Работата по образуваното досъдебно производство продължава. Чужденците ще бъдат настанени в СДВНЧ - Любимец.", "date": "2019.04.15", "title": "Хасково: 31-годишен мъж е задържан за превозване на нелегални чужденци"}
{"url": "http://www.focus-news.net/news/2019/04/15/2646797/andriyan-petrov-zam-oblasten-upravitel-na-smolyan-nyama-seriozno-uvelichenie-na-nivata-na-rekite-i-yazovirite-v-oblastta-vsledstvie-na-valezhite.html", "text": "Въпреки ежедневните валежи през последните дни, обстановката в област Смолян е нормална и няма сериозно увеличение на нивата на реките. Това каза за  Радио „Фокус“ – Смолян  зам.-областният управител на Смолян Андриян Петров. По думите му, се отчита повишение в нивата на реките и водоемите в областта, тъй като валежите са способствали и по-бързото снеготопене. „Никъде обаче няма нива, които са около и над критичното ниво. Няма притеснителни за момента нива, има достатъчно свободен обем във язовирите и водоемите на областта. Реките, които са покачили нивото си Арда и река Чепеларска, където има повишение на водите заради снеготопенето“, поясни Петров. \r\nТой припомни, че освен валежи от дъжд, през почивните дни, по високите части в Родопите имаше и валежи от сняг. „Валежите от сняг създадоха неудобства най-вече за водачите на моторни превозни средства, тъй като много от тях вече са сменили гумите на автомобилите си с летни и това в някаква степен ги изненада. Няма обаче произшествия заради снеговете, а и земята вече е по-топла и температурите са по-високи и не се утежни ситуацията“, допълни зам.-областният управител на Смолян. Той подчерта, че реките и водоемите на територията на област Смолян са под непрекъснат контрол, получава се информация за всичко, което се  случва няма информация за притеснителни ситуации, вследствие на валежите. \r\nНели ГЕРГЬОВСКА", "date": "2019.04.15", "title": "Андриян Петров, зам.-областен управител на Смолян: Няма сериозно увеличение на нивата на реките и язовирите в областта вследствие на валежите"}
{"url": "http://www.focus-news.net/news/2019/04/15/2646796/d-r-atanas-mitkov-tssmp-kardzhali-eksperti-ot-balgariya-i-gartsiya-shte-uchastvat-v-konferentsiyata-po-problemite-na-speshnata-pomosht-v-transgranichniya-rodopski-region.html", "text": "Експерти от България и Гърция ще участват в конференцията по проблемите на спешната медицинска помощ в трансграничния Родопски регион, която ще се проведе от 22 до 24 април. Конференцията се организира по проекта за получаване на спешна медицинска помощ чрез насърчаване на иновациите в трансграничния регион Гърция – България. Това съобщи за  Радио „Фокус“  д-р Атанас Митков, директор на Центърът за спешна медицинска помощ-Кърджали. 11 са партньорите по проекта от гръцката страна, които ще участват в конференцията, а от българска ще бъдат около 40. Поканени са областният управител на Кърджали и кметовете на общини от областта, ръководители на партньорските служби на Центъра за спешна помощ  – РДПБЗН, РДВР, телефон 112. Конференцията ще се председателства от д-р Атанас Митков. Д-р Евангелос Кампуридис ще представи Многопрофилната главна болница в Кавала, а д-р Антониос Костас ще представлява Медицинската асоциация на Кавала. Ръководителят на проекта Светла Размова ще изнесе основния доклад по темата на конференцията „Получаване на спешна/ежедневна медицинска помощ чрез насърчаване на иновациите в трансграничния регион Гърция – България“. За стандартите и организацията на Основната болница в Кавала ще говори д-р Евангелос Кампутидис. Анализ на резултатите от проведеното проучване на условията на труд в Центъра за спешна медицинска помощ в Кърджали и филиалите му в региона ще представи Виолета Добрева. Конференцията ще завърши с посещение на Центъра по спешна помощ в Кърджали и филиала му в Кирково. Предстои през лятото да се проведе упражнение/симулация за готовност при спешни медицински случаи и извънредни бедствени ситуации в граничния регион на Родопите, след което ще се анализират резултатите и проектът ще приключи в края на месец септември тази година, каза в заключение д-р Атанас Митков. \r\nДарина ДЕЕНИЧИНА", "date": "2019.04.15", "title": "Д-р Атанас Митков, ЦСМП - Кърджали: Експерти от България и Гърция ще участват в конференцията по проблемите на спешната помощ в трансграничния Родопски регион"}
{"url": "http://www.focus-news.net/news/2019/04/15/2646798/haskovo-28-godishen-piyan-shofyor-e-zadarzhan-za-podkupvane-na-politsay.html", "text": "28-годишен пиян шофьор е задържан за подкупване на полицай. Това съобщиха от  МВР . Автопатрул от управлението спрял за проверка в ж.к. “Бадема“ лек автомобил, шофиран от 28-годишен от града в събота, в 2.50 часа. С цел да осуети проверката, мъжът хвърлил банкнота от 100 евро в служебния автомобил. Полицаите от патрула го задържали и го тествали с дрегер, който отчел 1,83 промила алкохол. Мъжът е отказало кръвна проба. Започнато е бързо производство.", "date": "2019.04.15", "title": "Хасково: 28-годишен пиян шофьор е задържан за подкупване на полицай"}
{"url": "http://www.focus-news.net/news/2019/04/15/2646801/sliven-trima-dushi-sa-zadarzhani-pri-spetsializirani-operatsii-sreshtu-narkorazprostranenieto-v-oblastta.html", "text": "Иззети наркотици и трима задържани при специализирани операции срещу наркоразпространението в Сливен и Нова Загора, това съобщиха от  Областна дирекция на МВР – Сливен . \r\nВ дните 12 и 13 април екипи на районните управления в Сливен и Нова Загора са провели операции по противодействие на наркоразпространението. Служители на сектори „Криминална полиция“ и участъци „Запад“, „Петолъчка“, „Надежда“ и „Кв. Шести“ са извършили масови проверки на лица от криминалния контингент, в обекти, автомобили и частни адреси. Претърсванията са извършени с полицейски кучета, обучени да откриват наркотични вещества. Задържани са трима, иззети са пакетирани и приготвени за продажба дози канабис и хероин. \r\nНа 12 април криминалисти на участъци „Надежда“ и „Запад“ са иззели канабис, скрит в лек автомобил и в частни имоти в сливенското село Блатец. В квартал Шести в Нова Загора са иззети 46 пакетчета с вещество, което при полевия тест е реагирало на хероин. Задържаните са Т. Т. (38 г.) от град Нова Загора, Н. С. (36 г.) и Х. Б. (21 г.) от село Блатец. \r\nЗа резултатите от проведените операции е уведомена Окръжна прокуратура-Сливен. \r\nОбразувани са досъдебни производства. \r\nДействията на ОДМВР-Сливен по противодействие на производството и разпространението на наркотични вещества продължават.", "date": "2019.04.15", "title": "Сливен: Трима души са задържани при специализирани операции срещу наркоразпространението в областта"}
{"url": "http://www.focus-news.net/news/2019/04/15/2646799/plovdiv-stoyanka-mutafova-chiito-koreni-sa-svarzani-s-asenovgradskiya-kray-poluchi-pochetniya-simvol-plaket-asenovgrad.html", "text": "Голямата българска артистка Стоянка Мутафова представи своята биографична книга на премиера в Асеновград, съобщиха за  Радио „Фокус“-Пловдив  от Общината. Тя бе посрещната от стотици почитатели в зрителната зала на читалище „Родолюбие”. От името на кмета на Асеновград д-р Емил Караиванов Мутафова получи почетния символ „Плакет Асеновград” за нейния огромен принос в световната театрална култура и като свидетелство за това, че родословните ѝ корени са свързани с асеновградския край. Плакетът и бе връчен от заместник-кмета инж. Мария Вълканова с думите „Жената, в чиято биография пише родена в София, Царство България, не може да бъде по-малко от царица на българския театър и кино”. \r\n„Добър вечер, столетие мое” е заглавието на книгата, а неин автор е дъщерята на Мутафова Мария Грубешлиева. В нея тя е събрала разказите от спомени на майка си, свързани с театъра, киното, колеги и приятели, събития и незабравими случки. В своята биография актрисата разказва за изживените мигове с други нашия големи артисти като Георги Калоянчев, Георги Парцалев, Константин Коцев. Тя споделя и голяма част от личния си живот – за отношенията със своите съпрузи, родители и близки. \r\nСлед премиерата Стоянка Мутафова остана дълго време на сцената за автографи и снимки с публиката.", "date": "2019.04.15", "title": "Пловдив: Стоянка Мутафова, чиито корени са свързани с Асеновградския край, получи почетния символ „Плакет Асеновград”"}
{"url": "http://www.focus-news.net/news/2019/04/15/2646803/burgas-proektat-parvoklasno-nachalo-startira-s-obnovyavane-i-tehnologizatsiya-na-blizo-100-klasni-stai.html", "text": "Започва същинската реализация на проекта \"Първокласно начало\", който тази есен ще предложи изцяло нови класни стаи за първолаците в абсолютно всички бургаски училища - от това в най-малкото село в общината до най-голямото градско. Това съобщиха от  Община - Бургас . Вече са подадени 7 оферти за изпълнение на ремонтните дейности и още толкова за обзавеждане и оборудване на помещенията. Пълна промяна ще претърпят общо 92 класни стаи. \r\nПредстои избор на изпълнители по проекта, а Община Бургас има желанието още в първите дни след 24 май те да започнат работа. Първокласниците, които ще пристъпят училищния праг наесен, ще учат в класни стаи с нови антибактериални настилки, лед осветление, нови шкафчета, нови единични чинове, които могат да се конфигурират по различен начин, нови интерактивни дъски с възможности за използване на електронни учебници и електронен дневник. \r\nОсвен обновяването на материалната база, не по-маловажно е въвеждането на новите форми на работа в първи клас. През април вече се проведе първото обучение на 50 учители за работа с нови технологии и методики за обучение. През лятото предстои още едно. \r\nЗа да извлече най-доброто от опита на бургаските учители и да го съчетае с нови идеи, Община Бургас организира по проекта \"Първокласно начало\" голяма конференция на 14-15 юни. Нейната цел е да предостави възможност на учителите да споделят добри практики при обучението на учениците в първи клас, да обменят информация и опит със свои колеги и да набележат нови насоки за модернизиране и укрепване на системите за обучение в начален курс. Община Бургас призовава всички педагози с интересни разработки да изготвят презентация и да участват с нея в конференцията. След това най-полезните и ефективни решения ще бъдат приложени в практиката. Полезна информация за конференцията можете да откриете тук: https://www.burgas.bg/bg/info/index/1430. \r\nОбщина Бургас първа в страната организира електронен прием в първи клас, което е голямо улеснение за родителите при кандидатстването. Бургас е и първият град у нас, който, отново по инициатива на кмета Николов, въведе през 2016 година изучаването на английски език в програмата за първи клас.", "date": "2019.04.15", "title": "Бургас: Проектът \"Първокласно начало\" стартира с обновяване и технологизация на близо 100 класни стаи"}
{"url": "http://www.focus-news.net/news/2019/04/15/2646802/stara-zagora-vlak-e-blasnal-leka-kola-v-preleza-v-selo-dunavtsi.html", "text": "Влак е блъснал лека кола в прелеза в село Дунавци. Това съобщиха за  Агенция „Фокус“  от ОДМВР – Стара Загора. Инцидентът е станал около 11.14 часа. Лекият автомобил е влязъл в прелеза и е ударен от влака. Няма пострадали хора. Обстоятелствата около инцидента се уточняват.", "date": "2019.04.15", "title": "Стара Загора: Влак е блъснал лека кола в прелеза в село Дунавци"}
{"url": "http://www.focus-news.net/news/2019/04/15/2646807/stara-zagora-opredeliha-pobeditelite-v-konkursa-pisma-do-sebe-si.html", "text": "Приключи третото издание на Националния литературен конкурс „Писма до себе си”, съобщиха от  пресцентъра на Община Стара Загора . В него с есета, стихотворения и разкази се включиха над 100 млади автори от 27 населени места, от училища, литературни клубове и ателиета. Конкурсът се организира от Община Стара Загора, Център за подкрепа за личностно развитие (ЦПЛР)и Народно читалище  „Николай Лилиев – 2005“. \r\nЖури в състав: Мария Донева, акад. Крум Георгиев и Станислава Раянова присъди награди в различните категории, както и поощрения за добре представилите се автори. \r\nВ Първа възрастова група – 10 -14 години първото място е за  Славея Минчева 11 г. град Варна – ЦПЛР – ОДК литературен клуб „Касталия”, второто за  Сандра Радева – 11 г. град Търговище – ОУ „Христо Ботев” и третото за Даниел Петров – 12 г. град Разград – ЦПЛР – ЦУТНТ клуб „Слово”. \r\nПоощрителни награди получават: Велина Барилска – 14 г. Благоевград ЕГ „ Акад. Л. Стоянов”, Анастасия Боянова – 12 г. град София – ЧСУРЧЕО „ЕСПА”, ателие за творческо писане „Метафора”, Лидия Мирчева – 10 г. град Стара Загора – Шесто ОУ „Св. Никола”, Деяна Димитрова – 14 г. град Разград – ЦПЛР – ЦУТНТ клуб „Слово”. \r\nВъв Втора възрастова група – 15 – 20 години на първо място е класирана Милица Иванова – 15 г. град Варна, ЦПЛР – ОДК литературен клуб „Касталия”, на второ Анелия Крумова – 17 г. град Кърджали, СУ ”П. Р. Славейков” и на трето Даниел Луканов – 17 г. град Варна, ЦПЛР – ОДК литературен клуб „Касталия”.  \r\nПоощрителни награди получават Емилия Попова – 17 г. град София, 134 СУ „Димчо Дебелянов” и Виктория Петрова – 17 г. град Стара Загора, ТГ „Княз Симеон Търновски”. \r\nНаградата за най-добре представил се участник от град Стара Загора е присъдена на Мария Стойчева – 17 г., ТГ „Княз Симеон Търновски” \r\nНаградите си участниците ще получат на специална церемония на 19 април 2019 г. от 18.00 часа в залата на Радио Стара Загора.", "date": "2019.04.15", "title": "Стара Загора: Определиха победителите в конкурса „Писма до себе си“"}
{"url": "http://www.focus-news.net/news/2019/04/15/2646806/nkzhi-prelezat-v-mezhdugarieto-sahrane-dunavtsi-ima-avtomatichna-prelezna-signalizatsiya-koyato-e-redovno-zadeystvana.html", "text": "Прелезът в междугарието Сахране - Дунавци е съоръжен с автоматична прелезна сигнализация (светлина и звук), редовно задействана, съобщиха от  пресцентъра на НКЖИ .", "date": "2019.04.15", "title": "НКЖИ: Прелезът в междугарието Сахране - Дунавци има автоматична прелезна сигнализация, която е редовно задействана"}
{"url": "http://www.focus-news.net/news/2019/04/15/2646808/plovdiv-v-politsiyata-v-rakovski-e-zadarzhan-izvarshitel-na-umishlen-palezh.html", "text": "В полицията в Раковски е задържан извършител на умишлен палеж, съобщиха от пресцентъра на  ОДМВР-Пловдив . Разследването започнало, след като в 1.35 часа в неделя постъпил сигнал за обхванат в пламъци частен гараж. След потушаване на огъня е установено, че са нанесени материални щети по паркирания вътре лек автомобил, а при огледа са събрани данни, че пожарът е предизвикан умишлено. В резултат на предприетите бързи оперативни и издирвателни действия още същия ден в полицейския арест бил отведен авторът – 47-годишен местен жител. По случая е образувано досъдебно производство, работата по документирането му продължава. \r\nВ Първо РУ са образувани и две досъдебни производства във връзка с възникнали пожари в Пловдив. Около полунощ в петък постъпил сигнал за обхванат в пламъци фирмен лек автомобил на ул. „Асен Христофоров“. От огъня са нанесени материални щети и на съседен товарен автомобил. При първоначалния оглед са събрани данни, че запалването е предизвикано умишлено. Към 12 часа в събота било съобщено за пожар в автосервиз на ул. „Ал. Стамболийски“. На място било установено, че по време на ремонтни дейности от пламъци бил обхванат и изпепелен лек автомобил, а частично засегнат е паркиран наблизо лек автомобил. В болница за оказване на медицинска помощ бил откаран 65-годишен мъж, който по-късно е изписан за домашно лечение. Работата на служителите по изясняване на фактите и обстоятелствата около двата случая продължава под наблюдение на прокуратурата.", "date": "2019.04.15", "title": "Пловдив: В полицията в Раковски е задържан извършител на умишлен палеж"}
{"url": "http://www.focus-news.net/news/2019/04/15/2646805/daily-sabah-turtsiya-ili-balgariya-folksvagen-shte-vzeme-reshenie-za-nov-zavod-v-kraya-na-noemvri-no-spored-mediite-otgovorat-e-yasen.html", "text": "Вестник  Daily Sabah  публикува статия, с която се опитва да внесе яснота по въпроса в коя държава от югоизточната част на Европа ще бъде открит новият завод на германския автомобилен производител „Фолксваген“: „На фона на множеството слухове през последните месеци се съобщава, че германският автомобилен гигант ще вземе решението в края на ноември, като Турция и България се открояват като двамата най-силни кандидати за компанията“, отбелязва изданието в встъпителните думи на статията. \r\nСпоред информация на германска медия, въпросът ще бъде обсъден на заседанието на надзорния съвет на „Фолксваген“ в края на април, а окончателното решение ще бъде взето на заседанието на Надзорния съвет през ноември тази година.  \r\nТурската редакция на Deutsche Welle съобщи, че разходите за персонал в двете страни са по-ниски в сравнение с тези в Германия, като подчерта, че резултатът от състезанието между двете страни е „ясен“.  \r\nМеждувременно, говорийки в рамките на форум, Алпер Канка, председател на Асоциацията на доставчиците на автомобили в Турция (TAYSAD), заяви, че турската общественост не желае „Фолксваген“ да гледа на страната само като на пазар за продажби на превозни средства. Турците очакват производство в страната. Като припомня, че миналата година „Фолксваген“ е продала 120 000 автомобила в Турция, Канка заяви, че компанията трябва да даде положителен сигнал, като вземе предвид турско-германските отношения. Канка добави, че инвестицията в Турция ще бъде важен инструмент в това отношение. \r\nСмята се, че Турция има голям шанс да бъде избрана пред конкурента си България. В подкрепа на това твърдение се припомня, че в средата на януари „Фолксваген“ се съгласи за производството на микробуси във фабриките на Ford в Турция.  \r\nБългария, която е една от възможностите за германския автомобилен производител, също се надява, че новият завод ще бъде открит в страната. Делегация на „Фолксваген“ разгледа българската столица София преди посещението на германския президент Франк-Валтер Щайнмайер в началото на април.   \r\nМиналия ноември „Фолксваген“  обяви, че ще направи инвестиция от 44 милиарда евро (49.8 милиарда долара) в електрически превозни средства, автономно шофиране и цифрови технологии за следващите пет години, разкривайки, че около 30 милиарда евро от тази инвестиция ще бъдат предназначени за развитието конкретно на електрически автомобили. „Фолксваген“ също така разкри, че моделите Skoda Karoq и Seat Ateca ще бъдат произвеждани  в новия завод, който компанията ще открие в държава от Източна Европа. Тереза Герова", "date": "2019.04.15", "title": "Daily Sabah: Турция или България: „Фолксваген“ ще вземе решение за нов завод в края на ноември, но според медиите отговорът е „ясен“"}
{"url": "http://www.focus-news.net/news/2019/04/15/2646811/plovdiv-75-godishen-mazh-i-zhena-na-81-godini-sa-otkarani-v-bolnitsa-sled-katastrofa-po-iztochno-obhodniya-pat-kray-zhelezniya-most.html", "text": "Възрастна двойка е откарана в болница след катастрофа по източно-обходния път край железния мост в Пловдив. Това съобщи за  Радио „Фокус“-Пловдив  говорителят на ОДМВР-Пловдив. Произшествието е възникнало около 12.00 часа. По първоначални данни на 75-годишен шофьор му прилошало и колата се блъснала в насрещно движещ се камион, завъртяла се и ударила друг лек автомобил. В болница са откарани възрастният шофьор и 81-годишната му спътничка. \r\nДвижението в района на катастрофата е затруднено. Пътни полицаи подпомагат трафика. \r\nЦветана ТОНЧЕВА", "date": "2019.04.15", "title": "Пловдив: 75-годишен мъж и жена на 81 години са откарани в болница след катастрофа по източно-обходния път край железния мост"}
{"url": "http://www.focus-news.net/news/2019/04/15/2646813/sport-hyui-fyuri-se-zavrashta-na-ringa-na-25-may.html", "text": "Бившият съперник на Кубрат Пулев - Хюи Фюри ще се завърне на ринга на 25 май за участие в голямата галавечер в Манчестър. Все още не е ясен опонентът на Фюри, но се очаква да е представител на домакините на събитието. \r\nВ последните си три мача Фюри има две загуби. За последно той се би през октомври миналата година, когато  отстъпи със съдийско решение на Кубрат Пулев. Другото му поражение е от Джоузеф Паркър от 2017-а година в мач за световната титла в тежка категория.", "date": "2019.04.15", "title": "Спорт: Хюи Фюри се завръща на ринга на 25 май"}
{"url": "http://www.focus-news.net/news/2019/04/15/2646814/plovdiv-trima-dushi-sa-v-aresta-sled-spetsaktsiya-za-narkotitsi-provedena-na-teritoriyata-na-karlovo.html", "text": "Трима са в ареста след спецакция по линия на наркотици, проведена в петък и събота на територията на Районно управление на МВР – Карлово, съобщиха от пресцентъра на  ОДМВР-Пловдив . В хода на операцията служителите спрели за проверка 31-годишен жител на подбалканския град, с криминални регистрации и множество присъди за притежание и разпространение на наркотични вещества. Мъжът направил опит да се освободи от две топчета със съмнително съдържание, а при последвалото претърсване на адреса му били открити още четири подобни разфасовки. Експертна справка показала, че иззетото вещество е амфетамин с общо количество над 6,5 грама. Междувременно в автомобила на 25-годишен шофьор от Ведраре полицаите открили топче с марихуана, а в Баня три пакетчета със суха зелена листна маса носел 20-годишен жител. \r\nСрещу извършителите са образувани бързи производства по чл. 354а от НК. С постановление на Районна прокуратура – Карлово те са задържани за срок до 72 часа.", "date": "2019.04.15", "title": "Пловдив: Трима души са в ареста след спецакция за наркотици, проведена на територията на Карлово"}
{"url": "http://www.focus-news.net/news/2019/04/15/2646785/vladimir-marinov-abv-vas-ostavya-bez-razglezhdane-zhalbata-za-imeto-na-koalitsiya-za-balgariya-dava-y-pravoto-da-uchastva-v-evropeyskite-izbori.html", "text": "Върховният административен съд оставя без разглеждане жалбата за името на „Коалиция за България“ и оставя правото ѝ да участва в европейските избори. Това каза зам.-председателят на ПП АБВ Владимир Маринов по време на пресконференция на партията, предаде репортер на  Агенция „Фокус“ . Той отбеляза, че „Коалиция за България“ e минала през решението на ЦИК за регистрация, но въпреки това са се намерили организации, които са обжалвали това решение. „Върховният административен съд оставя без разглеждане жалбата за името на политическата коалиция „Коалиция за България“ и оставя правото ѝ да участва в изборите. Ние нямаме други мотиви с какво да докажем правотата си“, изтъкна още зам.-председателят на ПП АБВ. \r\nДаяна ДЮЛГЕРОВА", "date": "2019.04.15", "title": "Владимир Маринов, АБВ: ВАС оставя без разглеждане жалбата за името на „Коалиция за България“, дава й правото да участва в европейските избори"}
{"url": "http://www.focus-news.net/news/2019/04/15/2646818/predsedatelyat-na-parlamenta-tsveta-karayancheva-nagradi-v-narodnoto-sabranie-pobeditelite-v-natsionalnoto-sastezanie-po-vodene-na-parlamentaren-debat-za-uchenitsi-i-studenti.html", "text": "Председателят на парламента Цвета Караянчева награди в пленарната зала на Народното събрание победителите в Националното състезание по водене на парламентарен дебат за ученици и студенти. Това съобщиха от пресцентъра на  Народното събрание . Това са Борислав Драганджиков и Захари Николаев, които се представиха най-добре в дискусията на тема „Лисабонският договор успешно замества договора за европейска конституция и не пречи на задълбочаването на европейската интеграция“. Финалът на състезанието беше на 15 април 2019 г. пред пълна с техни връстници пленарна зала.  \r\nНационалното състезание е част от инициативите, с които се отбелязва 140-ата годишнина от Учредителното събрание и приемането на Търновската конституция. Организатори са Народното събрание в партньорство с „Асоциация Дебати България“.  \r\nПреди началото на дебата председателят на парламента Цвета Караянчева поздрави участниците в състезанието и учениците, които присъстваха на финалната дискусия. Тя символично „даде думата“ на младежите и посочи, че в техните ръце е бъдещето на България, че те ще бъдат връзката между миналото, настоящето и бъдещето. Мили деца, Вие се справихте чудесно, обърна се Цвета Караянчева към участниците в състезанието. Вие показахте, че силата на аргументите е най-важна, че уважението, дори и към инакомислещите, е неделима част от всеки дебат, че именно в дискусията могат да се представят и да бъдат чути всички „за“ и „против“ по съответната тема, отбеляза председателят на Народното събрание. Цвета Караянчева благодари на участниците и им пожела успех.  \r\nБъдещето на България в контекста на Европа и европейската интеграция беше темата, по която изложения направиха двата отбора финалисти. В първият бяха Борислав Драганджиков и Захари Николаев, а техни опоненти - Алекзандър Бъчваров и Тодор Рогошев.  \r\nДобре, че не трябва да бъда съдия на тази дискусия, коментира след представянето им председателят на Народното събрание. Това са млади хора, които са много добре запознати със зададената тема и дебатираха сърцато, те ни показаха, че имаме подготвени млади хора, с които можем да се гордеем, посочи Цвета Караянчева. Радвам се, че Народното събрание инициира това национално състезание, за да покажем, че институционалността в България я има, добави тя.  \r\nГости на финалния дебат на Националното състезание по водене на парламентарен дебат за ученици и студенти бяха много ученици от столични училища, дошли със своите ръководители в Народното събрание.", "date": "2019.04.15", "title": "Председателят на парламента Цвета Караянчева награди в Народното събрание победителите в Националното състезание по водене на парламентарен дебат за ученици и студенти"}
{"url": "http://www.focus-news.net/news/2019/04/15/2646800/rumen-petkov-abv-rakovodstvoto-na-bsp-vodi-bitka-za-imena-i-personi-a-ne-za-politiki.html", "text": "Ръководството на БСП води битка за имена и персони, а не за политики. Това каза лидерът на ПП АБВ Румен Петков по време на пресконференция в централата на партията, предаде репортер на  Агенция „Фокус“ . „В ръководството на БСП от месец и половина не се говори за политика. Липсата на политически диалог и свеждането на процесите в БСП в сблъсъка на два клана, в този на Корнелия Нинова и Сергей Станишев, показват една политическа безпътица и политическо безбъдие, което в много голяма степен поставя въпроса за лявото“, посочи той. „Ние твърдим, че сме автентичното ляво, силната и социално ангажираната политическа формация“, изтъкна Петков, като обясни, че „Коалиция за България“ се различава коренно от ГЕРБ и БСП. „Процесите в двете партии са едни и същи, битката „кой“, а не „какво“. Битката е кой е в листата и на какво място. За съжаление, политически дебат за бъдещето на Европа и бъдещето на европейска България не се води и от това ще страда Европа, и нашата страна,“ коментира още лидерът на АБВ. Той припомни, че ръководството на БСП преди месец е дало блестяща оценка на евродепутатите си, а в сегашната листа на партията липсват. „Ръководството на БСП води битка вътре в БСП и в левицата, битка за имена и персони, а не за политики“, заяви той. Според него липсата на лидерство в БСП поражда невъзможност да се справят с политиката. \r\nДаяна ДЮЛГЕРОВА", "date": "2019.04.15", "title": "Румен Петков, АБВ: Ръководството на БСП води битка за имена и персони, а не за политики"}
{"url": "http://www.focus-news.net/news/2019/04/15/2646816/veliko-tarnovo-za-prinosa-na-vseki-edin-ot-uchreditelite-spomognali-za-sazdavaneto-na-tarnovskata-konstitutsiya-razkazva-istorikat-prof-milko-palangurski.html", "text": "За приноса на всеки един от учредителите, спомогнали за създаването на Търновската конституция разказва историкът проф. Милко Палангурски. Пред жителите и гостите на Велико Търново той ще представи монографията си „Бащите на Търновската конституция“, предаде репортер на  Радио „Фокус“ – Велико Търново . Събитието е част от официалната програма, посветена на 140-годишнината от приемането на Търновската конституция, която започва днес. По думите на автора целта на книгата е не толкова да разкрие как е създадена Търновската конституция, а да разкаже кои са тези, които я създават, какво и защо правят те и как го правят. Основната му задача е да представи българския политически елит през далечната 1879 година и всички онези славни събития, до които решенията на първите в държавата мъже водят. \r\nПредставянето на книгата ще се проведе в Народно читалище „Надежда“ във Велико Търново. Модератор ще бъде проф. Веселин Янчев. \r\nЛуиза ТРАНЧЕВА", "date": "2019.04.15", "title": "Велико Търново: За приноса на всеки един от учредителите, спомогнали за създаването на Търновската конституция разказва историкът проф. Милко Палангурски"}
{"url": "http://www.focus-news.net/news/2019/04/15/2646820/d-r-atanas-kambitov-kmet-na-blagoevgrad-novite-172-sotsialni-zhilishta-koito-izgrazhdame-v-grada-sa-gotovi-v-momenta-sashtite-se-dooborudvat.html", "text": "Новите 172 социални жилища, които изграждаме в града, са готови, в момента същите се дооборудват. Това каза на пресконференция кметът на Община Благоевград д-р Атанас Камбитов, предаде репортер на  Радио „Фокус“ – Пирин . По думите му крайният срок за приключването на дейностите е 21 май 2019 г. „В тази връзка съм възложил на заместник-кметът на Община Благоевград Христина Шопова и на всички, които имат отношение да се промени наредбата за настаняване. Искам много ясни  и строги правила относно това кой може да бъде настанен в общински жилища като до някъде приемам идеите на ВМРО и на министър Красимир Каракачанов за въвеждането на допълнителни условия“, каза още д-р Атанас Камбитов. Според него не е редно някой, който не си изпълнява задълженията като гражданин, не изпраща децата си на училище, само ползва социални помощи в един момент да получава и общинско жилище.  \r\nТой подчерта, че цялата наредба ще бъде променена така, че да няма дискриминационни елементи в нея.  „Винаги съм казвал, че Община Благоевград има един много сериозен фонд от общински жилища – почти 800. Много малко общини имат такъв фонд и всъщност постигнатото е част от нашия социален ангажимент“, добави д-р Атанас Камбитов. По отношение IV микрорайон, кметът на Благоевград заяви, че в момента са на финала на проекта, който се реализира там като е започнало асфалтиране на улиците, които вече са почти готови. „Подпорната стена, която се прави също е готова. Фактически ни остава доасфалтирането на една част от улица „Ветрен“ до самата подпорна стена. След което ще започна облагородяване на района“, допълни д-р Атанас Камбитов. Той посочи, че вече имат издаден Акт 15 от 10 април 2019 г. Кметът на Благоевград отбеляза, че срокът за приключването на дейностите е 17 май, което след около 1 месец. \r\nЛивия НИНОВА", "date": "2019.04.15", "title": "Д-р Атанас Камбитов, кмет на Благоевград: Новите 172 социални жилища, които изграждаме в града, са готови, в момента същите се дооборудват"}
{"url": "http://www.focus-news.net/news/2019/04/15/2646821/plovdiv-dva-leki-avtomobila-i-edin-kamion-sa-uchastvali-v-katastrofata-po-iztochno-obhodniya-pat-kray-zhelezniya-most.html", "text": "Два леки автомобила и един камион са участвали в катастрофата по източно-обходния път край железния мост в Пловдив. Това съобщи за  Радио „Фокус“-Пловдив  говорителят на ОДМВР-Пловдив. Едната кола е била управлявана от 75-годишния шофьор, който е пострадал, заедно със спътницата си. Другата кола е управлявал 30-годишен водач, а зад волана на камиона е бил 32-годишен шофьор. Алкохолните проби на тримата са отрицателни. \r\nПроизшествието е възникнало около 12 часа. Пътни полицаи подпомагат трафика все още. \r\nЦветана ТОНЧЕВА", "date": "2019.04.15", "title": "Пловдив: Два леки автомобила и един камион са участвали в катастрофата по източно-обходния път край железния мост"}
{"url": "http://www.focus-news.net/news/2019/04/15/2646822/koalitsiya-za-balgariya-organizira-fotoizlozhba-10-godini-grabim-evropa-i-rushim-balgariya.html", "text": "„Коалиция за България“ организира фотоизложба „10 години грабим Европа и рушим България“. Това каза председателят на АБВ Румен Петков по време на пресконференция на партията, предаде репортер на  Агенция „Фокус“ . По думите му това е оценката на АБВ-Младежи за 10-годишния период на управление в страната.  Според него процесът е двустранен, защото в много случаи от събитията на фотоизложбата участват и БСП. Петков обясни, че марката ще бъде разширявана във времето. „Ние се стремим да покажем, какво изгуби България в тези 10 години, заради неадекватни стъпки и действия на Народното събрание и на правителствена република България“, изтъкна той.  \r\nДаяна ДЮЛГЕРОВА", "date": "2019.04.15", "title": "„Коалиция за България“ организира фотоизложба „10 години грабим Европа и рушим България“"}
{"url": "http://www.focus-news.net/news/2019/04/15/2646823/sevdalin-rashev-vik-sliven-nyama-opasnost-ot-prelivane-na-osnovniya-vodoiztochnik-na-grada-yazovir-asenovets-sled-valezhite.html", "text": "Няма опасност от преливане на основния водоизточник на Сливен – язовир „Асеновец“ след валежите. Това съобщи пред  Радио „Фокус“ – Сливен  управителят на ВиК – Сливен Севдалин Рашев. \r\nВалежите от последните дни са били достатъчни, за да окажат влияние върху нивото на водоема, той все още е наполовина празен. По думите на Рашев, притокът на дъждовна вода към язовира е минимален и няма опасност и от замътване. Освен на природата, от водното дружество разчитат на помощта на Българската православна църква. На язовир „Асеновец“ бе отслужен водосвет за дъжд. Според Рашев, през 2015 година след подобен ритуал е заваляло обилно и в язовирната чаша са постъпили около 10 млн кубически метра вода. \r\nВ момента нивото на „Асеновец“ при максимален капацитет от 28 млн. куб. м е 17 милиона куб. метра.", "date": "2019.04.15", "title": "Севдалин Рашев: ВиК – Сливен: Няма опасност от преливане на основния водоизточник на града – язовир „Асеновец“, след валежите"}
{"url": "http://www.focus-news.net/news/2019/04/15/2646815/tanya-hristova-kmet-na-gabrovo-pri-snoshtnite-protesti-horata-dokazaha-che-sa-chuli-priziva-za-zdrav-razum-vapreki-opitite-za-provokatsii.html", "text": "Обстановката в областния център вече е спокойна. Въпреки това засиленото полицейско присъствие остава. При снощните протести хората доказаха, че са чули призива за здрав разум, въпреки опитите за провокации. Това каза за  Радио „Фокус“ – Велико Търново  кметът на община Габрово Таня Христова. Във вчерашния митинг в града се включиха около 700 души, които лично управникът покани в Общината за среща.  „Огромната част от хората протестираха мирно и аз се отнасям с респект към техните искания. Нито едно искане, нито едни призив няма да остане нечут.  Всичко, което е в компетенциите ми като кмет ще го направя, а за останалото лично ще се погрижа да достигне до институциите, които имат роля в този процес. Благодаря на органите на МВР, за това че за пореден ден гарантират реда и спокойствието в нашия град!“, каза още кметът Христова. \r\nПо време на вчерашните протести започна изготвянето и на подписка, с която хората подкрепят предложението на Община Габрово за замяна на наказанието „глоба“ с „наказателен труд“. Документът бе изпратен официално до Народното събрания, Министерски съвет,  НСОРБ, президента и омбудсмана. Само във вчерашния ден, по време на срещата с градоначалника, подписката бе подкрепена от близо 700 човека. Днес тя е разпространената в различни търговски обекти, заведения и публични институции в града. Като бъде допълнена ще бъде предоставена на съответните институции. \r\nЛуиза ТРАНЧЕВА", "date": "2019.04.15", "title": "Таня Христова, кмет на Габрово: При снощните протести хората доказаха, че са чули призива за здрав разум, въпреки опитите за провокации"}
{"url": "http://www.focus-news.net/news/2019/04/15/2646804/rumen-petkov-abv-ne-bih-kazal-che-uchastieto-na-ivo-hristov-v-listata-na-bsp-e-pravilnata-stapka-na-prezidenta-radev.html", "text": "Не бих казал, че участието на Иво Христов в листата на БСП е правилната стъпка на президента Радев. Това каза лидерът на АБВ Румен Петков по време на пресконференция в централата на партията, предаде репортер на  Агенция „Фокус“ . „Участието на началника на кабинета на президента Радев в листата на е прецедент и не бих казал, че това е правилната стъпка на президента Радев“, обясни той. „Това фактически е участие на президента Радев в листата,“ изтъкна Петков. „Тогава, когато президентът се ангажира така ясно, да не кажа грубо, с една политическа сила, това поставя под въпрос способността му да работи и да се бори за единството на нацията и за постигане на общонационални приоритети и интереси. Тези съмнения ще бъдат грубо използвани от опонентите, и не без основание“, уточни той. „Аз си мисля, че с този акт,  хора, които не обичат ГЕРБ, ще отидат да гласуват за тях. Но, това са мои лични притеснения“, допълни Румен Петков. \r\nДаяна ДЮЛГЕРОВА", "date": "2019.04.15", "title": "Румен Петков, АБВ: Не бих казал, че участието на Иво Христов в листата на БСП е правилната стъпка на президента Радев"}
{"url": "http://www.focus-news.net/news/2019/04/15/2646824/kyustendil-13-687-lv-sa-osigureni-za-realiziraneto-na-programa-na-deynosti-i-izyavi-za-stimulirane-na-zanimaniya-po-interesi-na-uchenitsite-ot-obshtina-dupnitsa.html", "text": "От 2019 година част от средствата, предвидени за занимания по интереси в училищата ще се разходват от съответните общини.  За настоящата година е приета „Програма на дейности и изяви за стимулиране на занимания по интереси на учениците от Община Дупница“, за чието реализиране са предвидени 13 687 лв. Това съобщиха от пресцентъра на  Община Дупница . След консултации на отдел „Образование“ към Община Дупница с училищата в Програмата са включени дейности по приоритетите, определени от Министерството на образованието и науката: дигитална креативност, природни науки, математика, технологии, изкуства и култура, гражданско образование, екологично образование и здравословен начин на живот, спорт. \r\nСъгласно програмата предстои на 45 ученици и учители да посетят Природонаучния музей в София на 19 април. По повод Деня на книгата и авторското право – 23 април, в Заседателната зала на Община Дупница ще се проведе среща с Мария Лалева – писател и поет, автор на нашумялата книга „Живот в скалите“. Мероприятието е предвидено за ученици от средните ученици. В рамите на 2019 година са предвидени 18 различни събития за учениците, сред които „Бързи, смели, сръчни“ за ученици в първи клас, поход „По стъпките на Ботев“, градски първенства по шах и футбол, математическо състезание, изложби и др.", "date": "2019.04.15", "title": "Кюстендил: 13 687 лв. са осигурени за реализирането на „Програма на дейности и изяви за стимулиране на занимания по интереси на учениците от Община Дупница“"}
{"url": "http://www.focus-news.net/news/2019/04/15/2646828/sliven-dni-na-otvorenite-vrati-shte-se-provedat-vav-filial-sliven-na-meditsinski-universitet-varna-na-19-i-20-april.html", "text": "Дни на отворените врати ще се проведат във Филиал „Сливен“ на Медицински университет-Варна на 19 и 20 април. Това съобщиха от пресцентъра на  Община Сливен . Посещенията през първия ден ще бъдат от 10.00 до 17.00 часа, а през втория - от 10.00 до 13.00 часа. \r\nВ рамките на инициативата посетителите ще имат възможност да се запознаят с професиите на медицинската сестра и акушерката, както и с модерните условия за обучение на студенти във филиала. На модели ще бъдат демонстрирани обработка на рана, превръзки, инжекционна техника, тазометрия на бременната, раждане, грижи за новородено и още много други. На заинтересованите ще бъде предоставена информация за условията за прием и обучение на студенти по специалностите „Медицинска сестра“ и „Акушерка“ в град Сливен.", "date": "2019.04.15", "title": "Сливен: Дни на отворените врати ще се проведат във Филиал „Сливен“ на Медицински университет-Варна на 19 и 20 април"}
{"url": "http://www.focus-news.net/news/2019/04/15/2646827/shte-bade-otkrito-tretoto-izdanie-na-karieri-unss-2019.html", "text": "На 16 април (вторник), от 10.00 часа в зала „Тържествена“ на УНСС ректорът проф. д.ик.н. Стати Статев и министърът на труда и социалната политика Бисер Петков ще открият третото издание на „Кариери УНСС 2019”. Организатори на двудневния форум са Студентският съвет и Rabota.bg с подкрепата на Междууниверситетския център за развитие на кариерата. Това съобщиха от  пресцентъра на УНСС.   \r\nВ „Кариери УНСС 2019“ ще участват близо 60 големи български и международни компании, предлагащи стажантски и работни позиции в различни бизнес сектори от сферата на ИТ, консултантски фирми, рекламни агенции, производители, търговски фирми, финансови институции, банки, телекомуникации и др. Идеята е да се активизира връзката между бизнеса, университета и професионалното развитие на студентската общност на УНСС. \r\nПрез тази година студентите ще имат възможност за кариерна консултация със специалисти, ще могат да се включат в конферентна програма с лекции и дискусии, работилници, фирмени презентации и др. По време на форума ще бъдат направени презентации и workshops на водещи компании. Студентите, търсещи работа или стаж, ще могат да представят своите CV-та на предпочитаните от тях компании, както и да се явят на интервюта с представители на HR отделите им. \r\nПо време на събитието студентите ще получат информация и как да се предпазят от фалшивите обяви за работа, публикувани в онлайн пространството, да получат съвети как да подготвят своето CV, как да се представят най-добре по време на интервю и пр. \r\nПрез 2018 г. кариерният форум беше посетен от близо 6500 студенти.", "date": "2019.04.15", "title": "Ще бъде открито третото издание на „Кариери УНСС 2019”"}
{"url": "http://www.focus-news.net/news/2019/04/15/2646826/d-r-atanas-kambitov-kmet-na-blagoevgrad-s-10-dni-e-udalzhen-srokat-za-izbor-na-izpalnitel-za-izgrazhdane-na-podlez-v-kv-gramada.html", "text": "С 10 дни е удължен срокът за избор на изпълнител за изграждане на подлез в кв. „Грамада“. Това съобщи на пресконференция кметът на Община Благоевград д-р Атанас Камбитов, предаде репортер на  Радио „Фокус“ – Пирин . „Крайният срок е 19 април 2019 година“, каза още д-р Атанас Камбитов.  \r\nПо отношение образователната инфраструктура той посочи, че ще бъдат извършвани различни дейности в Пето СУ „Георги Измирлиев“, Национална хуманитарна гимназия „Св. св. Кирил и Методий“ – Благоевград (НХГ) и 3 ОУ „Димитър Талев“. „В НХГ ремонтите вече вървят. За 5 СУ има сключен договор, изпълнителя е определен, получен е и аванс. В момента проектират и всеки момент предстои да започнат дейности. При 3 ОУ за втора поредна процедура няма избран изпълнител, затова най-вероятно ще се наложи да преминем към пряко договаряне, за да можем да спазим сроковете. От друга страна законът го позволява“, добави д-р Атанас Камбитов. Според него проблемът при цялата инфраструктура е съчетаването на строителните дейности с учебния процес. Д-р Атанас Камбитов допълни, че се е разбрал с изпълнителите да изпълняват дейности, които не пречат, а когато децата излязат ваканция ще бъдат положени по-интензивни усилия, за да може срокът на проекта, който е 13 февруари 2020 година да бъде спазен.  \r\nТой добави, че в проекта за подобряване образователната инфраструктура е включено и изграждането на нова детска градина „Вечерница“. „Там сме на етап съгласуване на проекта, който вече е готов. Предполагам, че до борени дни предстои да направим и първата копка“, уточни кметът на Благоевград. Той допълни, че утре предстои официалното откриване на реновираната улица „Марица“, където всичко вече е приключено и разплатено. \r\nЛивия НИНОВА", "date": "2019.04.15", "title": "Д-р Атанас Камбитов, кмет на Благоевград: С 10 дни е удължен срокът за избор на изпълнител за изграждане на подлез в кв. „Грамада“"}
{"url": "http://www.focus-news.net/news/2019/04/15/2646825/the-jerusalem-post-vtorata-arabska-prolet-debne-zad-agala.html", "text": "Коментирайки ситуацията след военния преврат в Судан и оттеглянето от власт на президента на Алжир, израелският вестник  The Jerusalem Post  определя последните събития в Близкия изток като „втора арабска пролет“. Остава отворен въпросът дали съседите на двете страни ще потърсят вдъхновение в ситуацията в Алжир или Судан. „Може би да, а може би не. Нито една от двете страни не се намират в центъра на арабския свят“, заключва изданието.  \r\n„Показаха им вратата. Сега ще възникнат въпроси дали протестите ще имат по-дълбоки последици за региона. И в двата случая основна роля играят жените, а младежта отново е в състояние на еуфория“, подчертават от редакцията.  \r\nВъпреки това регионалните медии, както и авторитарните режими в съседните страни са уплашени. След арабската пролет, която започна в края на 2010 г., в почти всяка страна се наблюдава сериозно затягане на гайките. Това е, което обединява различните съюзнически блокове, било то Иран, Саудитска Арабия, Катар или Турция. Липсата на протести означава, че никой от лидерите не напуска поста. \r\nВ целия регион можете да видите различни авторитарни тенденции. Например в Турция след опита за преврат през 2016 г. хиляди държавни служители бяха уволнени, в Саудитска Арабия се преструват, че извършват реформи и след това арестуват активисти, а в Иран тподтискат протестите на опозицията. Лозунгът - няма повече хаос и нестабилност. \r\nНо в Судан или Алжир протестите не доведоха до истински преход към демокрация или към приобщаваща политическа система. Вместо това армията се намеси. В Алжир за контрол на ситуацията до президентските избори на 4 юли бе повикан съюзник на Абделазиз Бутефлика.  \r\nОзначава ли това, че и двете страни просто ще заместят един авторитарен режим с друг? Може би службите за сигурност и армията, които се страхуват от промяната, просто ще сменят завесите, но къщата ще остане същата? \r\nПо-дълбоките последствия показват, че на младите хора не им се дава това, от което се нуждаят. Измина почти десетилетие от арабската пролет, цялото поколение е израснало в региона, много от тези, които са били на по 10 г. по време на протестите, а сега са 18, ще зададат на своите лидери нови въпроси. Ще почерпят ли те вдъхновение от ситуацията в Алжир или тази в Судан?  Може би не. \r\nПричината, поради която събитията в Алжир и Судан може да имат по-малко въздействие от протестите в Египет или Тунис от 2011 г., е, че нито една от тези страни не се намира в центъра на арабския свят. Египетската революция от 2011 г. и втората революция от 2013 г., в резултат на което „Мюсюлманско братство“ загуби власт, са важни, защото самият Египет е важен. Това е един от традиционните центрове на Близкия изток за образование, информация и власт. В Судан живеят 40 млн. души, БВП на страната е 117 милиарда долара, а Алжир има съответно 41 милиона души и 170 милиарда долара. В същото време населението на Египет е повече, отколкото в двете страни заедно, а БВП е 235 милиарда долара. \r\nОставката на Омар Башир може да доведе до някаква нестабилност в страните от Африканския рог. Това е важно, защото Судан е сред страните, които са от голямо значение за Турция и Саудитска Арабия. Те инвестират в съседни на Судан регион заради участието във войната в Йемен. Това означава, че Иран също се интересува от това, което се случва там. \r\nПрез 2016 г. Судан изгони иранския посланик. Техеран обаче използва страната за контрабанда на оръжия. Там също имаше представителство и ХАМАС. Така че това, което се случва в Судан, засяга и Израел и Палестина. Хората са в очакване на това, което предстои да се случи.  Тереза Герова", "date": "2019.04.15", "title": "The Jerusalem Post: Втората арабска пролет дебне зад ъгъла"}
{"url": "http://www.focus-news.net/news/2019/04/15/2646812/rumen-petkov-abv-v-poslednite-godini-darzhavata-ima-zasluga-za-nalaganeto-na-atmosfera-na-omraza-i-neprimirimost-v-obshtestvoto.html", "text": "В последните години държавата има заслуга да се наложи атмосфера на омраза и непримиримост в обществото. Това каза лидерът на АБВ Румен Петков по време на пресконференция в централата на партията, предаде репортер на  Агенция „Фокус“ . „През последните години има последователност и стремеж да бъде наложена атмосфера на омраза и непримиримост. И, за това държавата има сериозна заслуга“, обясни той. Според него има неспазване на законите и неравнопоставеност между българското население. Лидерът на АБВ посочи, че в страната има стотици незаконни жилища, които се използват политически за постигане на определен изборен вот. „Стремежът да се етнизира престъпността, не може да бъде продуктивен за държавата“, заяви Петков.   По думите му престъпността при купуване на евтини имоти от властта и незаконни постройки трябва да се гледа с еднаква твърдост. „Когато отношението на един етнос се превръща във форма на политическо съществуване, то нещата добиват характера на истерия, омраза и отровена държавност“, допълни той.    \r\nДаяна ДЮЛГЕРОВА", "date": "2019.04.15", "title": "Румен Петков, АБВ: В последните години държавата има заслуга за налагането на атмосфера на омраза и непримиримост в обществото"}
{"url": "http://www.focus-news.net/news/2019/04/15/2646817/prof-boyan-durankev-koalitsiya-za-balgariya-nastoyavame-za-vremenen-moratorium-varhu-sdelkata-za-zakupuvane-na-nov-iztrebitel-f-16.html", "text": "Настояваме за временен мораториум върху сделката за закупуване на нов изтребител Ф-16. Това каза водачът на листата на „Коалиция за България“ за предстоящите европейски избори на 26 май, предаде репортер на   Агенция „Фокус“ . „Стартирането на процедурата за закупуване на Ф-16, както и продължението и и забързването на финала, как да се приключи с тази сделка, поставят много въпроси. Ние нямаме ясна картина от следващия Европейски парламент за обща сигурност. Ние нямаме яснота за позицията на България, какво да прави с тези 2 млрд. евро, които ще бъдат дадени за Ф-16, особено в условия на тежки съмнения за тежка корупция по висшите етажи на властта“, посочи той. \"Ние поставяме под въпрос изискването на 2% разходи от БВП за отбрана“, коментира проф. Дуранкев. „Бих си позволил да предложим от името на „Коалиция за България“ временен мораториум върху осъществяването на тази сделка. Тя трябва да бъде осъществена от легитимен парламент, с по именно гласуване от всички депутати. Настояване за преосмисляне на сделката и внимателно разходване на средствата, които не са излишни на българския народ“, допълни водачът на евролистата на „Коалиция за България“.  \r\nДаяна ДЮЛГЕРОВА", "date": "2019.04.15", "title": "Проф. Боян Дуранкев, „Коалиция за България“: Настояваме за временен мораториум върху сделката за закупуване на нов изтребител Ф-16"}
{"url": "http://www.focus-news.net/news/2019/04/15/2646829/faz-germanskata-prokuratura-povdigna-obvineniya-sreshtu-bivshiya-izpalnitelen-direktor-na-folksvagen-vav-vrazka-s-dizeloviya-skandal.html", "text": "Прокуратурата на Брауншвайг повдигна обвинения в измама срещу бившия изпълнителен директор на „Фолксваген“ Мартин Винтеркорн във връзка с дизеловия скандал, съобщава германският национален ежедневник  Die Frankfurter Allgemeine Zeitung . \r\nДелото се води срещу петима изпълнители, които „извършиха множество престъпления“. Става дума за особено сериозен случай на измама и нарушение на закона срещу нелоялната конкуренция. Винтеркорн попада под наказателно преследване, защото след 25 април 2014 г., след като е узнал за незаконни манипулации с дизеловите двигатели, не е информирал властите. Тереза Герова", "date": "2019.04.15", "title": "FAZ: Германската прокуратура повдигна обвинения срещу бившия изпълнителен директор на „Фолксваген“ във връзка с дизеловия скандал"}
{"url": "http://www.focus-news.net/news/2019/04/15/2646831/obshtina-svishtov-dzhudistki-na-sporten-klub-dzhudosport-se-klasiraha-na-treto-myasto-v-darzhaven-otboren-shampionat-na-balgariya.html", "text": "Състезатели то Свищов се включиха в държавния отборен шампионат по джудо за момчета и момичета до 12 години, който се проведе в Панагюрище. Това съобщиха от пресцентъра на  Общината . Спортен клуб „Джудоспорт“ – Свищов взе участие и в двете възрастови групи. Момчетата загубиха във втория кръг и отпаднаха от състезанието, но момичетата достигнаха до полуфинали, където загубиха от отбора на Пазарджик. За трето място играха срещу състезателките на Локомотив-София и спечелиха. Така най-младите джудистки на свищовския клуб се класираха на трето място в България.", "date": "2019.04.15", "title": "Община Свищов: Джудистки на Спортен клуб „Джудоспорт“ се класираха на трето място в държавен отборен шампионат на България"}
{"url": "http://www.focus-news.net/news/2019/04/15/2646832/shumen-basketbolen-mach-na-zvezdite-s-rekordna-prodalzhitelnost-ot-blizo-5-chasa-shte-se-provede-v-grada-na-21-april.html", "text": "Баскетболен мач на звездите с рекордна продължителност от близо 5 часа ще се проведе в Шумен на 21 април. Подробности за организацията и програмата на предстоящото звездно баскетболно шоу  бяха дадени на пресконференция с участието на кмета на Шумен Любомир Христов, Петър Минчев, член на УС на Баскетболен клуб „Фикосота“, Стефан Августинов, организатор на събитието и Даниел Даулов, ст. експерт „Младежки дейности, спорт и туризъм в община Шумен, предаде репортер на  Радио „Фокус“-Шумен . Събитието ще започне от 16.30 часа на 21 април, а награждаването е предвидено 21.10 часа. Освен класическия сблъсък между най-добрите състезатели от шампионата на Национална баскетболна лига, на терена ще излязат и топ играчи на БГО Баскетболна лига. Двата мача ще започнат съответно в 19 и 17 часа. Звездното шоу ще бъде придружено от конкурси за забивки, тройки, умения и игри с публиката. Легенди, допринесли много за българския баскетбол, ще се върнат за кратко, за да честват 20-годишнината от най-успешния сезон на баскетболен клуб „Фикосота“ – Шумен. Отборът се събира със звездния си състав от сезон 1998-99 г. – Иван Ценов, Илиян Йорданов, Хрисимир Димитров, Пеньо Нацкин, Йордан Колев, Мариан Костадинов, Павел Ламбринов, Петър Петров, Пламен Христов, Даниел Димитров, Пламен Дечев, Любомир Амиорков, Красен Кирилов, Петър Митков Петров, Стефан Радушев, Валентин Стаменов, Десислав Димитров, Красен Кюркчиев, Жечко Кюркчиев, Станислав Станков. \r\nПо думите на Стефан Августинов тази година Шумен ще бъде „лакмус“ за интереса към българския баскетбол. „Рискът, който поехме да дойдем в град, който няма активен отбор в първа дивизия на Национална баскетболна лига, ще бъде оправдан от това, че хората, които обичат баскетбол ще напълнят залата и ще покажат, че има надежда и бъдеще за този спорт. Шуменският отбор продължава да привлича интерес. Благодаря на Петър Минчев и „Фикосота“, на кмета на Шумен и на партньорите, които ни подкрепят“, заяви той. Стефан Августинов допълни, че във връзка със 100-годишнината на организирания баскетбол в България, Георги Глушков, президент на БФБ ще награди деятели от Шумен,  с принос за развитието на този вид спорт през годините. За първи път в историята си Шумен ще бъде столица на баскетбола в България, отбеляза от своя страна Петър Минчев.  \r\n„След две години ние ще отбележим подобаващо 100 години баскетбол в Шумен. „Мачът на зведите“ е  добро начало за по-големи успехи на този спорт в нашия град“, заяви Минчев. „Това, което искаме да направим е да възродим баскетбола в Шумен. Нашата цел е да запалим младите хора да спортуват баскетбол. В бъдеще има идея тук, при нас да се проведе и кръг на първенство за юноши“, заяви кметът Любомир Христов. Обявено бе, че организаторите ще предоставят билети за Престиж Мача на звездите на деца от школите по баскетбол от Североизточна България. Стефан Августинов връчи на Любомир Христов фланелка от екипа, с който ще играе „Фикосота“, с №23. Августинов изрази задоволство от условията, които предлага „Арена Шумен“ за състезанието. „Спортното съоръжение е много добро, залата е едно от добрите места за правене на баскетбол у нас“, каза той. Билети за Мача на звездите се продават в офисите на „EasyPay“ или онлайн. Те са на цена от 10 лв. , като в събота и неделя ще струват по 12 лв. Сред организаторите на 16-то издание на Престиж мач на звездите са още БФБ, Националната баскетболна лига, с изключителната подкрепа на Община Шумен и „Фикосота“. \r\nИвелина ИВАНОВА", "date": "2019.04.15", "title": "Шумен: Баскетболен мач на звездите с рекордна продължителност от близо 5 часа ще се проведе в града на 21 април"}
{"url": "http://www.focus-news.net/news/2019/04/15/2646835/burgas-nagradite-ot-minalogodishniya-konkurs-za-razkazvachi-na-ribarski-istorii-shte-badat-vracheni-na-17-april.html", "text": "Информационен сайт „Грамофона„ и Пристанище „Бургас„ ще връчат награди на най-оригиналните участници в миналогодишния никулденски конкурс за разказвачи на рибарски истории от 18.00 часа на 17 април, сряда. Това съобщиха от пресцентъра на  Община Бургас . Входът е свободен, а настроението гарантирано.", "date": "2019.04.15", "title": "Бургас: Наградите от миналогодишния конкурс за разказвачи на рибарски истории ще бъдат връчени на 17 април"}
{"url": "http://www.focus-news.net/news/2019/04/15/2646819/dobrich-darzhavniyat-kuklen-teatar-dora-gabe-predstavya-nay-novata-si-premiera-momche-i-vyatar.html", "text": "Дни преди Великден Държавният куклен театър (ДКТ) „Дора Габе“ представя най-новата си премиера „Момче и вятър“. Това съобщи Красимира Димитрова, експерт „Връзки с обществеността“ в кукления театър, предаде кореспондентът на  Радио „Фокус” – Варна . На 22 април на сцената на Държавен куклен театър „Дора Габе“ ще излязат актьорите Мира Демирева, Мила Боянова и Румен Куртев. Те ще представят пред малките зрители един интересен театрален прочит на българската народна приказка „Момче и вятър“. Режисурата и сценографията на новата постановка са с на Леонард Капон. Куклите и декора са по идея на художниците Елисавета Качулева и Димитър Митев. Началният час на премиерното представление на 22 април е 18.00. \r\nЖулиета НИКОЛОВА", "date": "2019.04.15", "title": "Добрич: Държавният куклен театър „Дора Габе“ представя най-новата си премиера „Момче и вятър“"}
{"url": "http://www.focus-news.net/news/2019/04/15/2646830/sofiya-sazdava-se-obshtinski-kulturen-institut-za-moderni-izkustva.html", "text": "На комисията по култура и образование към СОС бе гласувано създаването на Общински културен институт „Топлоцентрала“, който да подпомага и популяризира развитието на съвременните изкуства. Това съобщиха от  Столичния общински съвет.  Предстои да бъде избран управителен съвет и ръководители на новото пространство за култура. Близо 5,5 млн. лева са предвидени от бюджета на Столична община за проектиране и реконструкция на института. Вносителите на доклада - председателят на комисията г-жа Малина Едрева и ресорният зам.-кметът доц. Тодор Чобанов представиха проекта пред колегите си. През 2014-а година Столична община посочва различни пространства, подходящи за изграждането на такъв център. По време на срещата на Международната мрежа за съвременни перформативни изкуства е избрана бившата топлоцентрала при НДК. В резултат на това и след множество обществени обсъждания и срещи с артистичната гилдия, през 2018-а година започват действия за реконструкция на сградата и превръщането й в Център за изкуства и култура. Той ще разполага с многофункционална зала, камерна зала за представления и други артистични събития, зала за визуални изкуства,  многофункционални пространства за срещи, споделена работа, творчество и прекарване на свободното време, резидентна част за творци - място за настаняване и престой на гостуващи творци, административно-офисни пространства, обслужващи помещения, комуникационни площи, помещения за инженерни системи и инсталации,  паркова среда, площадни пространства и сцена на открито разположени в имота, преливащи към парковата среда в близост.", "date": "2019.04.15", "title": "София: Създава се Общински културен институт за модерни изкуства"}
{"url": "http://www.focus-news.net/news/2019/04/15/2646834/po-initsiativa-na-predsedatelya-na-narodnoto-sabranie-tsveta-karayancheva-na-16-april-2019-g-vav-vsichki-balgarski-uchilishta-shte-se-provede-urok-po-konstitutsiya.html", "text": "По повод 140-ата годишнина от приемането на Търновската конституция на 16 април 2019 г. във всички български училища ще се проведе Урок по Контитуция. Това съобщиха от  пресцентъра на Народното събрание . Инициативата е на председателя на Народното събрание Цвета Караянчева и се осъществява със съдействието на Министерството на образованието. Целта на Урока по Конституция е да запознае учениците с историческите факти, съпътстващи работата на Учредителното събрание и изготвянето на първия български основен закон.  \r\nДопълнителна информация за събитията от 1879 г. и мултимедийна презентация по повод годишнината са публикувани на официалния сайт на Народното събрание:  . \r\nСпециално за бележитата годишнина Народното събрание в партньортство с Българската национална телевизия направи документален филм, посветен на Търновската конституция. Филмът е достъпен на следния интернет адрес:", "date": "2019.04.15", "title": "По инициатива на председателя на Народното събрание Цвета Караянчева на 16 април 2019 г. във всички български училища ще се проведе Урок по Конституция"}
{"url": "http://www.focus-news.net/news/2019/04/15/2646809/evrokomisaryat-po-targoviyata-sesiliya-malmstryom-es-se-stremi-da-zapochne-targovski-razgovori-sas-sasht-vazmozhno-nay-skoro.html", "text": "Европейският съюз има за цел да започне нови търговски преговори със САЩ възможно най-скоро. Това заяви еврокомисарят по търговията Сесилия Малмстрьом, предава  AFP . \r\n„Ще се свържа с нашите американски партньори с цел организирането на дата за първия кръг (на преговорите) възможно най-скоро\", заяви Малмстрьом на пресконференция в Брюксел. \r\nПо-рано през деня стана ясно, че страните от Европейския съюз са дали съгласието си за започване на търговски преговори между Брюксел и Вашингтон, въпреки опозицията на Париж. \r\nВ продължение на месеци 28-те държави-членки на ЕС се проваляха в опитите си да се споразумеят за мандат за започване на трансатлантическите преговори, като някои се опасяваха, че забавянето ще възобнови търговската война с администрацията на американския президент Доналд Тръмп. \r\nСпоред източници от ЕС Франция е гласувала против мандата, а Белгия се е въздържала. Гласуването се е състояло в рамките на среща на министрите на ЕС в Люксембург. Пояснява се, че френската позиции е обусловена с опасенията за последиците вътре в страната в навечерието на изборите за ЕП. За взимането на решението за започване на преговори обаче се изисква квалифицирано мнозинство от членовете на ЕС. Това означава, че френското „не“ има единствено символично значение.  Тереза Герова", "date": "2019.04.15", "title": "Еврокомисарят по търговията Сесилия Малмстрьом: ЕС се стреми да започне търговски разговори със САЩ възможно най-скоро"}
{"url": "http://www.focus-news.net/news/2019/04/15/2646836/s-tarzhestveno-zasedanie-vav-veliko-tarnovo-44-oto-narodno-sabranie-shte-otbelezhi-140-godini-ot-priemaneto-na-tarnovskata-konstitutsiya.html", "text": "С тържествено заседание във Велико Търново на 16 април 2019 г. 44-ото Народно събрание ще отбележи 140 години от приемането на Търновската конституция. Това съобщиха от  пресцентъра на Народното събрание . \r\nЗаседанието, което ще бъде в залата на Учредителното събрание, ще започне в 10.50 часа след възстановка на събитията от 1879 г. Предвижда се изказвания да направят председателят на Народното събрание Цвета Караянчева и председателите на парламентарните групи. Народните представители ще приемат Обръщение към българския народ по повод 140-годишнината от Учредителното събрание и приемането на Търновската конституция.  \r\nТържественото честване на годишнината ще започне с молебен в Катедрален храм „Рождество на Св. Богородица“ в 9.00 часа. Народните представители ще бъдат посрещнати в 10.00 часа в музей „Възраждане и Учредително събрание“, където ще бъде тържествената сесия на 44-то Народно събрание.  \r\nВ 12.30 часа депутатите ще поднесат венци и цветя на паметника „Майка България“. Те ще наблюдават спектакъла „Искри“ на Националната гвардейска част и изпълнения на младежите от Детско-юношески фолклорен ансамбъл „Българче“.  \r\nТържествената заря-проверка по повод 140-годишнината от Учредителното събрание и приемането на Търновската конституция ще започне в 20.30 часа на площад „Цар Асен I”. Присъстващите ще наблюдават и аудио-визуалния спектакъл „Царевград Търнов - звук и светлина“.", "date": "2019.04.15", "title": "С тържествено заседание във Велико Търново 44-ото Народно събрание ще отбележи 140 години от приемането на Търновската конституция"}
{"url": "http://www.focus-news.net/news/2019/04/15/2646838/dobrich-svetovnoizvestniyat-pianist-ivan-yanakov-shte-iznese-kontsert-na-17-april.html", "text": "Директно от Хонгконг с концерт в Добрич ще се представи световноизвестният пианист Иван Янъков на 17 април от 18.00 часа в Огледална зала „Нели Божкова“. Това съобщиха от пресцентъра на  Община Добрич . Уникалната възможност добричка публика да чуе на живо един от съоснователите на проекта Четиримата Пианисти е предоставена от Община град Добрич. В няколко поредни концерта, Янъков, заедно с Георги Черкин, Живко Петров и Ангел Заберски младши взривяват публиката на Зала 1 на НДК. Концертът им в лондонската зала Cadogan Hall е разпродаден месеци предварително. Осъществяват турнета и концерти и в други части на Европа и Азия. През сезона 2018/2019 г. Иван Янъков има дебют в Австралия с рецитали в Сидни и Мелбърн, както и изяви в Япония, Китай, Хонгконг, Турция и в над 10 европейски държави. Пианист и диригент, той изнася концерти в над 30 страни в Европа, Азия и Северна Америка. Свири като солист на редица оркестри и има изяви в множество големи концертни зали - Tokyo Metropolitan Arts Center, Kitara Hall в Сапоро, Cadogan Hall и Saint Martin-in-the-Fields в Лондон, City Hall в Хонгконг, Okinawa Convention Centre в Япония. През 2001 г. като победител на конкурса Artists International Series е спонсориран за самостоятелен дебют в рециталната зала на световноизвестната Carnegie Hall, Ню-Йорк. През последните две години, пианистът редовно свири пред многохилядна публика и в редица концертни зали в Китай. Свирил е камерна музика с членове на Лондонската филхармония. Роден в София в семейство на музиканти, Иван Янъков учи и работи в Ню-Йорк, където получава висша и магистърска степени в Mannes College of Music. Специализира и като пълен стипендиант в световноизвестната Accademia Chigiana в Сиена, Италия. По време на престоя си в САЩ изнася многобройни концерти из цялата страна. Иван Янъков прави диригентския си дебют през 2010 г. с Чешкия Национален Симфоничен оркестър. В Лондон той основава и дирижира камерния оркестър London Chamber Players. Следват диригентски изяви в Европа, включително Мадрид, Москва и Лондон.  Като пианист редовно има записи и концерти на живо, по телевизионни и радио канали на три континента, сред които три концерта на живо от Музея за Изящни Изкуства в Лос Анджелис. През 2016 г. записва в Италия и издава нов албум с три сонати на Бетовен. През последните 6 месеца пианистът е издал още два самостоятелни албума с музика на Шопен и Лист. Всички албуми са записани в залата на световноизвестните Fazioli Pianoforti в Италия. В България е бил солист на редица оркестри, сред които Софийска Филхармония, Софийски Солисти и оркестъра на Classic FM. Има участия в Европейския Музикален Фестивал, Новогодишен Музикален Фестивал, Салона на Изкуствата в НДК, дните „Недялка Симеонова”, многокократно в „Аполония”, както и на „Варненско Лято”. През 2005 г. по покана на Френската национална културно-образователна фондация изнася рецитали в Париж в чест на пианиста Алексис Вайсенберг. Иван Янъков е често канен да води майсторски класове из Европа и Азия, последно в Консерваторията на Бирмингам. Член е на жури на редица международни конкурси, сред които „Ернест Блох” в Лондон. Съосновател и музикален директор е на фестивалите Siena Belcanto в Италия и Irvine Chamber Music Festival в Калифорния, САЩ.   \r\nБилети на входа на Концертна зала „Добрич“ и преди началото на концерта в Огледална зала „Нели Божкова“.", "date": "2019.04.15", "title": "Добрич: Световноизвестният пианист Иван Янъков ще изнесе концерт на 17 април"}
{"url": "http://www.focus-news.net/news/2019/04/15/2646839/sofiya-za-kratko-metrostantsiya-evropeyski-sayuz-e-bila-zatvorena-zaradi-zabravena-ranitsa.html", "text": "За кратко метростанция „Европейски съюз“ е била затворена заради забравена раница. Това съобщиха от  „Метрополитен“ ЕАД . Полицията не е открила нищо съмнително. Метростанцията е отворена отново след 14.30 часа.", "date": "2019.04.15", "title": "София: За кратко метростанция „Европейски съюз“ е била затворена заради забравена раница"}
{"url": "http://www.focus-news.net/news/2019/04/15/2646840/dots-d-r-galin-nikolov-iara-statistikata-pokazva-che-prez-izminalata-2018-a-godina-broyat-na-narusheniyata-registrirani-po-vreme-na-zabrana-za-ribolov-namalyava.html", "text": "Статистиката показва, че през изминалата 2018-а година броят на нарушенията, регистрирани по време на забрана за риболов, намалява. Това каза за  Радио „Фокус“ – Бургас  доц. д-р Галин Николов, директор на Изпълнителна агенция по рибарство и аквакултури. По думите му броят на проверките е малко по-голям от този през 2017 г. „Това говори, че контролният орган в лицето на Изпълнителна агенция по рибарство и аквакултури върши своята работа и има ефект от това, което прави. Разбира се, трябва да се благодари и на другите институции – Българска агенция по безопасност на храните, Изпълнителна агенция „Морска администрация“, Министерството на вътрешните работи и Изпълнителна агенция по горите. Ние работим в тясна колаборация с всички институции, които имат отношение към морето и рибния ресурс, така че смятам, че успяваме да си вършим работата и по този начин да жънем успехи“, отбеляза Николов.Според него винаги има какво още да се желае, така че усилената работа на институцията в тази насока ще продължи. „Оптимист съм, но и перфекционист, затова ще продължавам да следя работата на инспекторите“, заяви доц. д-р Николов. \r\nТой посочи, че от днес започва забраната за риболов на пролетно-лятно размножаващите се видове и по този повод предстоят засилени проверки и уточни, че забраната важи и за улов на калкан в Черно море. „Контролът ще бъде насочен към опазване на рибния ресурс по време на размножителния период“, отбеляза доц. д-р Николов. Той добави, че всички други проверки – в търговската мрежа и в стопанствата за аквакултура, са регулярни и стандартни. „Имаме график, по който ги изпълняваме – седмичен и месечен. В тази насока не сме предвидили засилени такива. Достатъчно голям е броят на предвидените през настоящата година проверки“, каза още доц. д-р Николов. \r\nТой съобщи също, че проект, наречен „Black sea 4 fish“, предвижда мащабни изследвания на Черно море, като инициативата е част от Международната организация за прехрана и земеделие и се организира от Регионалната комисия за Средиземно море. „За нас е привилегия и чест, че първият изнесен офис в Европа на Международната организация за прехрана и земеделие се намира в Бургас. Всички дейности по проекта „Black sea 4 fish“ се ръководят от Бургас и ние ще имаме дейно участие“, каза още доц. Д-р Николов. Той добави, че участие в него ще вземат всички държави, които имат излаз на Черно море – България, Румъния, Турция, Грузия, Русия и Украйна. „Идеята ни е да се обсъди възможността за предстоящо изследване на рапан. Да се разбере състоянието на популацията,запаса от рапан в Черно море, какви са възможностите за неговия улов и да направим така, че да може той да се оползотворява от рибарите като стопански риболов и да се запази неговия запас“, отбеляза Николов. Той допълни, че по време на тридневния семинар на тема „Хармонизиране на методологиите за събиране на данни на пристанищата за разтоварване и провеждане на научните изследвания на море“ целта е била да се уеднаквят начините и методиките на изследване за цялото Черноморие. „Към момента България и Румъния като членки на Европейския съюз са длъжни да събират данни по Програмата за събиране на данни и ние правим изследвания за калкан и цаца като квотирани видове и за рапана като инвазивен вид в Черно море“, каза още доц. д-р Николов. \r\nМария ПОПЧЕВА", "date": "2019.04.15", "title": "Доц. д-р Галин Николов, ИАРА: Статистиката показва, че през изминалата 2018-а година броят на нарушенията, регистрирани по време на забрана за риболов, намалява"}
{"url": "http://www.focus-news.net/news/2019/04/15/2646842/babh-zhivotnovadite-i-proizvoditelite-na-furazhi-se-obediniha-sreshtu-antimikrobnata-rezistentnost.html", "text": "Българската агенция по безопасност на храните (БАБХ) стана домакин на среща, в която се включиха представители на животновъдството и на Съюза на производителите на комбинирани фуражи. Основна тема на дискусията, проведена в края на миналата седмица, беше справянето с едно от най-значимите предизвикателства – антимикробната резистентност. Това съобщиха от  пресцентъра на БАБХ . Всички участници заявиха готовност да водят заедно ефективна борба с проблема. Обсъдено беше и прилагането на подхода „Едно здраве“.  \r\nРезистентността на микроорганизмите към антимикробните средства е един от най-сериозните казуси, с които се сблъсква ветеринарната и хуманната медицина. Европейската комисия и Световната здравна организация (СЗО) насърчават държавите членки да работят за справянето с него чрез приемането на редица препоръки, включително и въвеждането на подхода „Едно здраве“.  \r\nЦелта е да се запази ефективността на антибиотиците, които са важни за хуманната медицина чрез намаляване на ненужната им употреба при животните. От СЗО припомнят, че в някои държави приблизително 80% от общото потребление на антибиотици е в сектора на животновъдството.", "date": "2019.04.15", "title": "БАБХ, животновъдите и производителите на фуражи се обединиха срещу антимикробната резистентност"}
{"url": "http://www.focus-news.net/news/2019/04/15/2646844/kmetat-d-r-atanas-kambitov-posreshtna-taekuondistite-ot-folkan-varnali-se-s-otlichiya-ot-evropeyskoto-parvenstvo-v-rimini.html", "text": "Кметът д-р Атанас Камбитов посрещна таекуондистите от клуб „Фолкън“, взели участие в Европейското първенство в Римини, съобщиха от  пресцентъра на Община Благоевград.  По време на срещата той  връчи почетни грамоти за принос към развитието на спорта на спортистите от Благоевград.  „Гордеем се с Вас! Като градоначалник ви поздравявам и от името на благоевградчани. Бъдете все така успешни, живи и здрави.“, каза кметът д-р Атанас Камбитов.  \r\n  В делегацията бе и вицепрезидентът на световната федерация по Таекуон-до ITF и председател на УС на БФТ ITF - Марио Богданов . Треньори на шампионите в Европейското първенство бяха  корейският майстор по бойни спортове Ким Унг Чол, Тодор Козладеров, Николай Кехайов, Иво Иванов \r\nПреди Европейското състезание, Националният отбор проведе подготвителен лагер в парк „Македония“, при отлични условия.", "date": "2019.04.15", "title": "Кметът д-р Атанас Камбитов посрещна таекуондистите от „Фолкън“, върнали се с отличия от Европейското първенство в Римини"}
{"url": "http://www.focus-news.net/news/2019/04/15/2646843/yambol-grazhdanski-dialog-evropa-v-nashiya-dom-na-tema-regionalno-razvitie-shte-se-provede-v-grada.html", "text": "Серията от граждански диалози „Европа в нашия дом“ продължава в Ямбол на 16 април 2019 г. (вторник) от 17.00 часа в Културно-информационен център „Безистена“. Това съобщиха от пресцентъра на  партията . В дискусията ще участва министърът на регионалното развитие и благоустройството Петя Аврамова. \r\nВ рамките на форума ще бъдат дискутирани националните и местни политики в сферата на регионалното развитие. На вниманието на обществеността ще бъде представено развитието на инфраструктурата в различните населени места и как европейската солидарност е допринесла за това. \r\nВ събитието ще се включат също кметове и председатели на общински съвети от областта, общински съветници, представители на различни институции, организации и граждани.", "date": "2019.04.15", "title": "Ямбол: Граждански диалог „Европа в нашия дом“ на тема регионално развитие ще се проведе в града"}
{"url": "http://www.focus-news.net/news/2019/04/15/2646841/narodnite-predstaviteli-shte-priemat-obrashtenie-kam-balgarskiya-narod-na-tarzhestveno-zasedanie-po-povod-140-godishninata-ot-uchreditelnoto-sabranie-i-priemaneto-na-tarnovskata-konstitutsiya.html", "text": "Народните представители от 44-то Народно събрание ще приемат Обръщение към българския народ на тържествено заседание във Велико Търново по повод 140-годишнината от Учредителното събрание и приемането на Търновската конституция. Това съобщиха от  пресцентъра на Народното събрание . \r\nТържествената сесия ще започне в 10.30 часа в залата на Учредителното събрание с възстановка на събитията от 1879 г.  \r\nПредседателят на парламента ще открие заседанието със звънеца, с който през 1879 г. е открито Учредителното събрание във Велико Търново. \r\nДеца от вокална група „Пеещи камбанки“ ще изпълнят акапелно химните на Република България и на Европейския съюз. Оригиналът на Търновската конституция ще бъде внесен от гвардейци в залата, където преди 140 години е подписан документът.  \r\nПредседателят на Народното събрание Цвета Караянчева и председателите на парламентарни групи в 44-ото Народно събрание ще направят изказвания по повод годишнината. Проектът на обръщение към българския народ ще бъде излъчен на запис, в който участват едни от най-младите парламентаристи от всички парламентарни групи. След това той ще бъде гласуван от народните представители.  \r\nНа тържественото заседание са поканени да присъстват президентът на Република България Румен Радев, министър-председателят Бойко Борисов, членовете на Министерския съвет, на Конституционния съд, ръководителите на Върховния административен съд и на Върховния касационен съд, главният прокурор, омбудсманът, членовете на Висшия съдебен съвет, предишни председатели на Народното събрание, евродепутати и представители на различните вероизповедания в Република България и др.  \r\nПредвижда се обща снимка на депутатите и гостите на тържествената сесия пред сградата на Учредителното събрание.", "date": "2019.04.15", "title": "Народните представители ще приемат Обръщение към българския народ на тържествено заседание по повод 140-годишнината от Учредителното събрание и приемането на Търновската конституция"}
{"url": "http://www.focus-news.net/news/2019/04/15/2646847/sport-manchestar-yunayted-postavi-nachalna-tsena-za-transfera-na-pol-pogba.html", "text": "Ръководството на Манчестър Юнайтед постави начална цена за трансфера на Пол Погба, към когото проявяват интерес от Реал Мадрид. Ако той и неговият агент настояват за преминаването му към испанския гранд, то ще трябва да платят на английският отбор минимум 150 милиона паунда, съобщава „Марка\".  \r\nФранцузинът има договор с Манчестър Юнайтед до 2021 година, а желанието на клуба е той да подпише нов контракт през това лято. За целта ще бъдат стартирани преговори още през следващия месец, твърди изданието.  \r\nВ Реал все още се надяват да успеят да привлекат Погба, но вече имат и негови алтернативи, в случай че преговорите с Юнайтед не успеят.", "date": "2019.04.15", "title": "Спорт: Манчестър Юнайтед постави начална цена за трансфера на Пол Погба"}
{"url": "http://www.focus-news.net/news/2019/04/15/2646849/smolyan-mezhdu-160-i-350-lv-struvat-kozunatsite-v-grada-tsenata-na-yaytsata-e-021-lv-za-broy.html", "text": "Две седмици преди Великден, в магазините в Смолян вече се продават различни видове козунаци, установи репортерска проверка на  Радио „Фокус“ – Смолян  в търговската мрежа в града. Цените на българските козунаци варират от 1.60 до 3.50 лв. за брой. Асортиментът е богат – от традиционен козунак, до такива със стафиди, ядки, шоколад и други ароматни пълнежи. На пазара се продават и луксозни козунаци, най-често внесени от страни в Европейския съюз, които са на цени между 10 и 15 лв. \r\nЦената на яйцата, дни преди Възкресение Христово е средно по 0.21 лв. за брой. В магазините се продават и различни бои за яйца за празника. Цените им са от 0.40 лв. до 2.50 – 3.00 лв., като разнообразието и там е голямо. Има както обикновени капсули в различни цветове, така и перлени и седефени бои, бои с кристали и други. Стикерите за декорация за яйца за празника варират от 0.50 до 3.00 лв. В магазините за сувенири и големите търговски вериги се продава и декорация за Великден, като могат да се намерят декоративни яйца, кошнички за съхранение на боядисаните яйца, изкуствена трева и най-различни красиви допълнения, които могат да се поставят на великденската трапеза или да се използват за украса на дома. \r\nНели ГЕРГЬОВСКА", "date": "2019.04.15", "title": "Смолян: Между 1.60 и 3.50 лв. струват козунаците в града, цената на яйцата е 0.21 лв. за брой"}
{"url": "http://www.focus-news.net/news/2019/04/15/2646848/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  ще говорим за великия командир – полковник Борис Дрангов. Утре се навършват 103 години от освещаването на военния паметник -Дрангова чешма, посветен на загиналите от 5-ти пехотен Македонски полк на 11-та пехотна Македонска дивизия, който се намира в петричкото село Дрангово. През 1916 година полкът е разположен в района на днешното село Дрангово, което е на 6 км от Петрич. Паметникът е издигнат по инициатива и по нареждане на полковник Борис Дрангов в памет на загиналите от полка. Осветена е под негово ръководство на 16 април 1916 година. В тази връзка днешното ни предаване ще бъде посветено именно на тази годишнина от освещаването на Дрангова чешма. Наши събеседници ще бъдат ген. Константин Попов, председател на Комисията по отбрана и народен представител от ПП ГЕРБ; зам.-кметът по Култура към Община Петрич – Илияна Попова; внучката на полк. Дрангов – Райна Дрангова и Методи Бисерков, началник на отдел „Образование“ към Община Петрич. Очакваме и Вас на телефоните в студиото 0885 303 373 и 073/ 88-55-81 или на e-mail: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна Община Петрич! \r\nПредаването „Петрич – древен и вековечен“ се излъчва на честотите на Радио „Фокус“ – Пирин от 15.00 до 16.00 часа всеки понеделник, с водещ Натали Стефанова.", "date": "2019.04.15", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/04/15/2646850/api-otpada-ogranichenieto-za-dvizhenie-na-tezhkotovarni-avtomobili-nad-12-t-prez-troyanskiya-prohod.html", "text": "Отпада ограничението за движение на тежкотоварни автомобили над 12 т през Троянския проход. Това съобщиха от  Агенция „Пътна инфраструктура“ . Всички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.04.15", "title": "АПИ: Отпада ограничението за движение на тежкотоварни автомобили над 12 т през Троянския проход"}
{"url": "http://www.focus-news.net/news/2019/04/15/2646833/tass-izgrazhdaneto-na-severen-potok-2-prodalzhava-nezavisimo-ot-popravkite-v-gazovata-direktiva.html", "text": "Измененията, внесени от Съвета на Европейския съюз в газовата директива, не променят правната рамка за изграждането на газопровода „Северен поток-2“. Проектът продължава по график и с подкрепата на инвеститорите, увери пред  TACC  Йенс Мюлер, официален представител на Nord Stream 2 AG, строителният оператор на газопровода. \r\n„Проектът продължава в пълно съответствие с действащото законодателство и с пълната подкрепа на финансовите инвеститори\", категоричен бе Мюлер. \r\n„Споразумението за изменение на Директивата за природния газ не променя правната рамка за изграждането на „Северен поток 2 “, допълни още представителят на компанията.  \r\nКакто съобщиха от пресслужбата на Съвета на ЕС по-рано през деня, Европейският съюз най-накрая одобри проекта за изменения на Директивата за природния газ, който ще позволи на Брюксел да разшири способността си да контролира морските газопроводи, по-специално „Северен поток-2\". Тереза Герова", "date": "2019.04.15", "title": "ТАСС: Изграждането на „Северен поток-2“ продължава, независимо от поправките в газовата директива"}
{"url": "http://www.focus-news.net/news/2019/04/15/2646845/d-r-atanas-kambitov-kmet-na-blagoevgrad-zavarshen-e-parviyat-etap-ot-izgrazhdaneto-na-videonablyudenieto-v-grada-do-tozi-moment-sa-obhvanati-rayonite-okolo-detskite-gradini-i-uchilishtata.html", "text": "Завършен е първият етап от изграждането на видеонаблюдението в Благоевград, до този момент са обхванати районите около детските градини и училищата. Това каза на пресконференция кметът на Община Благоевград д-р Атанас Камбитов, предаде репортер на  Радио „Фокус“ – Пирин . По думите му тези зони са били приоритетни. „Сега вече започва вторият етап от изграждането, който може би касае повече хора, защото обхваща централна градска част и всички най-големи и по-важните пътни артерии“, каза още д-р Атанас Камбитов.  \r\nТой подчерта, че до края на годината видеонаблюдението ще бъде изцяло изградено. Кметът на Благоевград д-р Атанас Камбитов посочи, че са били проведени няколко срещи с представители на Областна дирекция на МВР – Благоевград и комисар Николай Хаджиев по време на които е станало ясно, че те също вече са подали всички необходими документи, за да им бъде отпуснати щатни бройки. Той отбеляза, че от полицията са осигурили и помещение, така че когато бъде готов Центъра за наблюдение да започнат и всички необходими дейности, свързани с видеонаблюдението и осигуряване на обществения ред. \r\nЛивия НИНОВА", "date": "2019.04.15", "title": "Д-р Атанас Камбитов, кмет на Благоевград: Завършен е първият етап от изграждането на видеонаблюдението в града, до този момент са обхванати районите около детските градини и училищата"}
{"url": "http://www.focus-news.net/news/2019/04/15/2646837/alsat-m-makedoniya-otlozhiha-zasedanieto-po-deloto-titanik.html", "text": "Изслушването по случая „Титаник“ на Специализираната прокуратура, което трябваше да се състои в съда в Скопие, е отложено. Причината – отсъствието на съдията, който гледа делото, предава излъчващата на албански език скопска телевизия  „Алсат-М“ . \r\nПодчертава се, че следващото заседание е насрочено за 23 април.  \r\nПо случая „Титаник“ са представени около 5900 материали. Освен бившия министър-председател на Македония Никола Груевски, който се укрива в Унгария, обвиняеми по делото са Кирил Божиновски, Миле Янакиески, Гордана Янкулоска, Биляна Брискоска Бошковски, Илия Димовски, Мунир Пепич, Едмонд Темелко, Леко Ристоски, Кирил Тодоровски, Катерина Веловска, Станко Коруновски, Коста Марковски, Драгче Драгчески, Марджан Накевски, Гоце Яневски, Дцзми Ахмет, Робърт Давитков, Далибор Алескович и Ленка Разяковска. \r\nТе са заподозрени в престъпно сдружаване, нарушаване на правото на глас, нарушаване на свободата на избиране на избиратели, подкуп при избори и гласуване, унищожаване на избирателния материал и злоупотреба със средства за финансиране на предизборни кампании. Тереза Герова", "date": "2019.04.15", "title": "„Алсат-М“ (Македония): Отложиха заседанието по делото „Титаник“"}
{"url": "http://www.focus-news.net/news/2019/04/15/2646852/speshen-tsentar-za-nastanyavane-na-detsa-v-risk-i-sinya-staya-shte-badat-razkriti-v-tsentara-za-obshtestvena-podkrepa-v-kazanlak.html", "text": "Две нови услуги ще бъдат разкрити в Центъра за обществена подкрепа в Казанлък, каза за  Радио „Фокус”  директорът на центъра Мария Гинева. Тя поясни, че през целия ден на 18 април, в четвъртък, който е обявен и за Ден на отворените врати, ще работят детски творчески ателиета, в които деца - потребители на услугите в Центъра ще демонстрират своите способности. \r\nЕдна от новите услуги е т. нар. „Синя стая“. Тя ще предоставя щадяща среда за деца преживели насилие или са били свидетели на такова. Всички заинтересовани страни в досъдебно и съдебно производство ще могат да ползват услугата и детето ще бъде разпитвано еднократно, за да не бъде повтарян този процес, който довежда само до допълнителното му травмиране. „Синята стая“ представлява две отделни помещения, които са свързани по средата с венецианско стъкло. Специалистите, които задават въпроси от едната страна ще могат да наблюдават целия процес, а от другата страна ще бъде детето заедно със специалист, например психолог или социален работник, който е подготвен да задава въпроси по щадящ за детето начин. Стремежът ни е в рамките на едно изслушване на детето от досъдебно и съдебно производство да бъдат запознати с цялата ситуация“, каза Мария Гинева. Към момента Центърът за обществена подкрепа разполага с необходимия екип от професионалисти – психолози и социални работници, които в последствие трябва да преминат специализирано обучение. \r\nДругата нова услуга, която ще бъде разкрита към Центъра за обществена подкрепа е Спешен център за прием на деца в риск. Този център ще може да приема деца, които са преживели насилие или са били свидетели на такова. Капацитетът на тази услуга ще бъде четири потребители. Те ще бъдат настанявани в центъра в среда, която е близка до семейната, така че детето да може спокойно да преживее ситуацията и после да се върне успешно в семейството. Ще бъде осигурена постоянна подкрепа, най – вече от психолози. На детето ще бъде осигуряван и достъп до здравни консултации и услуги. Услугата е предназначена за деца между 3 и 18 години. В случаи, когато децата са под 3 години, те също ще могат да бъдат настанявани, като майката ще бъде придружител.  \r\nКъм момента в Казанлък няма такава услуга и нуждаещите се от нея се насочват към Кризисен център „Майка и бебе“ – Стара Загора. „Центърът за обществена подкрепа работи в партньорство с Отдел „Закрила на детето“ към Дирекция „Социално подпомагане“ – Казанлък и има немалко случаи, в които се налага да се настаняват спешно майки и деца в такива помещения”, подчерта Гинева.  \r\nПреди да бъдат стартирани двете социални услуги бяха извършени строително –ремонтни дейности на втория етаж в сградата на Центъра за обществена подкрепа в Казанлък като част от проекта на Общината „Развитие на услуги за деинституционализация на грижите за деца в община Казанлък“ по Оперативна програма „Региони в растеж“ – 2014 – 2020г. В рамките на проекта бяха преустроени част от съществуващите помещения в такива, които да подсигурят възможностите за предоставяне на досега съществуващите услуги в Центъра, както и да бъдат основно ремонтирани помещения за персонала, санитарни помещения, кухненски боксове. Част от проекта е и да бъде осигурен достъп на хора с увреждания, които да могат да ползват услугите на Центъра за обществена подкрепа. \r\nИндивидуалната стойност на строително – монтажните работи, които бяха извършени на втория етаж на Центъра за обществена подкрепа са на стойност 79 000 лева и са част от цялата стойност от 531 хил. лв. на проекта „Развитие на услуги за деинституционализация на грижите за деца в община Казанлък“, в рамките на който ще бъде преустроена и част от детска ясла „Надежда“ и превърната в Дневен център за деца с тежки множествени увреждания. \r\nСлавяна ГАЙДАРОВА", "date": "2019.04.15", "title": "Спешен център за настаняване на деца в риск и „Синя стая” ще бъдат разкрити в Центъра за обществена подкрепа в Казанлък"}
{"url": "http://www.focus-news.net/news/2019/04/15/2646851/d-r-atanas-kambitov-kmet-na-blagoevgrad-shte-vnesa-iskane-do-narodnoto-sabranie-za-da-mozhe-da-varnem-chast-ot-sumite-na-platilite-po-visok-danak-za-neosnovno-zhilishte.html", "text": "Ще направя искане до Народното събрание (НС) във връзка с решението на Конституционния съд (КС), с което бе отменено облагането с по-висок данък на жилищата, които не са основни, за да може да върнем част от сумите на вече платилите. Това каза на пресконференция кметът на Община Благоевград д-р Атанас Камбитов по повод решението на Конституционния съд, с което бе отменено облагането с по-висок данък на жилищни имоти, които не са основно жилище, не са отдадени под наем и не са категоризирани като места за настаняване по Закона за туризма, намиращи се в курортни населени места, предаде репортер на  Радио „Фокус“ – Пирин . Д-р Камбитов отбеляза, че Благоевград е в списъка на така наречените курортни градове от местно значение. По думите на Атанас Камбитов решението града да има такъв статут е от 1963 година № 26/20 на Министерство на народното здраве.  \r\n„За какво казвам всичко това – до месец април ние спазвахме закона такъв, какъвто е. Между другото той даваше диапазон от 4.5 до 6.2 за данъчните ставки. Общинският съвет и общинските съветници взеха решение да бъде определена минималната законова ставка. Тъй като решението на Конституционния съд няма обратна сила, то това означава, че на хората, които са си платили по-високия данък не може той да им бъде възстановен. Ако обаче законодателя реши и върне с обратна дата решението и то влезе в сила, то тогава ние имаме готовността да възстановим надвзетите пари“, каза още д-р Атанас Камбитов.   \r\n„Ще направя искане до Народното събрание, дори вече проведох разговор с народният представител Даниела Савеклиева да работим в тази посока. Вярвам, че много от колегите ще ме подкрепят. Колкото до това, което се говори, че преизчисляваме данъците, то това наистина е така, но самото преизчисление  отнема чисто технически време. В момента администрацията извършва тази дейност, за да можем когато решението влезе в сила и бъде обнародвано да събираме данъка по старите ставки и суми, за да улесняваме хората“, допълни д-р Камбитов. Той поясни, че идеята е решението да бъде обнародвано с обратна сила, за да може Община Благоевград законово да възстанови на хората част от сумите за вече платения данък, тъй като не е справедливо тези, които са платили до този момент да плащат един данък, а другите различен. Кметът на Благоевград отбеляза, че ако предложението бъде прието, то общината има готовност да възстанови сумите и това няма да се отрази сериозно на общинския бюджет, защото става дума за около 80 – 90 хил. лв. „Искам да уточня и още нещо – в Община Благоевград данъците са намалени, реално са по-ниски, особено тези, които са за МПС. На места намалението достига 400 – 500 лв.“, коментира д-р Атанас Камбитов. \r\nЛивия НИНОВА", "date": "2019.04.15", "title": "Д-р Атанас Камбитов, кмет на Благоевград: Ще внеса искане до Народното събрание, за да може да върнем част от сумите на платилите по-висок данък за неосновно жилище"}
{"url": "http://www.focus-news.net/news/2019/04/15/2646855/ministar-rosen-zhelyazkov-se-sreshtna-s-poslanika-na-turtsiya-v-balgariya-vav-vrazka-sas-zabavyaneto-pri-preminavaneto-na-leki-i-tezhkotovarni-avtomobili-na-tursko-balgarskata-granitsa.html", "text": "Министърът на транспорта, информационните технологии и съобщенията Росен Желязков проведе среща днес с посланика на Република Турция у нас д-р Хасан Улусой. Това съобщиха от пресцентъра на  Министерството на транспорта, информационните технологии и съобщенията . Срещата е по покана на министър Желязков и е във връзка със създалата се ситуация по забавяне на преминаването на леки и тежкотоварни автомобили на турско-българската граница.  \r\nПосланик Улусой информира министър Росен Желязков, че считано от 11 април 2019 г., на граничните контролно-пропускателни пунктове в Турция, в това число и тези с Република България, функционира интегрирана система за управление и събиране на такси и глоби, свързани с използването на пътната инфраструктура на турската държава (тол система). От 11 април 2019 г. неплатени тол такси и глоби за електронно констатирани пътни нарушения се установяват и събират на излизане от Република Турция. Информация относно нововъведената система е дадена от генералното ни консулство в Одрин и разпространена от Министерството на външните работи ( ). \r\nТурският посланик уведоми още, че размерът на незаплатени тол такси и/или наложени глоби може да се оспорва по съответния ред, но съгласно турското законодателство първо е необходимо да се заплати определеният размер, след което същият подлежи на обжалване. Хасан Улусой категорично отрече пътни превозни средства да са задържани преднамерено и заяви, че само и единствено незаплащането на определените глоби и такси не позволява преминаване на границата. В близките дни турската държава ще предостави подробна информация за реда за налагане и обжалване на таксите и глобите. \r\nМинистърът на транспорта, информационните технологии и съобщенията Росен Желязков подчерта, че отношенията между България и Турция се развиват на добросъседска основа и ще продължим интензивното сътрудничество в областта на двустранните и многостранните транспортни операции. Желязков заяви, че е важно действията на турската гранична администрация да бъдат разбрани правилно като нашето очакване е правоприлагането да бъде обективно, еднакво за всички и да не създава допълнителни административни затруднения. Посланикът Хасан Улусой увери, че нововъдената система за заплащане важи за всички – както за турски, така и за международните превозвачи, опериращи на територията на Република Турция.", "date": "2019.04.15", "title": "Министър Росен Желязков се срещна с посланика на Турция в България във връзка със забавянето при преминаването на леки и тежкотоварни автомобили на турско-българската граница"}
{"url": "http://www.focus-news.net/news/2019/04/15/2646860/tass-sarbiya-sazdava-tsentar-za-yadreni-tehnologii-za-meditsinata-i-selskoto-stopanstvo.html", "text": "Властите в Сърбия взеха решение за създаване на център за ядрени технологии, приложили за мирни цели, предава руската информационна агенция  TACC . \r\nСъответното обяви министърът на иновациите и технологичното развитие на страната Ненад Попович в рамките на пленарна дискусия на XI Международен форум „Атомекспо 2019“. \r\n„Взехме решение решение за създаване на център за ядрени технологии за мирни цели. Преди всичко за медицината, селското стопанство“, цитира агенцията думите на Попович. Тереза Герова", "date": "2019.04.15", "title": "ТАСС: Сърбия създава център за ядрени технологии за медицината и селското стопанство"}
{"url": "http://www.focus-news.net/news/2019/04/15/2646853/ria-novosti-rusiya-prekrati-iztsyalo-satrudnichestvoto-si-s-nato-saobshtiha-ot-mvnr-v-moskva.html", "text": "Русия и НАТО напълно прекратиха сътрудничеството си по гражданска и военна линии. Това заяви в интервю за  РИА Новости  заместник-министърът на външните работи на Руската федерация Александър Грушко. \r\n„Самият НАТО отказа положителна програма в отношенията с Русия. Тя не съществува. И досега няма признаци, че НАТО знае как да се измъкне от този застой\", подчерта Грушко. \r\nЗаместник-министърът на външните работи на Русия определи решението на Алианса да прекрати нормалните работни контакти по военната линия като абсурдно, отбелязвайки, че сигурността в Европа до голяма степен зависи от отношенията между Москва и западния отбранителен съюз. \r\nСпоред Грушко Алиансът е отишъл твърде далеч в конфронтацията с Русия.„Това е парадокс, но съвременните отношения между Русия и НАТО напомнят за „нормалното“ състояние на нещата, в условията на което бе създаден Алиансът – Студената война. Отново задействаха доктрината „Армел\": диалог и сдържане, и малко диалог“, обясни руският дипломат.  \r\nСъгласно думите му, общите военни разходи на страните от НАТО през изминалата година са надхвърлили трилион долара, което е 22 пъти повече от средствата, които Москва отделя за отбрана. \r\nВ същото време Грушко подчерта, че Москва няма да участва в надпреварата със страните от НАТО за увеличаване на военни бюджети, а ще разчита на „икономически, точни и ефективни средства\". \r\n„Що се отнася до въоръжен конфликт с НАТО, всички здравомислещи  се надява, че такъв няма да се случи. Би било катастрофа за цялото човечество. Сигурен съм, че Вашингтон и Брюксел разбират това\", добави заместник-министърът на външните работи на Русия.  \r\nСпоред Грушко обновлението на НАТО би било възможно чрез установяване на истинско стратегическо партньорство с Русия. \r\n„Такъв опит беше направен на срещата на върха в Лисабон между Русия и НАТО през 2010 г. Всъщност обаче членовете на НАТО ще трябва да пожертват„ изключителността си ”, да открият изкуството на компромиса и да работят на равни начала, фокусирайки се не върху груповите, а върху общите интереси. Това не се случи\", обобщи дипломатът. \r\nПрез последните години Русия е изправена пред безпрецедентната дейност на Алианса близо до границите си. НАТО я нарича „възпиране на руската агресия\". В същото време Кремъл подчертава, че Москва не представлява заплаха за други страни, но няма да остави действията, които накърняват руските интереси,  без отговор, припомня агенцията. . Тереза Герова", "date": "2019.04.15", "title": "РИА Новости: Русия прекрати изцяло сътрудничеството си с НАТО, съобщиха от МВнР в Москва"}
{"url": "http://www.focus-news.net/news/2019/04/15/2646859/pleven-zapochva-remont-na-yazovir-totelebnov-val.html", "text": "Започва ремонт на язовир „Тотелебнов вал“, съобщиха от пресцентъра на  Областна администрация-Плевен . Областният управител Мирослав Петров и народният представител Пламен Тачев присъстваха на първа копка за изпълнението на неотложни възстановителни работи на преливник, отводняващ канал и подпорна стена на язовира. По покана на областния управител Мирослав Петров на символичния старт на възстановителните дейности присъстваха и прокурорите от Окръжна прокуратура-Плевен Йорданка Антонова и Иван Шарков. Срокът за извършване на възстановителните дейности е до 150 календарни дни. Поради неподходящите атмосферни условия изпълнението на дейностите започва с рехабилитация на част от пътя, минаващ под колоната на преливника на яз. „Кайлъка” и заздравяване на основата ѝ.  \r\nС проекта се цели възстановяване изправността на преливника.", "date": "2019.04.15", "title": "Плевен: Започва ремонт на язовир „Тотелебнов вал“"}
{"url": "http://www.focus-news.net/news/2019/04/15/2646846/gabrovo-spisak-s-konkretni-iskaniya-vnasyat-zhiteli-na-grada-v-obshtinata.html", "text": "Списък с конкретни искания внасят жители на Габрово в Общината. При вчерашната им среща с кмета на града Таня Христова те заявиха, че днес ще формулират  специален документ, който се очаква да бъде официално внесен в местната администрация тази вечер. Това съобщиха за  Радио „Фокус“ – Велико Търново  от Община Габрово. Сред техните настоявания са прокуратурата в града да работи по-активно и да има засилено полицейско присъствие в горещите точки. Жителите на Габрово искат още да се извършват проверки на адресната регистрация и на заетостта на хората от ромския етнос, както и проверки на решенията на ТЕЛК. Освен това желаят да научат името на прокурора, освободил тримата роми, нападнали продавач в магазин – инцидентът, който провокира организирането на протести в града. Те заявиха искането си за прилагане на законодателството по проблема с раждаемостта сред малолетни и непълнолетни. Част от протестиращите подкрепиха подписката за промяна на административното наказание „глоба“ с „наказателен труд“. \r\nЛуиза ТРАНЧЕВА", "date": "2019.04.15", "title": "Габрово: Списък с конкретни искания внасят жители на града в Общината"}
{"url": "http://www.focus-news.net/news/2019/04/15/2646856/sport-yan-lenard-shtruf-e-sledvashtiyat-sapernik-na-grigor-dimitrov-na-turnira-v-monte-karlo.html", "text": "Ленард Щруф е следващият съперник на Григор Димитров във втория кръг на турнира в Монте Карло. Това стана ясно след победата на германеца над Денис Шаповалов от Русия с 5:7, 6:3, 6:1. \r\nДо момента двамата са изиграли помежду си мача, като в общия баланс българинът води с 2:1 победи. Първият им двубой бе през 2010-а година в Дортмунд, когато Григор Димитров  се наложи над Щруф  със 7:5, 7:5. Най-добрият български тенисист победи германеца и в зала в Стокхолм през 2013-а година. \r\nПобедителят от срещата Димитров – Щруф ще се класира за третия кръг, където вероятно ще играе срещу 11-кратния победител в турнира и миналогодишен шампион Рафаел Надал.", "date": "2019.04.15", "title": "Спорт: Ян-Ленард Щруф е следващият съперник на Григор Димитров на турнира в Монте Карло"}
{"url": "http://www.focus-news.net/news/2019/04/15/2646861/plovdiv-uslovna-prisada-poluchi-obvinyaem-za-prichinyavane-po-nepredpazlivost-na-smartta-na-peshehodets-pri-paten-intsident-v-oblastniya-grad.html", "text": "Окръжен съд – Пловдив осъди подсъдимия Димитър К. на четири години лишаване от свобода, като на основание чл. 58а от НК намали размера на така наложеното наказание с една трета и наложи наказание в размер на две години и осем месеца лишаване от свобода. Това съобщиха от пресцентъра на  съдебна палата – Пловдив . На основание чл. 66 ал.1 от НК съдът отложи изпълнението на наложеното наказание лишаване от свобода с изпитателен срок от пет години, считано от влизане на присъдата в сила. \r\nСъс същата присъда подсъдимият Димитър К. е лишен от право да управлява моторно превозно средство за срок от три години. \r\nОкръжният съд призна подсъдимия Димитър К. за виновен в това, че  на 28 септември 2018 г. в Пловдив, на кръстовището на ул. „Победа“ и ул. „Полк. Сава Муткуров“ при управляване на моторно превозно средство – лек автомобил марка „Фолксваген Лупо“, е нарушил правилата за движение: \r\n- чл. 21 ал.1 от ЗДвП: „При избиране на скоростта на движение на водача на пътно превозно средство е забранено да превишава следните стойности на скоростта в км/ч – за пътни превозни средства категория В - 50 км/ч за населено място“,  \r\n- чл. 119 ал.1 от ЗДвП: „При приближаване към пешеходна пътека водачът на нерелсово пътно превозно средство е длъжен да пропусне стъпилите на пешеходната пътека или преминаващи по нея пешеходци, като намали скоростта или спре“, \r\nи по непредпазливост е причинил смъртта на Л. Н. (на 67 г.), като деянието е извършено на пешеходна пътека  на ул. „Победа“ – престъпление по чл. 343 ал.3 предл. последно, б. „Б“ предл. първо, вр. ал.1 б. „В“ предл.първо вр. чл. 342 ал.1 предл. трето от НК. \r\nДелото бе разгледано по реда на съкратеното съдебно следствие по глава XXVII от НПК, като подсъдимият призна фактите и обстоятелствата, описани в обвинителния акт, като се съгласи да не се събират доказателства за тези факти, а съдът да ползва събраните на досъдебното производство доказателства. Размерът на наложеното спрямо подсъдимия наказание от две години и осем месеца лишаване от свобода е определен след намаляването на наказанието с една трета, съгласно чл. 58а от НК. \r\nПрисъдата подлежи на протест и обжалване  в 15-дневен срок пред Пловдивския апелативен съд.", "date": "2019.04.15", "title": "Пловдив: Условна присъда получи обвиняем за причиняване по непредпазливост на смъртта на пешеходец при пътен инцидент в областния град"}
{"url": "http://www.focus-news.net/news/2019/04/15/2646857/ministarat-na-obrazovanieto-krasimir-valchev-i-narodni-predstaviteli-ot-gerb-posetiha-ruse-i-vetovo.html", "text": "Министърът на образованието и науката Красимир Вълчев и народните представители от ГЕРБ-Русе посетиха общините Русе и Ветово. Това съобщиха от пресцентъра на  ПП ГЕРБ . \r\nВ 09.00 часа министърът посети фабрика на „Каолин“ в град Ветово, за да се запознае с практическото приложение на дуалното образование. \r\nДуалното образование е от двустранен интерес, защото то дава както възможност на учениците за придобиване на професия, а от друга – на бизнеса за обезпечаване от най-ранен етап с квалифициране и качествени кадри. Същевременно по този начин се гарантира регионалното развитие и инвестиции чрез запазването на човешките ресурси по места. Това каза министърът на образованието и науката Красимир Вълчев при посещение на едно от най-големите преработвателни предприятия в страната в област Русе. В него се обучават 60 ученици в дуална форма на обучение. За предстоящата нова учебна година се очаква двукратно увеличение на учениците в тази форма. Образователният министър подчерта, че стремежът на системата е да гарантира намаляване на отпадането на ученици и в тази посока са насочени и допълнителни програми от страна на МОН. \r\nПо време на срещата Пламен Нунев изтъкна необходимостта местната власт и законодателната да взаимодействат активно с оглед решаване на проблемите във всяко населено място. Той даде пример с Община Бяла, където кметът Димитър Славов от близо година се включва с отговори на актуални въпроси, включително за образованието, в часове в общинските учебни заведения. Трябва да вървим всички заедно в една посока, подчерта депутатът. \r\nВ 11.00 часа министър Вълчев и депутатите заедно с кмета на Община Русе Пламен Стоилов и неговият екип откриха обновената сграда на ЦДГ „Пинокио 2“, намираща се на ул. „Димчо Дебелянов“ №78. Така приключи етап от изпълнението на проект „Ремонт на пет общински учебни заведения в град Русе, включително прилежащите им дворни пространства“, осъществен с европейско финансиране.  \r\nПредизвикателство е включването и задържането на децата и учениците още от най-ранна възраст, каза министър Вълчев в Русе по време на откриването на обновена с европейски средства детска градина за 94 деца в града. Министърът отбеляза, че именно ранното обхващане на децата гарантира успеха на по-нататъшното обучение и подчерта важността му също и за изграждането и запазването на националната принадлежност сред децата. Същевременно Красимир Вълчев, който ден по-рано откри и друга обновена детска градина в с.Дряновец в област Русе, обърна внимание, че използването на подобни средства за ремонти и саниране не би било възможно без европейската солидарност.  \r\nКрасимир Вълчев каза още, че независимо от подобренията и ремонтите на училищна инфраструктура - от първостепенна важност ще остане ролята на учителя. Според министъра това е една от малкото професии, която ще остане незасегната от настъпващите промени на дигиталното бъдеще. Най-вероятно и занапред учителите ще са тези, които ще обучават хора, но и роботи, а не обратното. \r\nВ ранния следобед бе извършен преглед на ремонтните дейности в СУ „Христо Ботев“, които се извършват в рамките на същия проект. \r\nДепутатите и министърът наградиха вицеевропейският шампион по вдигане на тежести от ТСК „Русе“ Ангел Русев, който преди седмица спечели сребърен медал.", "date": "2019.04.15", "title": "Министърът на образованието Красимир Вълчев и народни представители от ГЕРБ посетиха Русе и Ветово"}
{"url": "http://www.focus-news.net/news/2019/04/15/2646863/kiriakos-mitsotakis-za-bloomberg-pazarite-sa-otsenyavali-politicheska-promyana-v-gartsiya.html", "text": "Световните пазари очакват промяна в гръцката политическа сцена тази година, заяви за  Bloomberg   председателят на най-голямата опозиционна партия в южната ни съседка – Кириакос Мицотакис от „Нова демокрация“.   \r\n„Пазарите оцениха политическа промяна, която благоприятства инвестициите в Гърция и политическата стабилност след избори\", подчерта Мицотакис в интервю, дадено за агенцията миналата седмица.  \r\nВ статията се отбелязва, че Мицотакис е бивш гръцки министър на реформите в периода между 2013 и 2015 г. Неговата партия е водеща в проучванията на общественото мнение, което му дава сериозни шансове за заемане на премиерския пост в страната след следващите избори. Тереза Герова", "date": "2019.04.15", "title": "Кириакос Мицотакис за Bloomberg: Пазарите са оценявали политическа промяна в Гърция"}
{"url": "http://www.focus-news.net/news/2019/04/15/2646864/varna-dve-maloletni-momcheta-sa-uvredili-avtomobilnite-gubi-na-2-prevozni-sredstva-v-grada.html", "text": "Две малолетни момчета са увредили автомобилните губи на 2 превозни средства в града. Това съобщиха от пресцентъра на  ОДМВР – Варна . На 11 април са получени два сигнала за това, че неизвестни лица са увредили автомобилните гуми на две моторни превозни средства, намиращи се на паркинга на голям магазин за хранителни и битови стоки в ж.к. „Вл. Варненичик“. След проведени оперативно-издирвателни дейности и действия по разследване на случая е установено, че извършители на деянието са  две малолетни момчета от Варна. По случаите са образувани преписки.", "date": "2019.04.15", "title": "Варна: Две малолетни момчета са увредили автомобилните губи на 2 превозни средства в града"}
{"url": "http://www.focus-news.net/news/2019/04/15/2646854/prof-d-r-todor-cherkezov-mbal-d-r-atanas-dafovski-kardzhali-sastoyanieto-na-postradalite-v-tezhkata-katastrofa-po-patya-za-makaza-e-stabilno.html", "text": "Състоянието на пострадалите в тежката катастрофа по пътя за Маказа е стабилно и добро. Това каза за  Радио „Фокус“  проф. д-р Тодор Черкезов, директор на МБАЛ „Д-р Атанас Дафовски“ в Кърджали, където са настанени пострадалите. Проф. Черкезов заяви, че направените изследвания не потвърждават някакви животозастрашаващи състояния, които да увредят трайно здравето и живота на пациентите. „Контузиите, които имат и тримата, са повърхностни. Майката и детето са в хирургично отделение. Майката е с рани в областта на челото, няма увреждане на съзнанието, нито черепно-мозъчни травми. Детето е с контузии на главата и глезена. Бащата е с контузии на кръста, той е със спукан прешлен и трябва да бъде обездвижен за известно време“, посочи проф. д-р Тодор Черкезов.  \r\nПо думите му състоянието на пострадалите е вън от опасност и до няколко дни, ако нещата не търпят друга динамика, тези състояния ще отзвучат. Психическото състояние на семейството обаче не може да се окачестви като стабилно, каза още д-р Черкезов. „След първоначалния шок вече се осъзнава загубата на малкото дете в семейството и се изисква доста време, за да могат те да се възстановят. Безспорно тази катастрофа слага белег върху съдбата на семейството за цял живот“, добави проф. д-р Тодор Чекезов. „Фокус“ припомня:  6- месечно бебе загина при тежката катастрофа между два автомобила в района на село Загорско по главния път към ГКПП „Маказа”. В единия от автомобилите е пътувало семейство с две деца, а в другия - лидерът на ДОСТ Лютви Местан, който бе задържан за 24 часа. Двамата водачи са тествани за алкохол и наркотици, като пробите им са отрицателни.  \r\nДарина ДЕЕНИЧИНА", "date": "2019.04.15", "title": "Проф. д-р Тодор Черкезов, МБАЛ „Д-р Атанас Дафовски“-Кърджали: Състоянието на пострадалите в тежката катастрофа по пътя за Маказа е стабилно"}
{"url": "http://www.focus-news.net/news/2019/04/15/2646868/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "Тази година Община Садово отбелязва 40 години от съществуването си. В предаването  „Садово в сърцето на Тракия“  на  Радио „Фокус“ – Пловдив  ще разберем с какви събития ще бъде отбелязана годишнината. По темата ще разговаряме със зам.-кмета на Садово Петър Георгиев. \r\nЩе разберем още какви са инвестиционните намерения на Общината в бъдеще и какво е изпълнено досега от началото на годината. Тези и още новини ще чуете в днешното издание на предаването „Садово в сърцето на Тракия”, което се излъчва от 16.00 до 17.00 часа всеки понеделник. Телефонът за връзка с нас е 032/65 25 65. \r\nВодещ на предаването е Цветана Тончева.", "date": "2019.04.15", "title": "Акценти в предаването „Садово в сърцето на Тракия” на Радио „Фокус” – Пловдив"}
{"url": "http://www.focus-news.net/news/2019/04/15/2646866/varna-36-godishen-mazh-e-postradal-pri-pozhar-v-apartament-v-zhk-mladost.html", "text": "Неизправен тостер е причинил пожар в апартамент в ж.к. „Младост“ във Варна. Това съобщиха за  Радио „Фокус“ – Варна  от ОДМВР – Варна. При пожара е пострадал 36-годишен мъж, живущ на адреса, който е вдишал дим, няма опасност за живота му. Пожарът е станал около 01.45 часа тази нощ в кухнята на апартамента. Предполагаемата причина за инцидента е техническа неизправност на тостер за филийки. Унищожени са мебели, ПВЦ прозорец, домашна техника, имущество, опушени са 35 кв.м стени. При друг инцидент, на 14 април, е възникнал пожар в кухнята на апартамент, намиращ се на ул. „Патриарх Евтимий“ във Варна. Няма пострадали хора. Предполагаемата причина за инцидента е небрежност при боравене с открит огън. Унищожени са мебели, домашна техника, имущество, опушени са 20 кв.м стени.", "date": "2019.04.15", "title": "Варна: 36-годишен мъж е пострадал при пожар в апартамент в ж.к. „Младост“"}
{"url": "http://www.focus-news.net/news/2019/04/15/2646862/veliko-tarnovo-vavezhda-se-vremenna-organizatsiya-na-dvizhenieto-na-linii-ot-gradskiya-transport-na-16-april.html", "text": "Във връзка с въведената временна организация на движение утре 16 април (вторник) ще настъпи промяна в движението на линиите на градския транспорт. Това съобщиха от пресцентъра на  Община Велико Търново .  \r\nПромените ще са както следва: \r\nЗа времето от 06.30 до 15.00 ч. или до приключване на събитията автобусни линия № 20, 40, 110 се определя крайна спирка Обръщало на летен театър, автобусна линия № 5 се изпълнява маршрута до ул. \"Крайбрежна\" и обратно. Автобусна линия № 50 от спирка \"Кооперативен пазар\" ще се движи по маршрут ул. \"Мармарлийска\", ул. \"Магистрална\", у \"Теодосий Търновски\", ул. \"Димитър Найденов, \"Сливница\", ул.\"Митрополска\" до ж.к. \"Асенов\". \r\nПредвид удължаването на маршрута на автобусна линия № 50 се очаква закъснение от разписанието.", "date": "2019.04.15", "title": "Велико Търново: Въвежда се временна организация на движението на линии от градския транспорт на 16 април"}
{"url": "http://www.focus-news.net/news/2019/04/15/2646865/d-r-atanas-kambitov-kmet-na-blagoevgrad-pochti-gotova-e-regionalnata-sistema-za-upravlenie-na-otpadatsite.html", "text": "Почти готова е Регионалната система за управление на отпадъците. Това каза на пресконференция кметът на Община Благоевград д-р Атанас Камбитов, предаде репортер на  Радио „Фокус“ – Пирин . По думите му това е радостна новина. „Повярвайте ми няма по-труден проект, който Община Благоевград да е реализирала до този момент, а и в цяла България“, посочи д-р Атанас Камбитов. Той подчерта, че изграждането на депото ще бъде една от гордостите за Благоевград. „С него ще решим и един от най-важните проблеми за общината, но и за още няколко общини – Симитли, Рила, Кочериново и Бобошево. Няма какво да се заблуждаваме – ако не бяхме изградили депото, то няма как бюджета да издържи, защото щяхме да работим само, за да плащаме санкциите. Успоредно с депото, работим и по компустиращата инсталация. Там вече има избран изпълнител. В момента тече и процедурата за анаеробната инсталация. С това ще имаме една от най-модерните инсталации в България“, заяви д-р Атанас Камбитов. Той допълни, че на един по-следващ етап ще започне изграждане на обходен път, така че автомобилите, събиращи отпадъци да не минават през село Бело поле.  \r\nД-р Атанас Камбитов коментира, че след откриването на клетката предстоят две неща. „Първото от тях е да вземем решени с другите общини – кой ще извършва дейностите по сметосъбирането и сметоизвозването. Най-вероятно това ще бъде общинската фирма. В този ред на мисли ще направим програма за обновяване на парка на „Биострой“. Искаме да видим какъв е обема и нуждите. По това нещо ще търсим каква техника ни е необходимо. Другото, което също трябва да се реши е кой ще оперира на депото“, посочи д-р Камбитов. Той отбеляза, че по-добрия вариант е оператор да не е Община Благоевград, защото това ще носи допълнителни разходки и натоварвания.  По време на пресконференцията бяха коментирани и други актуални теми, свързани с поставянето на Великденската украса и монтирането на Параклиси на различни места в града. По първата тема кметът посочи, че украса вече са поставили като са започнали с цветни пеперуди пред голям търговски център, също така както в предходните, така и тази година ще има цветна инсталация от чадъри в централна градска част.  \r\nВъв връзка с Параклисите д-р Камбитов каза, че те няма да могат да бъдат монтирани до Великден, тъй като се изработват в Гърция и оттам няма да смогнат да реализират поръчката. Кметът подчерта, че моделът на Параклисите и местата, на които ще бъдат монтирани вече са избрани като поетапно ще започна и тяхното поставяне. Освен това той посочи, че продължава и реализирането на проектите, свързани с инициативата „Ти предложи! Кмете направи!“. В рамките ѝ се изграждат детски площадки и други. Също така д-р Атанас Камбитов е разпоредил проверка на всички детски площадки като пясъчниците в тях ще бъдат премахнати. Проверяват се и спортните съоръжения. Коментирани бяха и въпроси, свързани с предстоящата сесия на Общински съвет – Благоевград. Стана ясно, че е направена нова инвестиционна програма, свързана с ВиК – Благоевград, където има увеличение с около 70 000 лв. като от страна на водното дружество е поет ангажимент за изграждането на улица „Мелник“. Д-р Атанас Камбитов добави, че в сесията ще има и точка за подпомагане на Драматичен театър „Никола Вапцаров“ по повод 100-годишнината от откриването му като за целта са предвидени 60 000 лв. „Ще направим и искане за целеви краткосрочен кредит в размер на 7.5 млн. лв. Това е мостово финансиране, касаещо единствено и само европрограмите“, подчерта д-р Камбитов. \r\nЛивия НИНОВА", "date": "2019.04.15", "title": "Д-р Атанас Камбитов, кмет на Благоевград: Почти готова е Регионалната система за управление на отпадъците"}
{"url": "http://www.focus-news.net/news/2019/04/15/2646867/dimitar-dimitrov-kamara-na-avtomobilnite-prevozvachi-kam-momenta-prevozvachite-nyamat-problemi-s-preminavaneto-po-balgaro-turskata-granitsa.html", "text": "Към момента превозвачите нямат проблеми с преминаването по българо-турската граница. Това каза за  Агенция „Фокус“  изпълнителният директор на Камарата на автомобилните превозвачи Димитър Димитров във връзка с информацията от вчера за блокирани над 200 камиона на турския граничен пункт „Капъкуле“ заради незаплатени глоби. По думите му от турската страна са освободили камионите. „Махната тези големи глоби от тяхната система. Вече няма такова напрежение. Пускат ги автомобилите без глоби. Това е информацията от днес. Бие се печат, че не се дължат пари и това е - автомобили, които до вчера са имали да плащат, днес минават. Това е положението към момента. Опашката е голяма“, допълни Димитров. Той обърна внимание, че автомобили, които са имали да плащат, минават свободно през „Лесово“, а на „Капитан Андреево“ биват задържани, докато не си платят глобата. \r\nСпоред него не е ясно за какво служат тези глоби. По думите му информацията от шофьорите е, че много често на пунктовете, където се плаща и се взимат стикери по турската тол система, липсва устройство и превозвачите биват принудени да нарушават правилата.  \r\nИзпълнителният директор на Камарата на автомобилните превозвачи допълни, че се е знаело, че тази акция приключва до неделя вечерта. „Т.е. събира се, каквото се събира до неделя. Пълнят хазната, колкото могат до неделя и от понеделник напрежението спада и не се събира нищо“, обясни Димитров. По думите му това са прийоми на турската страна, които не са от вчера. Той даде пример с проблемите с разрешителното на турската граница и посочи, че те се появяват винаги в петък след обяд. „Той денят вече е свършил. Събота и неделя нито можеш да вземеш друго разрешително, нито да търсиш съдействие на администрацията“, уточни той и допълни, че нов е номерът, но сценарият е същият. По отношение на задържането на автомобили и големите глоби, Димитров посочи, че са информирани българското Министерство на транспорта. „Предоставили сме информацията, която имаме, тъй наречените глоби“, обясни той и посочи, че като се съберат всичките неща за плащане далеч не отговаря на сумата, която се иска на границата. „Автомобил, който не е платил 66 турски лири за използване на магистралата, на границата е задържан за 4800 лири. Ние не знаем по колко ги умножават. По тяхното законодателство имат право глобата да е по 10, т.е. да съберат таксата и да те глобят с таксата, която не си си платил умножена по 10“, допълни Димитров и уточни, че тези неща, които се издават едва ли ще могат да се обжалват, защото не представляват административен акт.  \r\nДеница КИТАНОВА", "date": "2019.04.15", "title": "Димитър Димитров, Камара на автомобилните превозвачи: Към момента превозвачите нямат проблеми с преминаването по българо-турската граница"}
{"url": "http://www.focus-news.net/news/2019/04/15/2646874/prof-d-r-hristo-kozhuharov-meditsinski-universitet-varna-v-balgariya-lipsvat-programi-za-psihichno-bolnite-napuskashti-lechebnite-zavedeniya.html", "text": "В България липсват програми за психично болните, напускащи лечебните заведения и тогава нещата зависят от инициативността на близките. Това каза в интервю за  Радио „Фокус“ – Варна  ръководителят на Катедрата по психиатрия и клинична психология към Медицински университет – Варна и началник на специализирана Клиника в УМБАЛ „Св. Марина“, проф. д-р Христо Кожухаров. Той обясни, че един от основните проблеми на институционализираното лечение на психично болните в България, е липсата на подходящи програми за адаптация след тяхното напускане на болничните условия. Поради това много от тях отново попадат в системата малко след напускането им и прекарват по-голяма част от живота си в медицински звена.  \r\n„Заплаща се единствено стационарното лечение от една страна и от друга страна прегледи, които са по Здравна каса или амбулаторни прегледи при психиатри. Дневни центрове, места, където да се събират психично болните, болници за по-дълго лечение, почти няма. Това е проблема“, посочи професорът. Той съобщи, че клиниката в университетската болница „Св. Марина“ във Варна разполага със 150 легла за психично болни, като капацитета е запълнен. „Варна е пример за това как всичко е на едно място – говорим за стационарно лечение. Всичко е при нас в Света Марина, където има 4 клиники. Има детска психиатрия, има възрастова, има дневен стационар, зависи. Други градове не е така т.е. има алтернативи. А ние обхващаме освен Варна и пациенти, които са от окръга, пък и не само“, каза още специалистът. По думите му, психиатрията не е сред най-атрактивните специалности за младите хора, но във Варна няма липса на кадри. Той допълни, че в областта в момента практикуват около 30 психиатъра, които работят в болници и частни практики.  \r\n„Да, определено психиатрията не е от специалностите, които са по презумция най-атрактивни, примерно, като специалности, които са свързани с козметични, възстановителни дейности, но от друга страна е интересна специалност.  Има някаква тайнственост около нея, която не е задължително негативна. Нашата роля е да я промотираме като такава, че има много неизследвани области, има много бели петна. И да въвлечем младите специалисти да запълнят тези бели петна, да напишат новата книга“, каза още проф. Кожухаров. \r\nБояна АТАНАСОВА", "date": "2019.04.15", "title": "Проф. д-р Христо Кожухаров, Медицински университет – Варна: В България липсват програми за психично болните, напускащи лечебните заведения"}
{"url": "http://www.focus-news.net/news/2019/04/15/2646875/srednoshtna-gonka-mezhdu-inspektori-na-iara-i-brakonieri-zavarshi-s-udar-v-darvo.html", "text": "Среднощна гонка между инспектори на Изпълнителна агенция „Рибарство и аквакултури“ (ИАРА) и бракониери завърши с удар в дърво. Това съобщиха от пресцентъра на  ИАРА . При извършена нощна проверка от служители на ИАРА - Монтана в района на село Горно Церовене, лицата П. П. и П. Т. (с прякор Видрата) са забелязани да навлизат с гумена лодка и да извършват незаконен стопански риболов във водите на язовир Огоста. При опит да бъдат задържани, двамата бягат с лек автомобил и се удрят в насрещно дърво.  \r\nИззети са 300 метра хрилни мрежи и оборудвана гумена лодка, намерени след претърсване на района от служителите на ИАРА. Съставени са по два акта на нарушителите за нерегламентиран стопански риболов в обект, различен от река Дунав и Черно море, както и за възпрепятстване на проверката на контролните органи.  \r\nВсички материали ще бъдат изпратени на Районна прокуратура - Монтана. Стана ясно, че нарушителите имат и влезли в сила наказателни постановления и това деяние е рецидив.   \r\nПрез уикенда са извършени и други проверки. Една от тях - на язовир „Студен Кладенец“ до местностите на село Широко Поле, Тополите и Лисиците. Проверката е извършена с лодка от инспекторите на ИАРА – Кърджали след подаден сигнал. В язовира са намерени и извадени 4 хрилни мрежи с обща дължина 350 м, поставени от неизвестен нарушител. Мрежите са унищожени на място, а уловената риба – сребриста каракуда - около 8 кг, сом - около 4 кг и шаран - около 10 кг, е върната във водата. Съставени са три протокола. \r\nОт ИАРА припомнят, че от днес е в сила забраната за улов на риба в размножителния ѝ период и засилените проверки на ИАРА в цялата страна продължават.", "date": "2019.04.15", "title": "Среднощна гонка между инспектори на ИАРА и бракониери завърши с удар в дърво"}
{"url": "http://www.focus-news.net/news/2019/04/15/2646870/osadiha-desislava-ivancheva-na-20-godini-zatvor.html", "text": "Съдът призна за виновна бившата кметица на район \"Младост\" за искан подкуп от Александър Ваклин в съучастие с Биляна Петрова и Петко Дюлгеров. Тя ще трябва да заплати 10 000 глоба и няма да може да заема държавни длъжности. Присъдата може да бъде обжалвана в Специализирания апелативен съд, предаде  Нова телевизия . \r\nИванчева и Петрова бяха арестувани на 17 април 2018 г. при показна спецакция в центъра на София, продължила повече от четири часа. В колата на отстранената кметица на „Младост” бяха намерени 70 000 евро в белязани банкноти. Според прокуратурата парите са от подкуп, поискан от строителния предприемач Александър Ваклин, за да му бъде придвижена преписка за строеж. Адвокатът на Иванчева твърди, че следи от фосфоресциращото вещество, с което били маркирани парите, имало само по лицето на клиентката му. Това доказвало, че тя не е пипала банкнотите. След ареста съдът на няколко пъти отказва да освободи обвиняемите. Пусна ги под домашен арест на 22 декември миналата година. \r\nСоченият за посредник при получаването на подкупа бивш кмет на „Младост” Петко Дюлгеров се отказа от първоначалните си показания. Той заяви, че седейки на задната дясна седалка в колата на кметицата, заедно с Биляна Петрова до него, пуснал парите в плик. След ареста служебният му защитник и служители от КПКОНПИ му казали, че ако даде \"правилни” показания, можело да бъде освободен, твърди още Дюлгеров. \r\nПрокуратурата поиска по 20 години затвор за всеки от подсъдимите, налагането на глоби от по 30 000 лева и лишаването им от правото да заемат обществени длъжности.  \r\nМиналата седмица Иванчева обяви, че се кандидатира за евродепутат. Номинацията й е направена от инициативен комитет. Събирането на подписи в нейна подкрепа започна в сградата на Спецсъда. Екскметицата обяви, че, ако не успее да стигне до Брюксел, ще участва и в местните избори наесен. Ако пък бъде избрана за евродепутат, в кметския вот щяла да се включи само Биляна Петрова.", "date": "2019.04.15", "title": "Осъдиха Десислава Иванчева на 20 години затвор"}
{"url": "http://www.focus-news.net/news/2019/04/15/2646873/smolyan-obshtinskite-savetnitsi-ot-gerb-organizirat-priemna-za-grazhdani-na-16-april.html", "text": "Общинските съветници от ПП ГЕРБ – Смолян, ще се срещнат с граждани на 16 април (вторник). Това съобщиха от пресцентъра на  ГЕРБ – Смолян . Приемното време ще бъде от 16.00 до 18.00 ч. в офиса на партията на бул. България №14. Записвания могат да се правят на тел: 0884 800 259.", "date": "2019.04.15", "title": "Смолян: Общинските съветници от ГЕРБ организират приемна за граждани на 16 април"}
{"url": "http://www.focus-news.net/news/2019/04/15/2646872/maya-manolova-s-pisma-kam-ombudsmanite-na-es-da-prizovat-evrodeputatite-si-da-glasuvat-sreshtu-dvoynite-standarti.html", "text": "Омбудсманът Мая Манолова прати писма до колегите си – омбудсманите от Европейския съюз, с молба да призоват депутатите в Европейския парламент от тяхната държава да подкрепят забраната за двойните стандарти при храните и напитките, която е част от пакета промени за засилване на защитата на потребителите на европейско ниво. Това съобщиха от  пресофиса на Омбудсмана на Р България . Новите текстове, предложени от еврокомисаря по правосъдие, потребители и равнопоставеност Вера Юрова, ще бъдат гласувани в сряда, 17 април 2019 г., след като на 2 април т.г. беше постигнато споразумение между Европейския парламент и Съвета за по-ефективна защита на потребителите в Общия пазар на ЕС. \r\nДо приемането на забрана за двойния стандарт при храните и напитките от едни и същи марки се стигна след повдигане на темата от страните от Вишеградската четворка, които се противопоставиха на тези дискриминационни практики, прилагани в държавите от Източна Европа. \r\nУ нас от 2017 г. омбудсманът Мая Манолова провежда активна кампания в защита на гражданите срещу нелоялни търговски практики на разпространяване на продукти от едни и същи марки, но с по-ниско качество съставки.  \r\nТя акцентира, че институцията на омбудсмана се бори от три години за припознаване на проблема както от българските институции, така и от европейските, за петицията, инициирана заедно с български общественици до Комисията по петициите в ЕП, за форума, организиран от институцията на омбудсмана в рамките на българското европредседателство, на който еврокомисар Вера Юрова обяви края на двойните стандарти при храните чрез Новия търговски механизъм за потребителите. Така намерението на ЕК да пристъпи към промени в законодателството една година по-късно вече е факт. \r\nПромените ще забранят разпространението на храни и напитки от едни и същи марки с различен състав в рамките на ЕС и ще позволят налагането на санкции за нарушителите (не по-малко от 4% от годишния оборот на производителя). \r\n„Обръщам се към Вас с молба да се свържете с Вашите евродепутати и да ги призовете да подкрепят пакета за засилване на защитата на потребителите, с който ще бъде сложен край на тази дискриминационна и обидна практика“, пише Манолова на своите колеги.  \r\nСпоред омбудсмана това ще бъде доказателство, че европейските институции работят в интерес на гражданите, като застават на страната на потребителите, когато става дума за огромни икономически интереси.", "date": "2019.04.15", "title": "Мая Манолова с писма към омбудсманите на ЕС да призоват евродепутатите си да гласуват срещу двойните стандарти"}
{"url": "http://www.focus-news.net/news/2019/04/15/2646879/varna-21-godishen-mazh-e-zadarzhan-sled-opit-da-ograbi-igralna-zala-v-grada.html", "text": "21-годишен мъж е задържан след опит да ограби игрална зала във Варна: 21-годишен мъж е задържан след опит да ограби игрална зала в града. Това съобщиха от пресцентъра на  ОДМВР – Варна . Около 07.00 часа на 13 април е постъпил сигнал за това, неизвестно лице е направило опит да отнеме наличните към момента оборотни пари в игрална зала. Лицето е употребило заплахи и сила. След проведени оперативно-издирвателни дейности и действия по разследване на случая е установено, че извършител на деянието е 21-годишният мъж, от Варна, известен на МВР, неосъждан. По случая е образувано досъдебно производство, материалите са докладвани в Районна прокуратура – Варна. Мъжът е задържан за срок до 24 часа. Повдигнато му е обвинение.", "date": "2019.04.15", "title": "Варна: 21-годишен мъж е задържан след опит да ограби игрална зала в града"}
{"url": "http://www.focus-news.net/news/2019/04/15/2646877/varna-dva-avtomobila-sa-goreli-za-napalno-unishtozheni-sled-pozhari-v-oblastta.html", "text": "Два автомобила са горели във Варна и в село Цонево. Това съобщиха за  Радио „Фокус“ – Варна  от ОДМВР – Варна. Сигнал за пожар в превозно средство във Варна, е получен на 13 април, около 02.50 часа. Автомобилът се е намирал на ул. „Константин  Величков“. Няма пострадали хора. Увреден е целият автомобил, като от огъня е засегнато и друго превозно средство. Причината за инцидента се изяснява. При друг инцидент, около 06.50 часа, на 12 април, е възникнал пожар в лек автомобил, намиращ се в с. Цонево. Също няма пострадали хора. Предполагаемата причина за инцидента е късо съединение. Увреден е целият автомобил.", "date": "2019.04.15", "title": "Варна: Два автомобила са горели за напълно унищожени след пожари в областта"}
{"url": "http://www.focus-news.net/news/2019/04/15/2646878/ivan-krastev-bsp-promyana-e-klyuchovata-duma-za-badeshteto-na-es.html", "text": "Промяна е ключовата дума за бъдещето на  ЕС, необходима е за възстановяване и развитие на Европейския социален модел. Това каза Иван Кръстев, кандидат за евродепутат от листата на „БСП за България“, пред форум на жените-социалистки в Стара Загора, съобщиха от пресцентъра на  БСП . По думите му Европейският съюз е създаден като инструмент за поддържане на мира и сътрудничеството.  \r\n„Дълги години ЕС имаше огромен принос за намаляване на социално-икономическите неравенства и за повишаване на жизнения стандарт в държавите-членки. Това направи Европа най-привлекателното място за живот и еталон в глобален мащаб. След финансовата и икономическа криза през 2008 г. институциите на ЕС бяха овладени от десницата, която в продължение на десетилетие работи в интерес на капитала и мултинационалните корпорации, а не на хората“, заяви Кръстев.  \r\nСоциалистките представиха на своя форум обобщени основните проблеми пред обществото, докато управляващите си затварят очите и не ги отчитат. Представители на клубовете на жените-социалистки от старозагорска област обобщиха проблемите по общини и начертаха насоките за работа в следващите месеци. Основните проблеми за присъстващите в 11-те общини са в сферите: икономика, демографска и социална политика и образование. Управляващите не могат да се справят и нямат правилна политика. Затова общините обезлюдяват и младите хора напускат родината. Тези проблеми са фундаментът за кризата в малките населени места, в общините, в държавата и в обществото, категорични са жените-социалистки.", "date": "2019.04.15", "title": "Иван Кръстев, БСП:  Промяна е ключовата дума за бъдещето на ЕС"}
{"url": "http://www.focus-news.net/news/2019/04/15/2646880/api-startira-obshtestvenata-porachka-za-stroitelstvoto-na-lokalnite-platna-na-patya-plovdiv-asenovgrad.html", "text": "Агенция „Пътна инфраструктура“ стартира тръжната процедура за изработване на технически проект и строителство на локални платна на път II-86 Пловдив - Асеновград. Това съобщиха от  Агенция „Пътна инфраструктура“ . Проектът ще се финансира от бюджета на Агенцията, а индикативната стойност на поръчката е 15,5 млн. лв. без ДДС. Срокът за получаване на офертите е до 17:30 ч. на 20 май т. г. \r\nВторокласният път II-86 Пловдив – Асеновград е основната връзка с летище „Пловдив“ и индустриалния район край Пловдив. През 2017 г. по ОП „Региони в растеж“ 2014-2020 г. започна реконструкцията на 10-километровия участък, с което отсечката се разшири до автомагистрален габарит. Второто пътно платно е изградено и е рехабилитирано съществуващото. \r\nПрез 2018 г. общините Куклен, Родопи и Асеновград предоставиха на АПИ изготвените идейни проекти за изграждането на локалните платна в участъка от км 14+860 до км 25+150 на път II-86. С построяването им ще се осигури безопасен и безконфликтен достъп от и до прилежащите имоти в близост до директното трасе на пътя, край което се разрастват търговски и индустриални обекти. Реконструкцията на отсечката ще осигури бърз транспортен достъп на жителите от общините Куклен и Асеновград и от област Смолян до АМ „Тракия“. \r\nСъс средства от републиканския бюджет ще се изгради и кръгово кръстовище при 14-и км на път II-86 Пловдив - Асеновград. То ще замени съществуващото на входа на град Пловдив при пресичането с Околовръстния път. Целта е да се осигури безконфликтно и по-бързо включване на пътуващите от АМ „Тракия“ към Асеновград и Смолян. През миналата година АПИ проведе обществена поръчка за изпълнител на кръговото кръстовище и има подписан договор, но стартирането на строителните работи в момента е блокирано от жалби, свързани с отчуждаване на засегнатите имоти.", "date": "2019.04.15", "title": "АПИ стартира обществената поръчка за строителството на локалните платна на пътя Пловдив - Асеновград"}
{"url": "http://www.focus-news.net/news/2019/04/15/2646869/ministar-temenuzhka-petkova-razglezhdame-proekta-aets-belene-kato-regionalen-za-yugoiztochna-evropa-balgariya-i-sarbiya-shte-si-satrudnichat-v-oblastta-na-yadrenata-energetika.html", "text": "„Проектът АЕЦ „Белене“ е от стратегическо значение за региона на Югоизточна Европа“. Това каза енергийният министър Теменужка Петкова по време на XI-я Международен форум „Атомекспо 2019“, който се провежда в град Сочи, Русия. Това съобщиха от пресцентъра на  Министерство на енергетиката . Освен до компаниите, проявили първоначален интерес към проекта, покана за участие в процедурата за избор на стратегически инвеститор е изпратена и до Република Северна Македония, Република Сърбия и Република Черна гора, поясни Петкова. \r\nВ рамките на визитата си в Русия енергийният министър разговаря с министъра на иновациите и технологичното развитие на Република Сърбия Ненад Попович. Двамата се обединиха около необходимостта да бъде стартирано сътрудничество между България и Сърбия в областта на ядрената енергетика. Българската страна запозна сръбските си колеги със следващите стъпки по процедурата за избор на стратегически инвеститор на АЕЦ „Белене”.  \r\nРепублика Сърбия предвижда изграждане на център за ядрена наука, технологии и иновации, информира министър Попович. По време на срещата стана ясно, че сръбската страна проявява интерес да се запознае в детайли с проекта за АЕЦ “Белене”, който ще стимулира икономическото сътрудничество в региона. Министър Попович подчерта, че неговата страна разчита на България да сподели своя 40-годишен опит в успешното развитие на атомната енергетика.  \r\nМинистър Теменужка Петкова разговаря в Сочи и с Фредерик Леливър, старши вицепрезидент на френската компания „Фраматом“. По време на разговора той потвърди, че фирмата изготвя документация за участие в процедурата за избор на стратегически инвеститор по проекта „Белене“. След обявяването й в средата на месец март, през май предстои публикуването на документацията в Официален вестник на Европейската комисия. В момента материалите се превеждат на всички двадесет езика на общността. От датата на публикуването на обявата в Официален вестник тече срок от 90 дни, в който кандидатите могат да подадат необходимата документация. Според министър Петкова, индикативният срок да бъде структуриран проектът и да бъде избран стратегически инвеститор, е дванадесет месеца. До половин година се очаква и да бъде довършено лицензирането на определени дейности по проекта, каза още Петкова. По думите на Фредерик Леливър, в момента френската компания уточнява обхвата на дейностите, които би могла да изпълнява по проекта „Белене“.   \r\nМинистър Петкова и Фредерик Леливър обсъдиха и разработването на пътна карта за сътрудничество в областта на ядрената енергетика между България и Франция.", "date": "2019.04.15", "title": "Министър Теменужка Петкова: Разглеждаме проекта АЕЦ „Белене“ като регионален за Югоизточна Европа България и Сърбия ще си сътрудничат в областта на ядрената енергетика"}
{"url": "http://www.focus-news.net/news/2019/04/15/2646871/temenuzhka-stambolieva-oits-blagoevgrad-onlayn-konkursat-za-mladi-predpriemachi-imam-biznes-ideya-e-chast-ot-obshtata-initsiativa-na-mrezhata-ot-27-oblastni-informatsionni-tsentara.html", "text": "Онлайн конкурсът за млади предприемачи „Имам бизнес идея“ е част от общата инициатива на мрежата от 27 областни информационни центъта в страната. Това каза пред  Радио „Фокус“ – Пирин  Теменужка Стамболиева, управител на Областен информационен център (ОИЦ)– Благоевград във връзка с пресконференция в Благоевград, на която бе представен конкурса. Тя посочи, че благодарение на този тип инициативи се повдига информираността на широката общественост.  \r\n„Вярваме, че ще успеем да постигнем целите, които сме си поставили в рамките на конкурса“, допълни Стамболиева. Тя посочи и причината за провеждане на такъв тип конкурс. „Идеята на този конкурс обединява две големи теми. Това са темата за дигатилизацията и темата за предприемачеството“, коментира Стамболиева. Тя заяви, че и двете теми са изключително необходими в съвременния свят както за развитието на икономиката, така и за израстването на младите хора. Теменужка Стамболиева допълни, че бизнес идеите, които ще представят участниците ще ги насочат и ще им помогнат да работят по-спокойно с новите информационни технологии. \r\nДенис НИКИФОРОВ", "date": "2019.04.15", "title": "Теменужка Стамболиева, ОИЦ – Благоевград: Онлайн конкурсът за млади предприемачи „Имам бизнес идея“ е част от общата инициатива на мрежата от 27 областни информационни центъра"}
{"url": "http://www.focus-news.net/news/2019/04/15/2646881/kardzhali-lyutvi-mestan-e-osvoboden-ot-aresta-bez-predyaveno-obvinenie.html", "text": "Лидерът на ДОСТ Лютви Местан, който управляваше един от автомобилите, катастрофирали в района на село Загорско по главния път към ГКПП „Маказа”, е освободен от ареста малко след 13.30 часа днес, след изтичане на 24-часовото принудително задържане. Това съобщиха за  Радио „Фокус“  от ОДМВР-Кърджали. Все още не му е предявено обвинение заради тежката катастрофа, при която загина шестмесечно бебе, а другите трима от семейството са настанени в болнично заведение. Очаква се по-късно днес прокуратурата да излезе с информация по случая. \r\nДарина ДЕЕНИЧИНА", "date": "2019.04.15", "title": "Кърджали: Лютви Местан е освободен от ареста без предявено обвинение"}
{"url": "http://www.focus-news.net/news/2019/04/15/2646886/smolyan-tyalo-na-mazh-e-otkrito-v-rayona-na-oblastniya-grad-po-patya-za-selo-turyan.html", "text": "Полуразложено тяло на мъж е открито в района на Смолян, по пътя за село Турян. Това съобщи за  Радио „Фокус“ – Смолян  старши комисар Николай Димов – директор на Областна дирекция на МВР – Смолян. Той посочи, че предстои извършване на процесуални действия, като се чака и съдебен лекар. Ст. комисар Димов каза още, че повече информация по случая ще бъде дадена по-късно днес или в утрешния ден. \r\nНели ГЕРГЬОВСКА", "date": "2019.04.15", "title": "Смолян: Тяло на мъж е открито в района на областния град, по пътя за село Турян"}
{"url": "http://www.focus-news.net/news/2019/04/15/2646883/varna-nepalnoletno-momiche-e-prichinila-katastrofa-v-grada-s-chetirima-postradali-na-vazrast-mezhdu-15-i-19-godini.html", "text": "Непълнолетно момиче е причинила катастрофа с четирима пострадали във Варна. Това съобщиха от пресцентъра на  ОДМВР – Варна . Момичето - неправоспособен водач на лек автомобил, поради движение с несъобразена скорост, губи контрол над колата и се блъска последователно в левия и в десния бордюр на бул. „Трети март“ в града. Вследствие на инцидента са пострадали четирима пътници от автомобила на възраст между 15 и 19 години. Всички те са получили контузни наранявания, прегледани са и освободени за домашно лечение, без опасност за живота. Инцидентът е станал на 13 април, около 22.20 часа, във Варна.", "date": "2019.04.15", "title": "Варна: Непълнолетно момиче е причинила катастрофа в града с четирима пострадали на възраст между 15 и 19 години"}
{"url": "http://www.focus-news.net/news/2019/04/15/2646885/aktsenti-v-predavaneto-sofiyska-tribuna-po-radio-fokus.html", "text": "Предвид предстоящите евроизбори през май, европейските теми все по-силно вълнуват страната ни. На тях посвещаваме днешното издание на предаването „Софийска трибуна“, продукция на БСП-София, която се излъчва на честотите на софийската програма на Радио „Фокус“. С проф. Румен Гечев, народен представител от „БСП за България“, икономист и кандидат за евродепутат от листата на БСП, ще поговорим за предизвикателствата пред страната ни на прага на еврозоната. Възможно ли е срокът, обещан от премиера Бойко Борисов, да бъде изпълнен и България да влезе в чакалнята през юли тази година? Ще го попитаме и какви са рисковете и предизвикателствата, които крие присъединяването ни към еврозоната. Във втората част с политолога Андрей Велчев ще обсъдим поведението и комуникацията на политиците на местно и национално ниво. Ще коментираме и вчерашното 11-часово заседание на Националния съвет на БСП, на което партията утвърди листатата си за европейските избори през месец май. Кои са силните и слабите места в партията и колко обединена е тя? \r\nГостите в студиото ни ще отговарят на слушателски въпроси на телефон 0882 802 802. \r\nПредаването „Софийска трибуна“ се излъчва от 17.00 часа на честотите на софийската програма на Радио „Фокус“ с водещ Веселка Иванова.", "date": "2019.04.15", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/04/15/2646884/izvestiya-protestite-v-belgrad-blaf-vmesto-revolyutsiya.html", "text": "Уличните изяви на сръбската опозиция, чиито лидери очевидно очакваха да повторят сценария на киевския „Майдан“, се изчерпаха, както стана ясно след последния протест в столицата Белград. Директорът на Фондацията за прогресивна политика и главен редактор на портала Balkanist.ru, Олег Бондаренко, твърди в статия за руския вестник  „Известия“ , че вместо планираното „начало на края на Вучич\", започна „началото на края на протестите\". \r\nПоследните месеци в Сърбия бяха много неспокойни. Опозицията, която в продължение на редица съботи събира на улиците традиционно недоволната белградска интелигенция, обяви 13 април като ден за революция. Срокът на 30-дневния ултиматум с искане за оставки, отправен от прозападната опозиция към президента и правителството на Сърбия с искания за оставка, изтече точно миналия уикенд. По този повод те обещаха само обща стачка, масови протести и дори палатков лагер – по подобие на киевския „Майдан“.  \r\nНо всичко това се оказа блъф – събралите се от цялата страна, според най-оптимистичните изчисления, бяха малко повече от 10 хиляди души, които се срещнаха пред сградата на Скупщината, разходиха се под дъжда и в крайна сметка се пръснаха из близките кафенета.  \r\nЛидерите на протеста, осъзнавайки безсмислието на призивите за действие в настоящата ситуация, предпочетоха много по-спокоен тон, отколкото през изминалите седмици. А един от главните организатори - бившият кмет на Белград и телевизионен магнат Драган Джилас, изобщо отказа да говори с оглед на това, което се случва.  \r\nТрудно е да се каже какво сработи тук – дали неотдавнашното му посещение във Вашингтон за консултации или безсмислието на видимите с невъоръжено око усилия. Във всеки случай представянето на новата партия на Драган Джилас е насрочено за следващата събота, което означава, че нейният основен инициатор възнамерява да се насочи към създаването на политическа сила от уличните протести.  Може би това не е най-лошия вариант за него. \r\nОсобено предвид факта, че през последните няколко месеца опозицията бойкотира заседанията на парламента в Белград, а рейтингът на обединения „Съюз за Сърбия“, според социологическите проучвания, варира около 10%, понякога дори изоставайки от социалистите на външния министър Ивица Дачич (наследници на Комунистическата партия на Тито). \r\nВ същото време вече през юни в страната може да се проведат предсрочни парламентарни избори, за които говори сръбският лидер. И ако преди опозицията обещаваше да ги бойкотира, то сега, когато нейният действителен лидер създава своя собствената партия, очевидно иска и твърди обратното. \r\nВ резултат на това, вместо планираното „начало на края на Вучич”, започна „началото на края на протестите”. В по-голямата си част, обединени само от омраза към властите, дясно-левите, традиционните-нетрадиционни опозиционери не успяха дори да развият нито една платформа, да не говорим за нещо повече. С този подход можем спокойно да кажем: през следващия уикенд протестите ще отслабнат и ще завършат с настъпването на Великден - може би един от основните празници в Сърбия, по време на които страната официално празнува почти седмица. Кой ще се реши да протесира навръх Великден? Само завършените маргинали.  \r\nТактиката на сръбското правителство, въпреки съмненията, се оправдава. Вместо традиционния полицейски ескорт на протести, служителите на правоприлагащите органи се вляха с цивилни дрехи в тълпата, без да предизвикват ненужно напрежение. Само слуховете за укрепени в парламента специални сили провокираха реакции. Въпреки че, от друга страна, присъствието на протестите на полицейски служители може да бъде мощен терапевтичен инструмент за онези, които искат да завземат поредната сграда - както беше на 16 март, когато протестиращите влязоха в държавната телевизия РТС, а след това се опитаха да блокират президента в собствената му резиденция.  \r\nАлександър Вучич е първият лидер след Слободан Милошевич, който се опита да възстанови реда в Сърбия и да изгради ефективна вертикална власт в страната, която в продължение на 30 години е загубила повече от три четвърти от своята територия и население. Свикналите с щедрото финансиране от Запада за ултрадемократични практики, които отслабват държавната власт, сръбските либерали, както и някои националисти, са недоволни от изтласкването им от властта. Както и от укрепването на държавната власт, която преди това бе в състояние на вечен раздор.  \r\nОттук и опитите да се изгонят (в буквалния смисъл от думата) представители на управляващата Сръбска прогресивна партия от работните им места в общината Стари град в самия център на Белград, както се случи сутринта на обявената „революция”. Разбира се, за останалата част от предишния прозападен елит от обкръжението на бившия президент Борис Тадич (също протестиращ), който остана без работа, е по-добре за държавата да остане слаба. Тогава шансовете за връщане към властта са по-големи. Но, очевидно, времето им мина. \r\nПроучванията показват безусловното ръководство на сегашния президент в сръбската провинция. Русия е важна за стабилността на републиката, което не е възможно, при условие че сегашните членове на опозицията се върнат на власт. Те имаха възможност да се изразят от всички страни - и те го направиха, оставяйки Сърбия без Милошевич и генерал Младич, без Косово и Черна гора. Време е да съберем камъните и да се надяваме, че Александър Вучич ще бъде този, който ще се опитва да вземе лаврите на Тито. Но всичко с времето си, разбира се.  Тереза Герова", "date": "2019.04.15", "title": "„Известия“:  Протестите в Белград – блъф вместо революция"}
{"url": "http://www.focus-news.net/news/2019/04/15/2646888/metodi-popov-ruo-blagoevgrad-mon-predprie-kampaniya-za-da-prenasochi-vizhdaneto-na-obrazovatelnite-institutsii-i-mladezhite-kam-iziskvaniyata-na-savremennata-realnost.html", "text": "Министерството на образованието и науката (МОН) предприе кампания, за да пренасочи виждането и усещането, както на образователните институции, така и на младите хора, в посока на изискванията на съвременната реалност. Това каза пред  Радио „Фокус“-Пирин  Методи Попов, началник на отдел „Инспектиране и организационно-методическа дейност“ към Регионално управление на образованието (РУО)-Благоевград, във връзка с пресконференцията в Благоевград, на която бе представен онлайн конкурсът „Имам бизнес идея“. По думите му Регионално управление на образованието-Благоевград подкрепя всякакви инициативи, свързани с развитието на младите хора. „Не може във времето на високи технологии да се стои встрани от всичките тези процеси“, посочи Методи Попов. Той допълни, че най-вероятно е достигнала информацията за рамките на държавния план прием. „Това е една ориентация в посока на така нареченото стен направление, което предполага мотивирани и стимулиране на младите хора в посока на природни, математически, технологии, предприемачество и инжинерни науки“, каза още Попов. \r\n„Отдавна сме осъзнали значението на предприемачеството и важността младите хора да бъдат ориентирани съзнателно на съвсем ранна и детска възраст за развитието на света и своето собствено бъдеще“, заяви експертът. По думите му е важно да се даде по-сериозна информираност на младите хора, за да може да ориентират по-лесно в пътя, който те би следвало да поемат. „Важно е да се даде по-сериозна информираност на младите хора“, коментира Попов. Той уточни, че по този начин те ще поемат пътя по много по-сериозен начин. Той добави, че идеята на конкурса е да развие дигиталните и предприемачествите умения да младите хора, които ще се включат в конкурса. \r\nДенис НИКИФОРОВ", "date": "2019.04.15", "title": "Методи Попов, РУО-Благоевград: МОН предприе кампания, за да пренасочи виждането на образователните институции и младежите към изискванията на съвременната реалност"}
{"url": "http://www.focus-news.net/news/2019/04/15/2646891/blagoevgrad-kmetat-d-r-atanas-kambitov-shte-otkrie-remontiranata-ulitsa-maritsa.html", "text": "Кметът на Благоевград д-р Атанас Камбитов официално ще открие ремонтираната улица „Марица“ в Благоевград. Церемонията ще се състои на 16 април от 11.00 часа при бл. №2, в близост до ЕГ и ПМГ. Това съобщиха от пресцентъра на  Община Благоевград . \r\nОбектът „Благоустрояване на ул. „Марица”, в участъка от бул. „Св. Димитър Солунски” до ул. „Иван Михайлов” е част от мащабния проект „Благоустрояване на градската среда” . \r\nПроект „Благоустрояване на градската среда” се осъществява с финансовата подкрепа на Оперативна програма „Региони в растеж” 2014-2020 г. (ОПРР), съфинансирана от Европейския съюз чрез Европейския фонд за регионално развитие. \r\nПроектът стартира на 18 ноември 2016 г. със сключения между Община Благоевград и Управляващия орган на ОПРР Договор за предоставяне на безвъзмездна финансова помощ.", "date": "2019.04.15", "title": "Благоевград: Кметът д-р Атанас Камбитов ще открие ремонтираната улица „Марица“"}
{"url": "http://www.focus-news.net/news/2019/04/15/2646889/kardzhali-okrazhnata-prokuratura-povdigna-obvinenie-na-lyutvi-mestan-za-katastrofata-na-patya-za-gkpp-makaza-pusnat-e-pod-garantsiya-ot-10-hil-lv.html", "text": "Окръжната прокуратура в Кърджали повдигна обвинение на Лютви Местан за катастрофата на пътя за ГКПП „Маказа“, при която загина 6-месечно бебе. Това съобщиха от  Окръжна прокуратура - Кърджали . На 14 април под наблюдението на Окръжна прокуратура-Кърджали е започнало разследване по досъдебно производство за установяване на причините за настъпило пътнотранспортно произшествие на път І-5, км. 361, водещ от гр.Кърджали към ГКПП-Маказа, при което е причинена смърт на 6-месечно дете. \r\nДнес разследването по делото е възложено на следовател от Окръжен Следствен отдел в Окръжна прокуратура - Кърджали. \r\nДо момента са извършени оглед на местопроизшествието, проведени са разпити на свидетели очевидци и са назначени съдебномедицински експертизи, които да дадат заключение относно причините за смъртта на 6-месечното дете, както и за вида на причинените увреждания на здравето на родителите на починалото бебе и неговия 9-годишен брат. \r\nС постановление на разследващ орган, Лютви Местан е привлечен към наказателна отговорност за престъпление по чл.343, ал.1, б. “в“ във вр. с чл.342, ал.1 от НК. Събраните до момента доказателства са дали основание да се приеме, че обвиняемият е извършил нарушения на чл.35 и чл.47 от Закона за движение по пътищата, в резултат на което по непредпазливост е причинил смъртта на малолетната Е.А. \r\nПо отношение на Лютви Местан е взета мярка за неотклонение „Парична гаранция“ в размер на 10 000 лева. Взетата мярка за неотклонение е съобразена с изискванията на чл. 57 от НПК, а именно да се попречи на обвиняемия да се укрие или да извърши престъпление. В случая е направена преценка въз основа на доказателствата по делото, че посочената мярка за неотклонение би изпълнила тези цели. \r\nНа основание чл.68, ал.1 от Наказателно-процесуалния кодекс по отношение на обвиняемия е наложена забрана да напуска пределите на страната. \r\nРазследването по делото продължава, предстои събирането на гласни доказателства, огледи на моторните превозни средства, които са иззети по делото като веществени доказателства и  назначаване на  съдебна автотехническа експертиза.", "date": "2019.04.15", "title": "Кърджали: Окръжната прокуратура повдигна обвинение на Лютви Местан за катастрофата на пътя за ГКПП „Маказа“, пуснат е под гаранция от 10 хил. лв."}
{"url": "http://www.focus-news.net/news/2019/04/15/2646892/kanal-5-makedoniya-nyama-promyana-v-klyuchovite-razlichiya-mezhdu-vlast-i-opozitsiya-za-zakona-za-prokuraturata.html", "text": "Представените от опозиционната ВМРО-ДПМНЕ промени в проектозакона за прокуратурата, който регулира статута на Специализираната прокуратура на Македония, са неприемливи за Министерството на правосъдието. От ведомството поясняват, че представените от партията на Християн Мицковски материали са били прегледани, но основните различия между власти и опозиция остават, предава скопската телевизия  „Канал 5“ . \r\nПрез почивните дни ВМРО-ДПМНЕ изпрати предложения по закона, но ключовите разлики остават. Материалите не са съответствие с европейските препоръки за започване на преговорите, а разговорите ще продължат, поясниха още от правосъдното министерство в Скопие.  \r\nОсновните различия са за бъдещия статут и функционирането на Специализираната прокуратура, съдбата на вече започналите производства и използването на доказателства. По непотвърдена информация, в текста, изпратен от ВМРО ДПМНЕ на ведомството, са били включени част от 65-те предложения за изменения, които по-рано бяха отхвърлени. В някои от тях ВМРО-ДПМНЕ предлага СП да бъде само звено в Прокуратурата за организираната престъпност и корупцията, но с мандат за продължаващите съдебни процеси. \r\nСДСМ твърди, че чрез своите изменения ВМРО-ДПМНЕ търси амнистия за партийни служители, включени в разследванията на СП.  \r\nОт Министерството на правосъдието твърдят, че правните консултации продължават. Законът за прокуратурата е едно от условията за получаване на дата за преговори за присъединяване на Македония към ЕС. За приемането му е необходимо мнозинство от две трети в парламента. Тереза Герова", "date": "2019.04.15", "title": "„Канал 5“ (Македония): Няма промяна в ключовите различия между власт и опозиция за Закона за прокуратурата"}
{"url": "http://www.focus-news.net/news/2019/04/15/2646893/dimitar-lyudiev-regionalen-sayuz-na-hleboproizvoditelite-burgas-tazi-godina-ne-se-nablyudava-promyana-v-tsenite-na-kozunaka-i-yaytsata.html", "text": "Тази година не се наблюдава промяна в цените на козунака и яйцата в Бургас. Това каза за  Радио „Фокус” – Бургас  Димитър Людиев, председател на Регионалния съюз на хлебопроизводителите в Бургас. По думите му за разлика от миналата и по-миналата година яйцата и козунаците са на същата цена като миналогодишната и няма промяна. „Относно това с какво хората трябва да внимават при пазаруването по време на празниците - да проверяват и тестват козунаците преди Великден, за да няма неприятни изненади“, добави Людиев. Той посочи още, че пакетираните козунаци са по-трайни, но според него е хубаво да се консумират пресни такива. \r\nМария КУРТЕВА", "date": "2019.04.15", "title": "Димитър Людиев, Регионален съюз на хлебопроизводителите – Бургас: Тази година не се наблюдава промяна в цените на козунака и яйцата"}
{"url": "http://www.focus-news.net/news/2019/04/15/2646876/koalitsiya-za-balgariya-nastoyava-za-vremenen-moratorium-varhu-sdelkata-za-zakupuvane-f-16-obzor.html", "text": "„Коалиция за България“ настоява за временен мораториум върху сделката за закупуване на нов боен самолет F-16. Това обяви проф. Боян Дуранкев, водач на листата на коалицията за предстоящите европейски избори по време на пресконференция в централата на АБВ. „Настояваме за преосмисляне на сделката и внимателно разходване на средствата, които не са излишни на българския народ. Тя трябва да бъде осъществена от легитимен парламент, с поименно гласуване от всички депутати“, отбеляза той. Според него няма ясна картина от следващия Европейски парламент за обща сигурност на държавите-членки. „Ние нямаме яснота за позицията на България, какво да прави с тези 2 млрд. евро, които ще бъдат дадени за Ф-16, особено в условия на тежки съмнения за тежка корупция по висшите етажи на властта“, посочи той. Проф. Дуранкев обяви, че политическата формация поставя под въпрос изискването за 2% разходи от БВП за отбрана.  \r\nПо време на срещата стана ясно, че „Коалиция за България“ организира фотоизложба „10 години грабим Европа и рушим България“. Това е оценката на АБВ-Младежи за 10-годишния период на управление в страната. Според лидера на АБВ Румен Петков процесът обаче е двустранен, защото в много случаи от събитията на фотоизложбата участват и представители на БСП. „Ние се стремим да покажем, какво изгуби България в тези 10 години, заради неадекватни стъпки и действия на Народното събрание и на правителствена република България“, изтъкна той.  \r\nПредседателят на АБВ Румен Петков засегна и темата за етническото напрежение и протестите в Габрово. Според него държавата има заслуга за това да се наложи атмосфера на омраза и непримиримост в обществото.  „Стремежът да се етнизира престъпността, не може да бъде продуктивен за държавата“, заяви Петков. По думите му престъпността при купуване на евтини имоти от властта и незаконни постройки трябва да се гледа с еднаква твърдост. „Когато отношението на един етнос се превръща във форма на политическо съществуване, то нещата добиват характера на истерия, омраза и отровена държавност“, допълни той.  \r\nПо време на пресконференцията беше засегната и темата за пренареждането на листата на БСП за евровота. Според ръководството на АБВ в БСП се води битка за имена и персони, а не за политики. Румен Петков изтъкна, че „Коалиция за България“ се различава коренно от ГЕРБ и БСП. „Процесите в двете партии са едни и същи, битката „кой“, а не „какво“. Битката е кой е в листата и на какво място. За съжаление, политически дебат за бъдещето на Европа и бъдещето на европейска България не се води и от това ще страда Европа, и нашата страна“, коментира още лидерът на АБВ. Той припомни, че ръководството на БСП преди месец е дало блестяща оценка на евродепутатите си, а в сегашната листа на партията липсват. Според него липсата на лидерство в БСП поражда невъзможност да се справят с политиката. Румен Петков смята, че участието на Иво Христов, началник на кабинета на президента Румен Радев, в листата на БСП не е правилната стъпка от страна на президента. „Тогава, когато президентът се ангажира така ясно, да не кажа грубо, с една политическа сила, това поставя под въпрос способността му да работи и да се бори за единството на нацията и за постигане на общонационални приоритети и интереси. Тези съмнения ще бъдат грубо използвани от опонентите, и не без основание“, уточни той. „Аз си мисля, че с този акт, хора, които не обичат ГЕРБ, ще отидат да гласуват за тях. Но това са мои лични притеснения“, допълни Румен Петков.  \r\nПред журналисти зам.-председателят на АБВ Владимир Маринов уточни, че Върховният административен съд оставя без разглеждане жалбата за името на „Коалиция за България“ и дава правото ѝ да участва в европейските избори.  \r\nДаяна ДЮЛГЕРОВА", "date": "2019.04.15", "title": "„Коалиция за България“ настоява за временен мораториум върху сделката за закупуване F-16 (ОБЗОР)"}
{"url": "http://www.focus-news.net/news/2019/04/15/2646890/predsedatelyat-na-narodnoto-sabranie-tsveta-karayancheva-vrachi-na-kmeta-na-veliko-tarnovo-daniel-panov-reshenieto-za-obyavyavane-na-grada-za-istoricheska-i-duhovna-stolitsa-na-balgariya.html", "text": "Председателят на Народното събрание Цвета Караянчева връчи решението, с което Велико Търново се утвърждава като историческа и духовна столица на България на кмета инж. Даниел Панов, предаде репортер на  Радио \"Фокус\" - Велико Търново . \"За мен е чест и удоволствие да връча на кмета на Велико Търново едно решение на 44-то Народно събрание, което бе гласувано с пълно мнозинство. Беше инициирано от Инициативния комитет, от г-н Панов и от народните представители от този избирателен район. Решението за обявяване на Велико Търново за културна и духовна столица е прието от 44-то Народно събрание на 12 април и е подпечатан с официалния печат на събранието. Честито на всички търновци\", посочи Цвета Караянчева. Тя връчи на кмета Панов и специално изработен плакет по повод честванията на 140-та годишнина от приемането на Търновската конституция. Инициативният комитет за обявяван статута на Велико Търново културна и духовна столица връчи на председателя на Народното събрание подаръци, а децата от клуб \"Млад депутат\" при ОУ \"Патриарх Евтимий\" - лично изработен от тях препис на Търновската конституция.  \r\nЦвета Караянчева откри в Музей \"Възраждане и Учредително събрание\"  изложбата \"Учредителите. Търново и българската държавност\", в която са представени 80 движими културни ценности, предимно лични вещи и служебни пособия, принадлежали на първите законотворци. Ценните предмети се съхраняват в дванайсет културни институции в страната. В изложбата е  включен и оригиналът на Търновската конституция. Експозицията ще е с вход свободен на 20 и 21 април. \r\nНадежда КРЪСТЕВА", "date": "2019.04.15", "title": "Председателят на Народното събрание Цвета Караянчева връчи на кмета на Велико Търново Даниел Панов решението за обявяване на града за историческа и духовна столица на България"}
{"url": "http://www.focus-news.net/news/2019/04/15/2646896/riosv-burgas-ustanovi-narushenie-pri-nasipvane-na-zemni-masi-varhu-skalite-v-mestnostta-akladi-v-grad-chernomorets.html", "text": "РИОСВ - Бургас извърши проверка по постъпил сигнал за насипване на земни маси върху скалите в местността „Аклади“ в град Черноморец, община Созопол. Установено беше, че са засегнати скали от природна забележителност „Нос Червенка“. \r\nНасипването на скално-земни маси е извършено в частен имот 81178.5.48 по кадастралната карта на град Черноморец. Това съобщиха от РИОСВ - Бургас. С одобряването на ПУП за имота от изток от него е обособен обслужващ път, който служи и като граница между имота и защитената територия.  \r\nПо информация на Община Созопол има издаден протокол за откриване на строителна линия за трасе на водопоровод обслужващ частния имот, като това трасе преминава в сервитута на общинския път. При изграждане на водопровода поради близостта с крайбрежните скали и денивелацията част от земните маси са навлезли в защитената територия. \r\nЗа установеното нарушение възложителят на инвестиционното предложение ще бъде поканен за съставяне на акт за административно нарушение по реда на Закона за защитените територии.", "date": "2019.04.15", "title": "РИОСВ - Бургас установи нарушение при насипване на земни маси върху скалите в местността „Аклади“ в град Черноморец"}
{"url": "http://www.focus-news.net/news/2019/04/15/2646895/blagoevgrad-kmetat-d-r-atanas-kambitov-shte-otkrie-obekt-po-proekt-blagoustroyavane-na-gradska-sreda.html", "text": "Кметът на Благоевград д-р Атанас Камбитов официално ще открие обект „Изграждане на велосипедна алея, свързваща бул. „Св. Димитър Солунски“,ул. „Даме Груев“, бул. „Васил Левски“, бул. „Св.св. Кирил и Методий“- до хотел Ален Мак“ и от улица „Марица“ до ул. „Иван Михайлов“. Официалното откриване ще започне в 11.45 часа на 16 април /вторник/ на бул. „Св.св.Кирил и Методий“ №20. Това съобщиха от пресцентъра на  Община Благоевград . \r\nОбектът е част от мащабния проект „Благоустрояване на градската среда“, който се осъществява с финансовата подкрепа на Оперативна програма „Региони в растеж” 2014-2020 г. (ОПРР), съфинансирана от Европейския съюз чрез Европейския фонд за регионално развитие. \r\nПроектът стартира на 18 ноември 2016 г. със сключения между Община Благоевград и Управляващия орган на ОПРР Договор за предоставяне на безвъзмездна финансова помощ.", "date": "2019.04.15", "title": "Благоевград: Кметът д-р Атанас Камбитов ще открие обект по проект „Благоустрояване на градска среда“"}
{"url": "http://www.focus-news.net/news/2019/04/15/2646898/dobrich-kavarna-shte-e-domakin-na-zonalnite-uchenicheski-igri-po-handbal.html", "text": "Каварна отново ще е домакин на зоналните ученически игри по хандбал. Тази година турнирът ще се проведе на 16 април 2019 г. в спортна зала „Олимпиада“ в Каварна от 10.00 часа, а техническата конференция ще е от 09.30 часа. Това съобщиха от пресцентъра на  Община Каварна . \r\nВ турнира участие ще вземат победителите от ученическите игри при момичетата и момчетата 8-10 клас от областите Добрич, Варна и Шумен. Домакините от град Каварна ще бъдат представени от момчетата на СУ „Стефан Караджа“, които спечелиха надпреварата в областта и при победа продължават борбата за участие в републиканското първенство.", "date": "2019.04.15", "title": "Добрич: Каварна ще е домакин на зоналните ученически игри по хандбал"}
{"url": "http://www.focus-news.net/news/2019/04/15/2646900/obshtina-svishtov-s-palen-komplekt-medali-se-zavarnaha-ot-darzhavnoto-parvenstvo-v-burgas-svishtovskite-karatisti-na-trenyora-mitko-bozhanov.html", "text": "С пълен коплект  медали се завърнаха от Държавното първенство в Бургас свищовските каратисти на треньора Митко Божанов. Състезанието се организира от Българска карате киокушин федерация и е за деца до 8 години, и до 10 години. Това съобщиха от пресцентъра на  Община Свищов . От свищовската школа на сенпай Митко Божанов най-добро класиране направи Илияна Георгиева. Тя стана шампион на България при десетгодишните. За успеха си беше наградена със златен медал и с грамота. Повод за гордост е и вицешампионската титла на Емануела Кунова. Тя заслужи сребърното отличие при най-малките момичета. До полуфиналния кръг на Държавното първенство достигнаха Елеонора Кирилова и Александър Маринов. Тези състезатели бяха наградени с грамоти за трето място и  донесоха по един бронзов медал за отбра. Останалите участници в състезанието, които изучават най-твърдия стил карате под ръководството на  сенпай  Митко Божанов, не достигнаха до почетната стълбичка. Това бяха: Виктор Борисов, Никол Тодорова, Веселина Кунова и Мартин Павлов. Макар че не бяха наградени с престижен трофей, тези състезатели имаха голяма заслуга за по-доброто представяне на съотборниците си, тъй като им партнираха при подготовката за първенството.", "date": "2019.04.15", "title": "Община Свищов: С пълен комплект медали се завърнаха от Държавното първенство в Бургас свищовските каратисти на треньора Митко Божанов"}
{"url": "http://www.focus-news.net/news/2019/04/15/2646901/shumen-predlagat-niko-mayerov-i-ivan-lechev-za-pochetni-grazhdani.html", "text": "Предлагат Нико Майеров и Иван Лечев за носители на званието „Почетен гражданин на Шумен“. Докладните са част от дневния ред на предстоящата сесия на Общинския съвет, който беше одобрен на днешния Консултативен съвет в Община Шумен, предаде репортер на  Радио „Фокус“-Шумен . „Баща на Нико Майеров е бил фелдшер, участник във войните от началото на 20 век, носител на военни отличия за бойни подвизи. Нико Майеров също е работил за издигане на здравеопазването в града, за възпитаването на здравни кадри. Не е емигрирал през 1949 година, а е останал тук и  цялата му трудова дейност е в Шумен“, заяви проф. Борислав Беджев, председател на Общинския съвет. Той посочи и заслугите на треньора по вдигане на тежести Иван Лечев.  \r\nВ предстоящото заседание на Общинския съвет ще бъдат утвърдени носителите на Наградата на Шумен в системата на образованието и науката и в системата на културата за 2018 година. Общинските съветници ще обсъдят още доклад относно прилагането за общинските лечебни заведения на единния стандарт за финансово управление на държавните лечебни заведения, въпросът за безвъзмездно прехвърляне на държавата на язовири, общинска собственост, както и приемането на годишните финансови отчети на едноличните общински търговски дружества. Ще бъдат обсъдени и нови цени за почасово ползване на обособени части от зала „Арена“- Шумен. Заседанието на Общинския съвет ще се проведе на 25 април от 9.00 часа в зала 363 на общината. \r\nИвелина ИВАНОВА", "date": "2019.04.15", "title": "Шумен: Предлагат Нико Майеров и Иван Лечев за почетни граждани"}
{"url": "http://www.focus-news.net/news/2019/04/15/2646894/vav-veliko-tarnovo-be-predstavena-monografiyata-na-prof-milko-palangurski-bashtite-na-balgarskata-konstitutsiya.html", "text": "Първите български законотворци оживяват благодарение на монографията на историка проф. д.и.н. Милко Палангурски – „Бащите на българската конституция“. Новата книга бе официално представена в читалище „Надежда – 1869“. Събитието бе част от програмата за отбелязване на 140-годишнината от приемането на Търновската конституция и предизвика голям интерес – гости на откриването бяха представители на институции, много юристи, историци, учители, общественици, ученици и студенти. Това съобщиха от пресцентъра на Община Велико Търново. \r\n„Благодаря ви, че днес сме заедно“, обърна се към аудиторията кметът на Велико Търново Даниел Панов. Той подчерта, че проф. Милко Палангурски е сред най-добрите познавачи и изследователи на събитията в Учредителното събрание. „Благодаря и на проф. Палангурски, и на целия Исторически факултет на ВТУ „Св. св. Кирил и Методий“. Историята не е само факти, събития и годишнини, анализи. Тя включва посланията и заветите на нашите предци. Едно от тях вече е факт – преди броени дни Велико Търново получи официален статут на историческа и духовна столица на България. Нека чрез тази книга продължим да следваме завещаното от строителите на българската държава“, каза Даниел Панов. Той припомни, че проф. Милко Палангурски е част от Инициативния комитет, организирал честванията и изготвил предложенията за официално признаване на Велико Търново за историческа и духовна столица на България и обявяване на 16 април – Деня на Търновската конституция, за официален празник. \r\nКнигата бе представена от издателя, общественик и общински съветник Нейко Генчев и от адвокат Йордан Йорданов – председател на Института за обучение на адвокати „Кръстю Цончев“, подкрепил издаването. Те посочиха, че проф. Милко Палангурски разказва по интересен и увлекателен начин за първите български законотворци. „Ние вярваме, че 16 април ще бъде обявен за официален празник и на тази дата вече ще се поздравяваме с думите „Честит ден на Конституцията, както е в половината свят“, подчерта адвокат Йорданов. \r\nПроф. Милко Палангурски подчерта, че българското общество трябва да познава бащите на съвременната държава. „Ние имаме 17-а конституция в света. България е четвъртата държава със свободно избирателно право. Първият основен закон отразява най-демократичните принципи, човешките свободи, права, но и задължения. Търновската конституция превръща българина в гражданин. Още в края на XIX век ние сме имали елит, който е европейски и много ефективен. Трябва да си възстановим паметта за тези хора, които чертаят пътя, по който трябва да вървим. Ние сме длъжни да разберем заветите на нашите предци и да помислим за бъдещето“, коментира проф. Милко Палангурски.  \r\nПриветствени думи отправиха също арх. Донка Колева – председател на настоятелството на НЧ „Надежда – 1869“, проф. Веселин Янчев, Ралица Негенцова – председател на Висшия адвокатски съвет, както и конституционният съдия проф. Атанас Семов, който оцени Търновската конституция като огледало на националната душевност. \r\nВръчени бяха и наградите от ученическия конкурс „Силата на Търновската конституция“, иницииран от кмета на Велико Търново Даниел Панов. Надпреварата бе в категории за литературно творчество, презентации и изобразително изкуство. Отличени бяха учениците Гергана Илиева, Радина Георгиева, Рая Цончева, Светлозар Трифонов, Денислава Каратодорова, Евгения Савчева, Ивайла Петрова, Калояна Цонева, Мария Михова, Евгения Савчева от СУ „Вела Благоева“, Теодора Лисичкова, Стефани Димова, Гергана Данаилова от ОУ „Св. Патриарх Евтимий“, Дебора Николова, Йоана Иванова, Гергана Константинова, Вероника Тонкова, Ралица Емилова, Аделина Манолова – от Професионалната гимназия по строителство, архитектура и геодезия „Ангел Попов“, Руси Желязков и Стоян Диков от ОУ „Св. Иван Рилски“ – с. Балван.", "date": "2019.04.15", "title": "Във Велико Търново бе представена монографията на проф. Милко Палангурски „Бащите на българската конституция“"}
{"url": "http://www.focus-news.net/news/2019/04/15/2646887/kosovskiyat-premier-ramush-haradinay-mogerini-i-han-propilyaha-edna-godina-na-es-i-balkanite-zaradi-diskursa-im-za-korektsiya-na-granitsite.html", "text": "Министър-председателят на Косово Рамуш Харадинай отправи обвинения срещу Върховния представител на Европейския съюз по външните работи и политиката за сигурност Федерика Могерини и комисаря по европейска политика за съседство и преговори за разширяване Йоханес Хан, съгласно които заради дискурса им за корекция на границите са пропилели една година както за Общността, така и за Балканите, съобщава електронното издание на водещия прищински ежедневник  Gazeta Express .  \r\nСпоред Харадинай Косово и Сърбия „вероятно щяха да постигнат споразумение, ако нямаше дискурс от Могерини и Хан за размяна на територии“.  \r\nСъответното изявение косовският премиер направи в отговор на молба от журналист да коментира думите на Хан,съгласно които той не изключва Белград и Прищина да включат в дневния ред на преговорите въпроса за корекция на границите.  \r\n„С настоящия дискурс на служителите на ЕС няма да има напредък“, привежда изданието ответните думи на Харадинай.  Тереза Герова", "date": "2019.04.15", "title": "Косовският премиер Рамуш Харадинай: Могерини и Хан пропиляха една година на ЕС и Балканите заради дискурса им за корекция на границите"}
{"url": "http://www.focus-news.net/news/2019/04/15/2646897/yohanes-han-v-intervyu-za-the-washington-post-es-mozhe-da-podkrepi-razmyana-na-teritorii-mezhdu-kosovo-i-sarbiya.html", "text": "Европейският съюз би могъл да подкрепи размяна на територии между Сърбия и Косово. Това заяви комисаря по европейска политика за съседство и преговори за разширяване Йоханес Хан в интервю за американското издание  The Washington Post . \r\n„Възможната размяна на територии може да бъде във всеки случай, ако искате, последния щрих от по-голямата картина. Единственото условие, което поставихме, е каквото и да било двустранно споразумение трябва да допринесе за повече мир и стабилност в региона. Политическото споразумение, което е за сметка на другите, ще бъде неприемливо за ЕС“, поясни австрийският политик.  Тереза Герова", "date": "2019.04.15", "title": "Йоханес Хан в интервю за The Washington Post: ЕС може да подкрепи размяна на територии между Косово и Сърбия"}
{"url": "http://www.focus-news.net/news/2019/04/15/2646904/sport-grigor-dimitrov-i-stan-vavrinka-otpadnaha-na-starta-na-dvoykite-v-monte-karlo.html", "text": "Григор Димитров и Стан Вавринка отпаднаха на старта на надпреварата на двойки в Монте Карло. Българинът и швейцарецът отстъпиха с 6:7, 3:6 пред шестите поставени в основната схема Хенри Континен и Джон Пийрс.  \r\nОт надпреварата на двойки отпадна и световният номер едно на сингъл Новак Джокович, който в тандем с брат си Марко отстъпи с 1:6, 3:6 пред колумбийците Хуан Себастиан Кабрал и Роберт Фарах.", "date": "2019.04.15", "title": "Спорт: Григор Димитров и Стан Вавринка отпаднаха на старта на двойките в Монте Карло"}
{"url": "http://www.focus-news.net/news/2019/04/15/2646905/blagoevgrad-normalno-se-izvarshva-pridvizhvaneto-po-osnovnite-patni-arterii-v-oblastta-trafikat-e-obichayno-natovaren.html", "text": "Нормално се извършва придвижването по основните пътни артерии в Благоевградска област, трафикът е обичайно натоварен. Това съобщиха за  Радио „Фокус“ – Пирин  от Областно пътно управление – Благоевград. Преминаването по автомагистрала „Струма“, главен път Е-79 и второкласен път 19 Симитли – Гоце Делчев се осъществява без забавяне. До този момент няма регистрирани тежки пътни инциденти, които да за затруднявали движението по републиканската пътна мрежа. В сила за областта е само едно ограничение за преминаването. То е наложено по третокласен път 108 автомагистрала „Струма“ – село Рибник и е само за товарни автомобили с тегло над 12 тона, на които е забранено да преминават по пътя поради извършване аварийни ремонтни дейности за срок до 31 юли. Въведен е обходен маршрут, който преминава по третокласен път 198 село Дрангово – село Ръждак – град Петрич и обратно. Повишена е опасността от падащи камъни в Кресненското дефиле и по второкласен път 19 Симитли – Гоце Делчев. Пътищата в региона са мокри и хлъзгави, затова е необходимо шофьорите да карат с повишено внимание. \r\nС нормална интензивност е трафикът и по основните улици и булеварди в Благоевград. Пътните настилки са мокри и хлъзгави. През деня няма регистрирани инциденти. Градският транспорт се движи по разписание и без отклонение от редовния си маршрут. Светофарните уредби са в изправност. Ремонтни дейности се извършват в района на улица „Славянска“, поради което предвижването там трябва да става с повишено внимание. \r\nЛивия НИНОВА", "date": "2019.04.15", "title": "Благоевград: Нормално се извършва придвижването по основните пътни артерии в областта, трафикът е обичайно натоварен"}
{"url": "http://www.focus-news.net/news/2019/04/15/2646899/prezidentat-rumen-radev-uvazhavam-reshenieto-na-ivo-hristov-da-se-kandidatira-za-evrodeputat-balgariya-ima-nuzhda-ot-svobodomisleshti-i-kompetentni-hora-v-ep.html", "text": "Уважавам решението на Иво Христов да се кандидатира за евродепутат, България има нужда от свободомислещи и компетентни хора в ЕП. Това каза президентът Румен Радев пред журналисти във Велико Търново президентът Румен Радев във връзка с участието на началника на кабинета му Иво Христов в листата на „БСП за България“ за евровота, предаде репортер на  Радио „Фокус“ - Велико Търново.  \r\n„Българската конституция ясно определя индивидуалните права и свободи. Всеки е свободен да се кандидатира за изборна длъжност и това е лично решение на г-н Христов, което аз уважавам. Всеки е свободен да бъде там, където се надява да бъде най-полезен и най-значим. Вярвам, че България има нужда от компетентни и свободомислещи представители в ЕП, които да отстояват българския интерес“, посочи президентът. По думите му президентството не е феодална институция и всеки е свободен да прави своя избор.  \r\nНа въпрос дали излизането на Иво Христов от президентството е оценка за работата му, държавният глава посочи, че не е снемал доверието си от Христов.  \r\nНадежда КРЪСТЕВА", "date": "2019.04.15", "title": "Президентът Румен Радев: Уважавам решението на Иво Христов да се кандидатира за евродепутат, България има нужда от свободомислещи и компетентни хора в ЕП"}
{"url": "http://www.focus-news.net/news/2019/04/15/2646882/kp-koalitsiya-za-balgariya-shte-vnese-v-tsik-dokumentite-si-za-registratsiya-na-listata-za-uchastie-v-predstoyashtite-evroizbori-na-16-april.html", "text": "В 12.00 часа на 16 април КП „Коалиция за България“ ще внесе в ЦИК документите сиза регистрация на листата за участие в предстоящите избори за членове на Европейския парламент 2019 г. Това съобщиха от пресцентъра на  ПП АБВ .", "date": "2019.04.15", "title": "КП „Коалиция за България“ ще внесе в ЦИК документите си за регистрация на листата за участие в предстоящите евроизбори на 16 април"}
{"url": "http://www.focus-news.net/news/2019/04/15/2646903/burgas-kmetat-dimitar-nikolov-poseti-initsiativa-ot-sedmitsata-na-zdravoslovnoto-hranene-v-detska-gradina-zlatnoto-klyuche.html", "text": "В седмицата за здравословното хранене под мотото „Етикет и естетика на масата – златни правила по време на хранене“ в детска градина „Златното ключе“ в Бургас  премина под форма на забавна демонстрация на способности и знание на децата от 3 „б“ група „Делфинче“. Това съобщиха от пресцентъра на  Община Бургас . Възпитаниците на Професионалната гимназия по туризъм показаха пред участниците в празника как се сервира в истински ресторант, какво е нужно за правилното обслужване на клиентите и как се приготвя тристепенно меню. Децата научиха и златните правила при сервиране, подреждане на маса и хранене. Специални гости на инициативата бяха кметът Димитър Николов, зам.-кметът по образование и култура Йорданка Ананиева, директорът на Дирекция „Образование“ Веселина Таралова, учители и ученици от Професионалната гимназия по туризъм „проф. Асен Златаров“, инж. Яна Маркова – технолог по хранене Община Бургас, и родители.", "date": "2019.04.15", "title": "Бургас: Кметът Димитър Николов посети инициатива от седмицата на здравословното хранене в детска градина „Златното ключе“"}
{"url": "http://www.focus-news.net/news/2019/04/15/2646906/burgas-s-5-zlatni-i-2-srebarni-medala-se-zavarna-klub-po-sportni-tantsi-burgas-1975-ot-natsionalen-turnir-v-balchik.html", "text": "5 златни и сребърни медала спечелиха състезателни двойки на Клуб по спортни танци (КСТ) „Бургас 1975“ на национален турнир в Балчик. Това съобщиха от пресцентъра на  Община Бургас . Две първи места в стандартни и латиноамерикански танци завоюваха Велизар Георгиев и Поли Кимова при състезатели над 19 години. Сергей Хрусталев и Сорина Мария Андрей безапелационно взеха златото в категория 18А+А La, и второ място при състезатели  над 19 г. La. Силно присъствие и впечатляваща хореография демонстрираха Радослав Иванов и Мария Стоева. Те спечелиха първо място в 11D,първо място в  Деца I+II St, второ място  при деца I+II La. Сребърна купа завоюва най-малката състезателна двойка на КСТ „Бургас 1975″ Кристиян Койчев и Летисия Пискова  във възрастова група 9 Е . В „Изгряващи звезди“  златни и сребърни медали взеха Мая Георгиева, Жаклин Аведисян, Нели Кенолова. Танцов дебют направиха и новата двойка при некартотекирани състезатели Кристиян Долчинков и Стела Георгиева.", "date": "2019.04.15", "title": "Бургас: С 5 златни и 2 сребърни медала се завърна Клуб по спортни танци „Бургас 1975“ от национален турнир в Балчик"}
{"url": "http://www.focus-news.net/news/2019/04/15/2646908/pp-gerb-i-pp-nikola-petkov-shte-podpishat-sporazumenie-za-politichesko-partnyorstvo.html", "text": "ПП ГЕРБ ще подпише утре, 16 април 2019 г. (вторник), споразумение за политическо партньорство с ПП „Никола Петков“. Това съобщиха от пресцентъра на  ПП ГЕРБ . Подписването ще се състои в Централата на партията (пл. България 1, НДК Административна сграда, ет. 17) от 8.00 часа. \r\nПо-късно представители на двете партии ще дадат пресконференция, която също ще се проведе в Централата на партията.", "date": "2019.04.15", "title": "ПП ГЕРБ и ПП „Никола Петков“ ще подпишат споразумение за политическо партньорство"}
{"url": "http://www.focus-news.net/news/2019/04/15/2646910/mariela-savkova-oits-vidin-onlayn-konkursat-imam-biznes-ideya-dava-vazmozhnost-na-mladite-predpriemachi-da-pokazhat-kreativnost.html", "text": "Онлайн конкурсът „Имам бизнес идея“ дава възможност на младите предприемачи  да покажат креативност, каза на пресконфоренция Мариела Савкова, управител на Областен информационен център (ОИЦ)-Видин, предаде репортер на  Радио „Фокус“ – Видин . Тя покани всички млади хора, допустими за участие в конкурса, да се включат, защото за тях това ще е възможност както да покажат креативност, така и да участват в едно съревнование на бизнес идеи, на които по-късно в живота могат да стъпят, ако желаят да се развиват като предприемачи. Конкурсът се организира от дирекция „Централно координационно звено“ в администрацията на Министерския съвет и Мрежата от 27 Областни информационни центрове за Европейските структурни и инвестиционни фондове в страната.  Националната кампания е част и от инициативата на ЕК „Европа в моя регион“. \r\nЦелта на онлайн конкурса е да се провокират интереса, творческата изява и да бъде насърчено предприемачеството сред подрастващите. В него могат да се включат учениците от 14-18-годишна възраст от всички училища на територията на област Видин. Участниците трябва да създадат видеоклип на тема: „Имам бизнес идея!“ с продължителност до 2 минути и максимална големина до 25 МБ. Бизнес идеята трябва да има потенциал за развитие, както и допълнителни ползи за обществото – принос за опазване на околната среда, по-добро образование, здравеопазване. \r\nВсеки участник изпраща своя видеоклип към създаденото за целите на Конкурса събитие във „Facebook“ профила на Областен информационен център-Видин, като съобщение -  .  \r\nВидеоклиповете с бизнес идеи на младите хора ще се събират до 12 май 2019 г. От 13 май, в продължение на десет дни, видеоклиповете стават публични и за тях ще може да се гласува. Оценяването става чрез харесване (лайкване) на клипа от потребителите. Гласуването се прекратява на 23 май 2019 г., в 10,00 часа. Преброяват се гласовете и се обявяват 10-те финалиста, сред които и двамата победители. Всички 10 финалиста ще бъдат наградени със спийкъри, като двамата участници с  най-голям брой харесвания (лайка), освен спийкър, ще получат възможността да посетят „София Тех Парк“ в столицата, където ще участват на 1 юни 2019 г. в специално организирано събитие с официални лица и представители на бизнеса. \r\nАнна ЛОЗАНОВА", "date": "2019.04.15", "title": "Мариела Савкова, ОИЦ-Видин: Онлайн конкурсът „Имам бизнес идея“ дава възможност на младите предприемачи  да покажат креативност"}
{"url": "http://www.focus-news.net/news/2019/04/15/2646911/varna-odbh-zapochva-zasileni-proverki-v-grada-vav-vrazka-s-nablizhavashtite-praznitsi-velikden-i-gergyovden.html", "text": "Областна дирекция по безопасност на храните (ОДБХ) – Варна започва засилени проверки в града във връзка с наближаващите празници Великден и Гергьовден. Това съобщи за  Радио „Фокус“ – Варна  д-р Костадинка Маринова, директор на отдел „Контрол на храните” при дирекцията Варна. Отново ще се засили контрола върху най-често консумираните продукти по време на празника, сред които са яйцата, агнешкото месо и козунаците. Проверките започват от 15 април и ще продължат до 6 май. Д-р Маринова съобщи, че те ще обхванат обекти за производство и търговия с храни, пакетиращи центрове за яйца, складове за търговия на едро с храни, заведения за обществено хранене, търговски обекти за търговия на дребно, пазари и борси, които се намират на територията на ОДБХ – Варна.  \r\n„При проверките по-голямо внимание ще се обърне на производството и търговията на традиционно предлаганите храни по време на Великденските празници. Това са агнешко месо, козунаци, яйца, включително боядисани яйца, пресни зеленчуци, както и на боята на яйца“, посочи д-р Маринова. По думите й инспекторите на регионалната дирекция ще следят и за съответствие на обектите с действащото законодателство, оборудването, правилното съхранение на суровини и храни, наличието на здравна маркировка и др. Според д-р Маринова, според законовите изисквания, обектите, които предлагат непакетирано месо,  те трябва да предоставят на видно място информация за относно неговия произход. Тя добави, че през всички празнични дни до Гергьовден ще има дежурни инспектори, които ще извършват проверки по места в обектите. Ще има дежурни и на телефоните в областната дирекция.  \r\nПри нередности сигнали може да се подават,както на интернет страницата на Областната дирекция по безопасност на храните, така и на регионалните и национални телефони на звеното. Д-р Маринова каза още, че дирекцията ще откликне на всеки получен сигнал и ще предприеме мерки, където е необходимо. \r\nБояна АТАНАСОВА", "date": "2019.04.15", "title": "Варна: ОДБХ започва засилени проверки в града във връзка с наближаващите празници Великден и Гергьовден"}
{"url": "http://www.focus-news.net/news/2019/04/15/2646907/prezidentat-rumen-radev-deputatite-da-se-rakovodyat-ot-politicheskata-madrost-i-narodniya-suverenitet-za-da-imat-po-malko-veta-i-otmeneni-zakoni-ot-konstitutsionniya-sad.html", "text": "Депутатите да се ръководят от политическата мъдрост и народния суверенитет, за да имат по-малко вета и отменени закони от Конституционния съд. Това каза президентът Румен Радев пред журналисти във Велико Търново, предаде репортер на  Радио „Фокус“ - Велико Търново.   „Първо искам да поздравя всички граждани на Велико Търново със заслуженото признание и обявяването на Велико Търново за историческа и духовна столица на България. Искам да се обърна към всички българи и да ги приветствам с утрешната знаменателна за България дата, на която преди 140 години се приема Търновската конституция. Искам да пожелая на всички наши народни представители, на конституционните съдии, много здраве, много енергия и чувство за отговорност, с което да работят за България“, каза още Радев.  \r\n„Да припомня някои от най-важните завети на хората, създали Търновската конституция, за политическата мъдрост и за народния суверенитет, а именно - законите да се правят от народа и за народа. Да пожелаем на нашите народни представители да не забравят тези завети, да се водят от тях, за да имат по-малко президентски вета върху лобистки закони и по-малко закони, отменяни от Конституционния съд“, допълни още държавният глава.  \r\nНадежда КРЪСТЕВА", "date": "2019.04.15", "title": "Президентът Румен Радев: Депутатите да се ръководят от политическата мъдрост и народния суверенитет, за да имат по-малко вета и отменени закони от Конституционния съд"}
{"url": "http://www.focus-news.net/news/2019/04/15/2646913/blagoevgrad-grupa-dobrovoltsi-ot-kv-komsala-v-grad-gotse-delchev-posadiha-nad-200-akatsievi-fidanki-po-yuzhniya-sklon-na-kvartala.html", "text": "Група доброволци от кв. „Комсала“ в град Гоце Делчев посадиха над 200 акациеви фиданки по южния склон на квартала. Това съобщиха от пресцентъра на  Община Гоце Делчев . Кампанията продължава до края на април. Може да се включи всеки, който желае. Посадъчните материали са осигурени по проект „Посяваме бъдеще заедно“, който се изпълнява от Общината и се финансира от Центъра за образователна интеграция на децата и учениците от етническите малцинства.", "date": "2019.04.15", "title": "Благоевград: Група доброволци от кв. „Комсала“ в град Гоце Делчев посадиха над 200 акациеви фиданки по южния склон на квартала"}
{"url": "http://www.focus-news.net/news/2019/04/15/2646912/makfaks-makedoniya-albaniya-prodava-stari-mig-ove-za-deset-hilyadi-evro.html", "text": "Официалната Тирана реши да продаде и отпише по-голямата част от военните си самолети, датиращи от времето на социализма, предава македонската информационна агенция  „Макфакс“ , като подчертава, че музеи, училища и колекционери вече са дали заявка да станат нови собственици на старите машини.  \r\nЧаст от пенсионираната въздушна флотилия на Албания се намира зад стоманените врати на база, разположена в сърцето на планина в северната част на страната. В тези 600-метрови прокопани тунели се съхраняват десет остарели МиГ-ове. Три десетилетия след падането на комунизма, албанските власти се опитват да продадат остарелите самолети – съветско и китайско производство.  \r\n„Привеждаме оръжията си в съответствие със стандартите на НАТО\", обясни началникът на Генералния щаб Бардил Колзаку. „Що се отнася до МиГ-овете – заради носталгията ще запазим няколко в нашите музеи, другите ще ги предложим за продажба\", добави военният.  \r\nМузеи, училища и колекционери проявяват интерес към покупката. Когато Албания за първи път обяви възможността за продажба на самолетите, правителството в Тирана получи предложения от музей във Франция и училище за пилоти в Германия.Досега продажбите не са реализирани поради бюрократични причини . \r\nВ списъка на чакащите има и ентусиасти-любители на самолети.  \r\nПървоначалната цена на 15-те машини, които ще бъдат продадени, е 10 хил. евро.  . Тереза Герова", "date": "2019.04.15", "title": "„Макфакс“ (Македония): Албания продава стари МиГ-ове за десет хиляди евро"}
{"url": "http://www.focus-news.net/news/2019/04/15/2646915/varna-inspektori-ot-riosv-sa-proverili-signali-za-nezakonna-prodazhba-na-zashtiteni-vidove-kokicheta-i-minzuhari.html", "text": "Експерти от Регионалната инспекция по околната среда и водите (РИОСВ) във Варна са проверили три сигнала за нерегламентирана продажба на защитени видове кокичета и минзухари. Това съобщиха за  Радио „Фокус“ – Варна  от РИОСВ. Сигналите са подадени през март от граждани на „Зеления телефон“ на екоинспекцията. Единият от случаите е за пазара „Чаталджа“. Според подалите сигнала, в района са се продавали кокичета и минзухари. При извършената проверка на място обаче, инспекторите са установили, че в действителност се извършва продажба, но на декоративни цветя. На сергията не са намерени защитени растителни видове за продан. Друг от сигналите се е отнасял за продажба на защитени видове от кокичета в района на Автогарата в Балчик, и и на пазара в квартал „Левски“ във Варна. При извършени проверки на място, обаче, инспекторите не са открили нарушение \r\nДиана СТОЕВА", "date": "2019.04.15", "title": "Варна: Инспектори от РИОСВ са проверили сигнали за незаконна продажба на защитени видове кокичета и минзухари"}
{"url": "http://www.focus-news.net/news/2019/04/15/2646917/kmetat-d-r-atanas-kambitov-organizira-priem-za-ansambal-pirin-sled-otlichnoto-im-predstavyane-na-svetoven-folkloren-festival-mayorka.html", "text": "Кметът д-р Атанас Камбитов организира прием за Ансамбъл Пирин след завръщането им от „Световен Фолклорен фестивал Майорка“. Това съобщиха от пресцентъра на  Община Благоевград . Творците представиха Благоевград на много високо ниво и спечелиха първо място във фестивала в Испания. \r\nТой връчи и почетна грамота за изключителен принос за съхранение и популяризиране на българското фолклорно и танцово изкуство.  \r\nВ рамките на фестивала, Ансамбъл „Пирин“ успя да се пребори със сериозна конкуренция от 15 ансамбли от всички континенти. Имаше представители от Бразилия, Русия, Турция Румъния, Гърция, Полша, Португалия, Словакия, Литва, Индия, Колумбия. \r\nНаградата, която Ансамбъл „Пирин“ получи е поредното признание за таланта и професионализма на родните творци.", "date": "2019.04.15", "title": "Кметът д-р Атанас Камбитов организира прием за Ансамбъл „Пирин“ след отличното им представяне на „Световен Фолклорен фестивал Майорка“"}
{"url": "http://www.focus-news.net/news/2019/04/15/2646918/kazanlak-prez-mesets-april-s-poreditsa-ot-sabitiya-shte-bade-otbelyazana-40-godishninata-ot-sazdavaneto-na-literaturno-hudozhestven-muzey-chudomir.html", "text": "През месец април с поредица от събития ще бъде отбелязана 40-годишнината от създаването на Литературно – художествен музей „Чудомир”, каза за  Радио „Фокус”  директорът на музея Добрина Матова. Тя поясни, че началото на събитията ще бъде поставено на 17 април със среща – разговор „Разкажи ми спомен за Чудомир и Мара Чолбаджийска”, на която ще прозвучат спомени на хора, познаващи отблизо семейство Чорбаджийски. На 18 април в музея ще се състои концерт на ученици от класа по поп и джаз пеене с ръководител Надя Тончева от Музикалното училище в Стара Загора. На 19 април ще се състои творческа вечер под надслов „ Яна Язова – енигма, фатализъм, реалност” с участието на литературния критик Юлий Йорданов. „Самият той е нарекъл националната си обиколка маратон. Целта му е да извърви пътищата на Яна Язова, от родното място - Лом и да мине през всички градове и места, в които тя някога е имала рецитали. И е вдигала на крака публиката, под нестихващи аплодисменти”, каза Матова и поясни, че Юлий Йорданов се решава на това благородно дело, когато вижда, че за 105-та годишнина на Яна Язова обществеността мълчи. А младите нищо не знаят за тази толкова даровита авторка. \r\nСъбитията посветени на 40 – годишнината от създаването на Литературно – художествен музей „Чудомир” ще приключат на 22 април с представяне на книгата на педагога Синела Милева - „Талант и труд”, в която са събрани литературни творби и рисунки на деца от Долината на розите и тракийските царе, с които те са спечелили призови места на престижни национални конкурси. \r\nСлавяна ГАЙДАРОВА", "date": "2019.04.15", "title": "Казанлък: През месец април с поредица от събития ще бъде отбелязана 40-годишнината от създаването на Литературно – художествен музей „Чудомир”"}
{"url": "http://www.focus-news.net/news/2019/04/15/2646916/burgas-suhi-i-prohodimi-sa-patishtata-na-teritoriyata-na-oblastta.html", "text": "Сухи и проходими са пътищата на територията на област Бургас. Това съобщи за  Радио „Фокус“ – Бургас  дежурният от Областното пътно управление. Движението се извършва с нормална интензивност. \r\nДвижението в град Бургас е натоварено. Интензивен е трафикът по улиците „Цар Симеон“, „Иван Вазов“, „Цар Петър“, „Христо Ботев“ и „Генерал Гурко“, в района на Новата поща, по бул. „Стефан Стамболов“ в района на болницата и по бул. „Никола Петков“. \r\nМария КУРТЕВА", "date": "2019.04.15", "title": "Бургас: Сухи и проходими са пътищата на територията на областта"}
{"url": "http://www.focus-news.net/news/2019/04/15/2646920/pleven-za-obshtodarzhavno-izdirvane-e-obyaven-zatvornik-ot-zatvora-belene-koyto-ne-se-e-varnal-v-srok-sled-kato-e-bil-osvoboden-za-lechenie.html", "text": "За общодържавно издирване е обявен затворник от затвора „Белене“, който не се е върнал в срок, след като е бил освободен за лечение. Това съобщиха за  Агенция „Фокус“  от пресцентъра на  Министерство на правосъдието .  Случаят е от миналата седмица. Наказанието на лишения от свобода е прекъснато на основание чл. 447 от НПК. В текста на закона се посочва, че наказанието се прекъсва при тежко заболяване на осъдения - до оздравяването му. След изтеклия срок, затворникът не се е върнал, поради което е обявен за общодържавно издирване.  \r\nДеница КИТАНОВА", "date": "2019.04.15", "title": "Плевен: За общодържавно издирване е обявен затворник от затвора „Белене“, който не се е върнал в срок, след като е бил освободен за лечение"}
{"url": "http://www.focus-news.net/news/2019/04/15/2646919/burgas-gradat-be-domakin-na-darzhavno-lichno-otborno-parvenstvo-po-karate-kiokushin-za-detsa.html", "text": "За 14-та поредна година град Бургас бе домакин на Държавното Първенство за деца от 5 до 13 години, което се състоя в зала „Бойчо Брънзов“ на 14 Април (неделя) 2019 г. Това съобщиха от пресцентъра на  Община Бургас . Турнирът бе организиран по инициатива на БКА – ИКО България начело със Световния Шампион Шихан Емил Костов. Съорганизатор на мероприятието бе Община Бургас и Спортен Карате Клуб „Киокушин Спирит“ – с Председател Двукратната Световна Шампионка на ката – Сенсей Гергана Апостолова-Костова. Първенството, в което се съревноваваха 192-ма състезатели от различните клубове на страната, членове на ИКО България, тази година бе с международен характер, поради участието на отбора на Сърбия. Официално мероприятието бе открито от Кмета на гр. Бургас Димитър Николов. Сред официалните гости на Първенството бяха народни представители  Зам.-кмета на здравеопазването, социални дейности и спорт – Д-р Лорис Мануелян; Директор Дирекция спорт към Общината Веселина Деведжиева; Николай Иванов, член на комисията по спорт към Общински съвет в гр. Бургас, Изпълнителният Директор на „ЕКОТОЙ“ за България Стефан Петров; кмета на гр. Средец Иван Жабов и м.с.по автомобилизъм Г-н Стоян Апостолов. Състезанието стартира по традиционния начин -Тайко (японски обичай), след което всички каратеки имаха възможността да направят загрявка с нациоалните състезатели: Кирил Боев – Двукратен Балкански и Многократен Републикански Шампион, Богомил Костов – Европейски, Балкански и Многократен Републикански Шампион на кумите и ката при юношите, Борислав Борисов – Балкански и Републикански Шампион и Людивин Вадеподагом – Европейска Шампионка, представителка на Реюниан Айсланд – Франция.", "date": "2019.04.15", "title": "Бургас: Градът бе домакин на Държавно лично отборно първенство по карате киокушин за деца"}
{"url": "http://www.focus-news.net/news/2019/04/15/2646922/sliven-zapochna-saniraneto-na-oshte-dva-zhilishtni-bloka-v-grada.html", "text": "Стартира санирането на още два блока в Сливен. Това съобщиха от пресцентъра на  Община Сливен . Единият се намира на ул. „Драган Цанков“ и е под номер 3, а вторият е блок номер 42 на ул. „Димитър Пехливанов“. Сградите ще бъдат обновени по Националната програма за енергийна ефективност на многофамилни жилищни сгради. \r\nПо време на срещата си с живущите там кметът Стефан Радев пожела на всички много успехи, добро взаимодействие в строителния процес, и да си оказват нужната подкрепа. \r\nНа сградите предстои да бъде извършена топлоизолация на външните стени, хидро и топлоизолация на покрива, ламаринена обшивка и гръмоотвод, както и подмяна на вратите на входовете. Дограмата на жилищата и общите части, която не отговаря на изискванията за енергийна ефективност, също ще бъде сменена. \r\nИзпълнителят на блок № 3 на ул. „Драган Цанков“ е „Рая-52“ ООД, а строителен надзор ще извършва „Новел“ ЕООД. Предвижда се той да бъде завършен в рамките на 135 календарни дни. \r\nФирмата-изпълнител на блок № 42, намиращ се на ул. „Димитър Пехливанов“ е „Алфамаркет Прим“ ЕООД. Строителният надзор е поверен на „Новел“ ЕООД. Срокът за изпълнение на строително-монтажните работи е 138 календарни дни.", "date": "2019.04.15", "title": "Сливен: Започна санирането на още два жилищни блока в града"}
{"url": "http://www.focus-news.net/news/2019/04/15/2646924/burgas-vremenno-shte-bade-ogranichen-avtomobilniyat-dostap-v-rayona-na-ul-adam-mitskevich-na-16-17-i-18-april.html", "text": "На 16, 17 и 18 април, от вторник до четвъртък, временно ще бъде затруднен достъпът на автомобили до сгради с адрес на ул. „Адам Мицкевич“ № 7 и 9 в Бургас и близки крайулични пракоместа. Това съобщиха от пресцентъра на  Община Бургас . Причината е свързана с изграждане на уличен водопровод по плана на ж. к. „Лазур“ за сградата на Професионална гимназия по транспорт. Призовават се шофьорите да карат внимателно и да се съобразяват с временната организация на движението в участъка за посочения период.", "date": "2019.04.15", "title": "Бургас: Временно ще бъде ограничен автомобилният достъп в района на ул. „Адам Мицкевич“ на 16, 17 и 18 април"}
{"url": "http://www.focus-news.net/news/2019/04/15/2646925/pregled-na-mezhdunarodnite-novini-do-18-chasa-agentsiya-fokus.html", "text": "Русия и НАТО напълно прекратиха сътрудничеството си по гражданска и военна линии. Това заяви в интервю за  РИА Новости  заместник-министърът на външните работи на Руската федерация Александър Грушко. \r\n„Самият НАТО отказа положителна програма в отношенията с Русия. Тя не съществува. И досега няма признаци, че НАТО знае как да се измъкне от този застой\", подчерта Грушко. \r\nЗаместник-министърът на външните работи на Русия определи решението на Алианса да прекрати нормалните работни контакти по военната линия като абсурдно, отбелязвайки, че сигурността в Европа до голяма степен зависи от отношенията между Москва и западния отбранителен съюз. \r\nСпоред Грушко Алиансът е отишъл твърде далеч в конфронтацията с Русия.„Това е парадокс, но съвременните отношения между Русия и НАТО напомнят за „нормалното“ състояние на нещата, в условията на което бе създаден Алиансът – Студената война. Отново задействаха доктрината „Армел\": диалог и сдържане, и малко диалог“, обясни руският дипломат.  \r\nСъгласно думите му, общите военни разходи на страните от НАТО през изминалата година са надхвърлили трилион долара, което е 22 пъти повече от средствата, които Москва отделя за отбрана. \r\nВ същото време Грушко подчерта, че Москва няма да участва в надпреварата със страните от НАТО за увеличаване на военни бюджети, а ще разчита на „икономически, точни и ефективни средства\". \r\n„Що се отнася до въоръжен конфликт с НАТО, всички здравомислещи  се надява, че такъв няма да се случи. Би било катастрофа за цялото човечество. Сигурен съм, че Вашингтон и Брюксел разбират това\", добави заместник-министърът на външните работи на Русия.  \r\nСпоред Грушко обновлението на НАТО би било възможно чрез установяване на истинско стратегическо партньорство с Русия. \r\n„Такъв опит беше направен на срещата на върха в Лисабон между Русия и НАТО през 2010 г. Всъщност обаче членовете на НАТО ще трябва да пожертват„ изключителността си ”, да открият изкуството на компромиса и да работят на равни начала, фокусирайки се не върху груповите, а върху общите интереси. Това не се случи\", обобщи дипломатът. \r\nПрез последните години Русия е изправена пред безпрецедентната дейност на Алианса близо до границите си. НАТО я нарича „възпиране на руската агресия\". В същото време Кремъл подчертава, че Москва не представлява заплаха за други страни, но няма да остави действията, които накърняват руските интереси,  без отговор, припомня агенцията. \r\n***   Европейският съюз би могъл да подкрепи размяна на територии между Сърбия и Косово. Това заяви комисаря по европейска политика за съседство и преговори за разширяване Йоханес Хан в интервю за американското издание  The Washington Post . \r\n„Възможната размяна на територии може да бъде във всеки случай, ако искате, последния щрих от по-голямата картина. Единственото условие, което поставихме, е каквото и да било двустранно споразумение трябва да допринесе за повече мир и стабилност в региона. Политическото споразумение, което е за сметка на другите, ще бъде неприемливо за ЕС“, поясни австрийският политик. \r\n***  Официалната Тирана реши да продаде и отпише по-голямата част от военните си самолети, датиращи от времето на социализма, предава македонската информационна агенция  „Макфакс“ , като подчертава, че музеи, училища и колекционери вече са дали заявка да станат нови собственици на старите машини.  \r\nЧаст от пенсионираната въздушна флотилия на Албания се намира зад стоманените врати на база, разположена в сърцето на планина в северната част на страната. В тези 600-метрови прокопани тунели се съхраняват десет остарели МиГ-ове. Три десетилетия след падането на комунизма, албанските власти се опитват да продадат остарелите самолети – съветско и китайско производство.  \r\n„Привеждаме оръжията си в съответствие със стандартите на НАТО\", обясни началникът на Генералния щаб Бардил Колзаку. „Що се отнася до МиГ-овете – заради носталгията ще запазим няколко в нашите музеи, другите ще ги предложим за продажба\", добави военният.  \r\nМузеи, училища и колекционери проявяват интерес към покупката. Когато Албания за първи път обяви възможността за продажба на самолетите, правителството в Тирана получи предложения от музей във Франция и училище за пилоти в Германия.Досега продажбите не са реализирани поради бюрократични причини . \r\nВ списъка на чакащите има и ентусиасти-любители на самолети.  \r\nПървоначалната цена на 15-те машини, които ще бъдат продадени, е 10 хил. евро. \r\n***  Представените от опозиционната ВМРО-ДПМНЕ промени в проектозакона за прокуратурата, който регулира статута на Специализираната прокуратура на Македония, са неприемливи за Министерството на правосъдието. От ведомството поясняват, че представените от партията на Християн Мицковски материали са били прегледани, но основните различия между власти и опозиция остават, предава скопската телевизия  „Канал 5“ . \r\nПрез почивните дни ВМРО-ДПМНЕ изпрати предложения по закона, но ключовите разлики остават. Материалите не са съответствие с европейските препоръки за започване на преговорите, а разговорите ще продължат, поясниха още от правосъдното министерство в Скопие.  \r\nОсновните различия са за бъдещия статут и функционирането на Специализираната прокуратура, съдбата на вече започналите производства и използването на доказателства. По непотвърдена информация, в текста, изпратен от ВМРО ДПМНЕ на ведомството, са били включени част от 65-те предложения за изменения, които по-рано бяха отхвърлени. В някои от тях ВМРО-ДПМНЕ предлага СП да бъде само звено в Прокуратурата за организираната престъпност и корупцията, но с мандат за продължаващите съдебни процеси. \r\nСДСМ твърди, че чрез своите изменения ВМРО-ДПМНЕ търси амнистия за партийни служители, включени в разследванията на СП.  \r\nОт Министерството на правосъдието твърдят, че правните консултации продължават. Законът за прокуратурата е едно от условията за получаване на дата за преговори за присъединяване на Македония към ЕС. За приемането му е необходимо мнозинство от две трети в парламента. \r\n***  Световните пазари очакват промяна в гръцката политическа сцена тази година, заяви за  Bloomberg   председателят на най-голямата опозиционна партия в южната ни съседка – Кириакос Мицотакис от „Нова демокрация“.   \r\n„Пазарите оцениха политическа промяна, която благоприятства инвестициите в Гърция и политическата стабилност след избори\", подчерта Мицотакис в интервю, дадено за агенцията миналата седмица.  \r\nВ статията се отбелязва, че Мицотакис е бивш гръцки министър на реформите в периода между 2013 и 2015 г. Неговата партия е водеща в проучванията на общественото мнение, което му дава сериозни шансове за заемане на премиерския пост в страната след следващите избори. \r\n***  Прокуратурата на Брауншвайг повдигна обвинения в измама срещу бившия изпълнителен директор на „Фолксваген“ Мартин Винтеркорн във връзка с дизеловия скандал, съобщава германският национален ежедневник  Die Frankfurter Allgemeine Zeitung . \r\nДелото се води срещу петима изпълнители, които „извършиха множество престъпления“. Става дума за особено сериозен случай на измама и нарушение на закона срещу нелоялната конкуренция. Винтеркорн попада под наказателно преследване, защото след 25 април 2014 г., след като е узнал за незаконни манипулации с дизеловите двигатели, не е информирал властите. \r\n***", "date": "2019.04.15", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/04/15/2646902/prezidentat-rumen-radev-gnevat-na-horata-ot-gabrovo-e-razbiraem-tseli-pokoleniya-v-balgariya-izrasnaha-s-chuvstvo-za-beznakazanost.html", "text": "Гневът на хората от Габрово е разбираем – цели поколения в България израснаха с чувство за безнаказаност. Това каза президентът Румен Радев пред журналисти във Велико Търново във връзка с напрежението в Габрово след нападението на продавач от група цигани, предаде репортер на  Радио „Фокус“ - Велико Търново . „Що се отнася до Габрово мисля, че в България цели поколения израснаха с чувство за безнаказаност, затова и се вихри този произвол, затова и мисля, че гневът на хората от Габрово е разбираем. Основният проблем е в беззаконието и това е всеобщ проблем за държавата. Според мен трябват два паралелни подхода в този случай. „Първият това е безкомпромисно и твърдо прилагане на закона, а вторият много важен и стратегически подход е да се води борба със социалните причини, които водят до престъпност: ниското образование, липсата на трудова заетост, липсата на чувство за отговорност пред обществото. Ето там трябва да работим“, посочи Радев.  \r\nНадежда КРЪСТЕВА", "date": "2019.04.15", "title": "Президентът Румен Радев: Гневът на хората от Габрово е разбираем – цели поколения в България израснаха с чувство за безнаказаност"}
{"url": "http://www.focus-news.net/news/2019/04/15/2646927/gd-granichna-politsiya-trafikat-na-gkpp-dunav-most-vidin-e-intenziven-na-izhod-za-tovarni-avtomobili.html", "text": "Трафикът на ГКПП \"Дунав мост - Видин\" на българо-румънската граница е интензивен на изход за товарни автомобили, по данни към 18.00 часа. Това съобщиха от  ГД \"Гранична полиция\" . \r\nНа всички останали български гранични контролно-пропускателни пунктове преминаването се осъществява нормално.", "date": "2019.04.15", "title": "ГД \"Гранична полиция\": Трафикът на ГКПП \"Дунав мост - Видин\" е интензивен на изход за товарни автомобили"}
{"url": "http://www.focus-news.net/news/2019/04/15/2646923/lyutvi-mestan-za-katastrofata-sakrushen-sam.html", "text": "Лидерът на ДОСТ Лютви Местан, който участва в тежкия инцидент на пътя за ГКПП „Маказа“, при който загина 6-месечно бебе, заяви, че е съкрушен от случилото се. Пред журналисти в Кърджали Лютви Местан каза, че има вяра в разследващите органи и очаква да се установи истината за тежката катастрофа, при която загина 6-месечно дете, а трима други бяха ранени, предаде репортер на  Радио „Фокус“ . Лютви Местан посочи, че при инцидента в района на село Загорско по главния път към ГКПП „Маказа” е бил ударен челно от другия автомобил, в който е пътувало семейството. Лютви Местан заяви, че е навлязъл в платното и е бил ударен от другата кола, което може да се види от разположението на автомобила му – в средата на платното, ударен само отпред, а не вляво или отзад. \r\nДарина ДЕЕНИЧИНА", "date": "2019.04.15", "title": "Лютви Местан за катастрофата: Съкрушен съм"}
{"url": "http://www.focus-news.net/news/2019/04/15/2646914/mvnr-obstanovkata-na-gkpp-kapakule-se-normalizira.html", "text": "По информация на Генералното ни консулство в Одрин обстановката на ГКПП „Капъкуле“ днес е нормализирана. Това съобщиха от пресцентъра на  Министерството на външните работи .  \r\nКъм 16.00 часа българско време за неплатени пътни такси на митнически паркинг на територията на митническа зона „Тракия“ са задържани два леки автомобила, няма задържани товарни автомобили (ТИР).   \r\nВъв връзка с въведената на 11 април 2019 г. система за заплащане на излизане от Турция на ГКПП на наложени парични глоби за пътни такси по информация на Генералното ни консулство турските митнически власти са установили, че са били допуснати технически грешки при около 100 случая с чужди граждани и са били надвзети парични суми.  \r\nКъм момента не може да се каже при колко от тези случаи става въпрос за български граждани и фирми. Но на състоялата се днес среща на генералния ни консул в Одрин с директора на Митници „Тракия“ е постигната договореност до края на тази седмица и след изготвянето на пълен анализ на въпросните грешки, турската страна да предостави на ГК Одрин списък на автомобилите, на които са били наложени и заплатени по-високи такси. Ще бъде предоставен и електронен адрес, на който да се изпращат молби за възстановяване на надвзетите суми.    \r\nТурската страна е поела ангажимент след получаване на въпросните молби надплатените финансови средства да бъдат възстановени в кратък срок.  \r\nВ Генералното ни консулство в Одрин към момента са постъпили 2 конкретни сигнала от български граждани за надвзети суми за неплатени пътни такси, които се проверяват.  \r\nСпоред въведената на ГКПП в Турция нова система на излизане от страната се изисква плащане на незаплатени пътни такси от 01.01.2017 г. насам. Българските граждани, желаещи да проверят дали имат неплатени пътни такси в Турция, зачислени на техните моторни превозни средства, може да го направят на електронен адрес:  \r\nВ момента новата система включва събиране единствено на неплатени пътни такси – за магистрали, мостове, пътни съоръжения, но се очаква в бъдеще да заработи в пълен капацитет, включително и за събиране на неплатени глоби за нарушение на правилата за движение на територията на Турция. Във връзка с това е препоръчително българските граждани стриктно да спазват правилата за движение по пътищата и други разпоредби на територията на Турция.", "date": "2019.04.15", "title": "МВнР: Обстановката на ГКПП „Капъкуле“ се нормализира"}
{"url": "http://www.focus-news.net/news/2019/04/15/2646926/blagoevgrad-edni-ot-nay-talantlivite-detsa-na-balgariya-pokazaha-svoite-umeniya-na-vtoroto-izdanie-na-festivala-za-izkustva-planinski-perli-v-bansko.html", "text": "Едни от най-талантливите деца на България показаха своите умения на второто издание на фестивала за изкуства „Планински перли”, който се проведе в Банско. Това съобщиха от пресцентъра на  Общината . Фестивалът събра десетки формации от София, Благоевград, Петрич, Бургас, Пловдив, Сандански и Девня. \r\nКонкурсната програма бе в три категории: танцово изкуство, изобразително изкуство и музика, а участниците бяха във възрастови групи от 8 години до 16 години. \r\nВ категорията „Танцово изкуство“, децата показаха умения в различните танци – класически балет, съвременно танцово изкуство, мажоретни танци, хип-хоп и народни танци. \r\nУчастниците в категория „Музика“ се състезаваха в раздели народно пеене, поп и джаз. Децата бяха оценени от тричленно жури, с международно участие. \r\nФестивалът бе открит от секретаря на Община Банско – Владимир Кушлев, който поздрави организаторите и участниците и им пожела успех, като подчерта, че Община Банско е традиционна сцена на деца, обединени от обичта към културното богатство на България и амбицията им да го съхраняват и разпространяват. \r\nУменията на всички деца бяха възнаградени със специални поощрителни награди, плакети, медали и дипломи.", "date": "2019.04.15", "title": "Благоевград: Едни от най-талантливите деца на България показаха своите умения на второто издание на фестивала за изкуства „Планински перли” в Банско"}
{"url": "http://www.focus-news.net/news/2019/04/15/2646932/sport-nadal-startira-sezona-na-kley-sreshtu-roberto-bautista-agut.html", "text": "Поставеният под номер две в основната схема на турнира от сериите „Мастърс“ в Монте Карло Рафаел Надал ще започне сезона на клей срещу сънародника си Роберто Баутиста Агут, който се наложи над Джон Милман с 3:6, 6:1 6:2. \r\nВ общия баланс Надал води с 2:0 победи. Последният двубой двамата тенисисти бе на „Ролан Гарос“ през 2017 година. \r\nВ останалите изиграни мачове, Даниил Медведев победи Жоао Соуса с 6:1, 6:1. Душан Лайович се наложи над Малек Джазири с 6:4, 6:4, а Мартон Фучович отстрани Николоз Басилашвили след 7:5, 3:6, 6:1.", "date": "2019.04.15", "title": "Спорт: Надал стартира сезона на клей срещу Роберто Баутиста Агут"}
{"url": "http://www.focus-news.net/news/2019/04/15/2646933/sliven-zasedanie-na-postoyannata-komisiya-po-zaetost-se-provede-v-oblastnata-administratsiya.html", "text": "Заседание на Постоянната комисия по заетост се проведе в Областната администрация в Сливен, съобщиха от пресцентъра на  институцията . Бе предоставена информация за провелото се проучване на Агенцията по заетостта за потребностите от работна сила, в което са били анкетирани 2 492 работодатели в страната. 81,4 от тях са посочили, че за тях е важно работниците и служителите им да притежават умения за самоконтрол и дисциплина. 46 на сто са заявили, че наетите лица трябва да имат знания и умения за въвеждането на нови технологии. 79,9 процента от анкетираните работодатели са заявили, че срещат затруднения при намиране на работна сила, като търсенето е насочено основно към работническите професии. \r\nНа заседанието бе приет състава на комисия, която ще разработи регионална програма за осигуряване на временна заетост. Това ще стане, след като областната и общинските администрации представят конкретни проектни предложения. Финансовият ресурс, определен от държавата за област Сливен, възлиза на 406 041 лева. \r\nЗаседанието бе ръководено от зам. областния управител Димитринка Петкова. В него участваха директора на „Регионална служба по заетостта“-Бургас Пенка Кирилова, ръководители и експерти от Бюрото по труда, Инспекцията по труда, Социално подпомагане, РУО, представители на общините, синдикатите, работодателските организации. \r\nПостоянната комисия по заетост е орган към Областния съвет за развитие.", "date": "2019.04.15", "title": "Сливен: Заседание на Постоянната комисия по заетост се проведе в Областната администрация"}
{"url": "http://www.focus-news.net/news/2019/04/15/2646929/predstoyashti-sabitiya-v-stranata-za-16-april-agentsiya-fokus.html", "text": "*** \r\nОт 15.30 часа на „Дондуков“ 2 държавният глава Румен Радев ще разговаря с министър-председателя на Грузия Мамука Бахтадзе. \r\n*** \r\nОт 09.00 часа с молебен в Катедрален храм „Рождество на Св. Богородица“ ще започне тържественото честване на 140-ата  годишнина от приемането на Търновската конституция. Народните представители ще бъдат посрещнати в 10.00 часа в музей „Възраждане и Учредително събрание“, където ще бъде тържествената сесия на 44-то Народно събрание.  \r\n*** \r\nОт 10.30 часа в залата на Учредителното събрание ще започне възстановка на събитията от 1879 г. От 10.50 часа ще започне Тържествената сесия на Народното събрание по повод 140 години от приемането на Търновската конституция. На събитието ще присъства и президентът Румен Радев. Изказване ще направи председателят на Народното събрание Цвета Караянчева.  \r\n*** \r\nОт 12.30 часа народните представители ще поднесат венци и цветя на паметника „Майка България“. Те ще наблюдават спектакъла „Искри“ на Националната гвардейска част и изпълнения на младежите от Детско-юношески фолклорен ансамбъл „Българче“.  \r\n*** \r\nОт 20.30 часа ще започне тържествената заря-проверка на площад „Цар Асен I”. Присъстващите ще наблюдават и аудио-визуалния спектакъл „Царевград Търнов - звук и светлина“. \r\n*** \r\nОт 15.30 часа президентът Румен Радев ще се срещне с министър-председателя на Грузия Мамука Бахтадзе на „Дондуков“ 2. \r\n*** \r\nМинистър-председателят Бойко Борисов ще се срещне с премиера на Грузия Мамука Бахтадзе, който е на официално посещение в България по покана на българския премиер. След срещата на двамата премиери, около 10.00 часа,  са предвидени изявления за медиите. \r\n*** \r\nОт 08.00 часа в централата на ПП ГЕРБ (пл. „България“ 1, НДК Административна сграда, ет. 17) партията ще подпише политическо партньорство с ПП „Никола Петков“. По-късно представители на двете партии ще дадат пресконференция. \r\n*** \r\nОт 09.00 часа в хотел „Хилтън“ ще започне форумът „Дигитална трансформация: IT предизвикателства“. \r\n*** \r\nОт 09.30 часа в зала 6 на НДК ще започне десетото издание на форума „Шумът на парите“.  \r\n*** \r\nОт 09.30 часа 26-и състав на Софийски градски съд ще заседава по делото срещу Валентин Димитров и др., обвинени в длъжностно присвояване в особено големи размери. \r\n*** \r\nОт 10.00 часа пред Министерството на правосъдието ще се състои протест, на който ще бъдат изгорени неизпълнени съдебни решения.  \r\n*** \r\nОт 10.00 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в Американския център към Столична библиотека ще се проведе национална конференция с международно участие на тема „Зависимият човек. Фактори на зависимостта“. \r\n*** \r\nОт 10.00 часа във фоайето на Учебен блок 12 на Техническия университет за осма поредна година ще се проведе изложението на работодатели – „Стажове“. \r\n*** \r\nОт 10.30 часа Центърът за развитие на човешките ресурси организира семинар за професионално развитие на тема „Принципите на европейската кредитна система за професионално образование и обучение /ECVET/ и обучението на работното място“. Събитието ще се проведе пресконференция на ул. „Граф Игнатиев“ 15, ет. 1. \r\n*** \r\nОт 10.30 часа в конферентна зала „Тракия“ на Хотел „Рослин Тракия“ ще бъдат представени дейностите по проект „Методическа подкрепа за развитието на „зелените“ обществени поръчки в България“, изпълняван от Агенцията по обществени поръчки. \r\n*** \r\nОт 10.00 часа в зала „Тържествена“ на УНСС ректорът проф. д.ик.н. Стати Статев и министърът на труда и социалната политика Бисер Петков ще открият третото издание на „Кариери УНСС 2019”. От 11.00 часа във фоайето на УНСС ще се проведе кариерният форум „Кариера УНСС – 2019“.  \r\n*** \r\nОт 11.00 часа 17-и състав на Специализирания наказателен съд ще заседава по делото срещу Петър П., Станислав М. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа 16-и състав на Специализирания наказателен съд ще заседава по делото срещу Крум К., Мирослав Е. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в Националния пресклуб на БТА ще се проведе пресконференция на Минно-геоложкият университет „Св. Иван Рилски“ във връзка с предстоящата инициатива за Ден на отворените врати. \r\n*** \r\nОт 11.00 часа в зала „Сердика“ на Гранд хотел София ще започне пресконференция по повод предстоящия панаир за металорежещи машини и машини за пластична деформация „ЕМО-Хановер“. \r\n*** \r\nОт 12.00 часа „Коалиция за България“ ще внесе в ЦИК листата си с кандидати за евродепутати. \r\n*** \r\nОт 13.30 часа 5-и състав на Специализирания наказателен съд ще заседава по делото срещу Васил А. и Орлин Б., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа 11-и състав на Специализирания наказателен съд ще заседава за кумулиране на наказанията на Николай Илиев. \r\n*** \r\nОт 14.00 часа в заседателната зала на ХТМУ в сграда А ще бъде връчен Почетният знак на ХТМУ на проф. дтн инж. Цоло Вутов председател на НТС по минно дело, геология и металургия. \r\n*** \r\nОт 18.00 часа в Големия салон на БАН ще се състои премиерата на книгата на член-кор. Владко Панайотов „Срещата на две хилядолетия през моя поглед“. \r\n*** \r\nОт 18.00 часа в Софийската градска художествена галерия ще бъде открита изложбата „Портрет на приятел“ от проекта на галерията „Другото око“.  \r\n*** \r\nОт 18.30 часа македонският лауреат на Наградата за литература на Европейския съюз Ненад Йолдески ще представи лично българското издание на наградената си книга „Всеки със своето езеро“ в Македонския културно-информационен център на ул. Оборище № 7. \r\n*** \r\nОт 18.30 часа в ателие-книжарница „Къща за птици“ ще се проведе дискусия на тема „Има ли християнски модел на възпитание?“ от поредицата „Православие и съвремие“. \r\n*** \r\nОт 18.30 часа в Дома на архитекта ще се състои награждаването на победителите в архитектурния конкурс на Токуда Банк АД „Намерете своя първи клиент“.  \r\n*** \r\nОт 09.00 часа в Университетския център „Бачиново“ ще се проведе юбилейната 20-а студентска конференция на факултета „Обществено здраве, здравни грижи и спорт“ към ЮЗУ „Неофит Рилски“. \r\n*** \r\nОт 11.00 часа в спортна зала „Скаптопара“ ще се проведе спортно мероприятие, организирано от ОДМВР-Благоевград и ГД „Национална полиция“ под мотото „Спортът е по-добрия начин децата да пораснат“. \r\n*** Благоевград. \r\nОт 11.00 часа на улица „Марица“ № 2 ще се проведе официална церемония по откриването на обект „Благоустрояване на улица „Марица“ в участъка от бул. „Св. Димитър Солунски“ до ул. „Иван Михайлов“.  \r\n*** Благоевград. \r\nОт 11.45 часа на бул. „Св. св. Кирил и Методий“, при блок № 20 ще се проведе официална церемония по откриването на обект „Изграждане на велосипедна алея, свързваща бул. „Св. Димитър Солунски“ с ул. „Даме Груев“, бул. „Васил Левски“, бул. „Св. св. Кирил и Методий“ – до хотел Ален Мак и от ул. „Марица“ до ул. „Иван Михайлов“.  \r\n*** \r\nОт 10.00 часа в зала \"Георги Баев\" на Културен център \"Морско казино\" ученици от V-ти до VII-ми клас от бургаските училища  ще вземат участие в областна викторина \"Да запазим децата на пътя\".  \r\n*** \r\nОт 11.00 часа в зала 311 на Бургаски Свободен Университет  на пресконференция ще бъде представена Фондация „Евгений Мосинов“.  \r\n*** \r\nОт 18.00 часа на сцената в НХК ще се играе постановката БЛАГУНИТЕ на живо - \"Още един прекрасен ден\".  \r\n*** \r\nОт 18.00 часа в Културен център \"Морско казино\", зала \"Георги Баев\", Издателска къща \"Знаци\", Община Бургас, Регионална библиотека \"Пейо Яворов\" и Народно читалище \"Фар\" представят книга със събраните стихотворения на Николай Искъров - един от най-талантливите български поети, загинал през 2001 година при автомобилна катастрофа на 50-годишна възраст. \r\n*** \r\nОт 10.30 часа на борда на ескадрения миноносец „USS ROSS” от състава на ВМС на САЩ ще се проведе пресконференция. Корабът е на неофициално посещение във Варна до 18 април. \r\n*** \r\nОт 13.00 часа до 15.00 часа в Съдебната палата на пл. „Тракия“ ще има Ден на отворените врати.  \r\n*** \r\nОт 13.30 часа в наказателна зала 1, ет. 1 на Варненския окръжен съд ще се проведе симулиран наказателен процес с ученици от 11-те класове на Средно училище с езиково обучение „Ал. С. Пушкин“ с ментор съдия Яна Панева.  \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 Славчо Славов, председател на постоянната комисия „Наука и образование” към ОбС – Варна, ще приема граждани. \r\n*** \r\nОт 18.00 часа в читалище „Искра” ще започне благотворително представление на пиесата „Криворазбраната цивилизация” – оригинален прочит на българската класическа комедия на Добри Войников. Спектакълът е съвместен проект на ВЕСЕЛ и театралната студия с участието на младите актьори от Езикова гимназия „Проф. д-р Асен Златаров”. Приходът от спектакъла ще бъде дарен за лечението на Никол Владкова. \r\n*** \r\nОт 11.00 часа кметът Огнян Ценков ще присъства на открит урок по история на тема „Приемането на Търновската конституция – фундаменталното начало на модерната правова държава” в Административния съд по повод 140-ата годишнина от събитието.  \r\n*** \r\nОт 14.00 часа на 6 етаж в сградата на Община Видин ще се проведат консултации  за определяне поименния състав на СИК във  връзка с произвеждането на изборите за членове на Европейския парламент от Република България. \r\n*** \r\nОт 10.00 часа на площад „Македония“ ще се проведе поредното издание на Панаир на образованието. \r\n*** \r\nМузеят на хумора и сатирата ще отбележи 130 години от рождението на Чарли Чаплин. От 09.00 до 18.00 часа във фоайето на третия етаж ще могат да се видят едни от знаковите късометражни филми на Чаплин. \r\nОт 16.00 часа в Залата на жирафите Цветомир Цанков ще проведе кинолектория, след която публиката ще се наслади на филма „Светлините на града“, оценен от Британския филмов институт като най-доброто постижение на великия комик. \r\n*** \r\nОт 11.00 часа в Общинската библиотека ще бъде представено творчеството за деца на автора Пламен Цонев. \r\n*** \r\nОт 17.00 часа в Клуба на пенсионера „Асен Разцветников“ ще бъде представена книгата на краеведа инж. Илия Гогев „Из миналото на Драганово”. \r\n*** \r\nВ Общината започва традиционното пролетно почистване, което ще продължи до 23 април.   \r\n*** \r\nОт 13.00 часа в Художествената галерия ще бъдат представени абсолвентите от „Випуск 2019“ на Добруджански технологичен колеж. \r\n*** \r\nОт 18.00 часа в Регионална библиотека „Дора Габе“ ще бъде представена книгата „Патриотични уроци“ от доц. д-р Александър Йорданов с участието на кап. I ранг о.з. Васил Данов. \r\n*** \r\nОт 18.30 часа в Концертна зала „Добрич“ ще започне Великденски концерт на Български камерен оркестър – Добрич с диригент Алексей Измирлиев. \r\n***     \r\nОт 13.00 часа,  в съдебна зала № 1 в сградата на съда, Районен съд –и Районна прокуратура – Дулово организират Ден на отворените врати с основна тема:„140 години от приемането на Търновската конституция“.  \r\n*** \r\nОт 15.00 часа в залата на Младежкия дом ще се проведе семинар по програмата за младежки обмен „Еразъм+“. \r\n*** \r\nОт 17.00 часа в Художествена галерия „Кирил Петров” ще бъде открита изложба живопис на Петьо Начев от Видин. \r\n*** \r\nОт 10.00 часа в Регионална библиотека „Светослав Минков” ще бъде открита витрина по повод 100 години от създаването на ФК „Миньор“ – Перник. \r\n*** \r\nОт 11.00 часа пред Двореца на културата ще започне концерт на Духовия оркестър към ОК Дворец на културата с диригент Трифон Трифонов. \r\n*** \r\nОт 11.00 часа в НЧ „Искра – 1960 г.” ще се проведе среща-разговор с етнолог за пролетните празници в България.  \r\n*** \r\nОт 18.00 часа в Двореца на културата ще започне концерт на Народния оркестър при ОК Дворец на културата  с  ръководител Венцислав Андонов „Фолклорът – настояще и бъдеще”. \r\n*** \r\nОт 11.00 часа с панихида за загиналите ще бъде отбелязана тържествено 103-годишнината от освещаването на Военния паметник-чешма в село Дрангово. След това в 11.10 часа започва патриотична програма, подготвена от възпитаниците на Общински детски комплекс-Петрич. В 11.30 часа ще започне и ритуал по полагане на цветя и венци пред Военния паметник-чешма.  \r\n*** \r\nОт 09.30 ч. в 5 зала на Окръжен съд ще се гледа делото срещу Илия Ст., обвинен в това, че на  2.07.2018 г. в гр. Пловдив умишлено е умъртвил другиго – С. Н. /71 г./, пенсионер, работил като научен сътрудник в Институт по растителни генетични ресурси гр. Садово.  \r\n*** \r\nОт 10.00 часа, в зала 1 на Апелативен съд ще се проведе тържествено събрание по повод 16 април-Деня на конституцията и Деня на юриста.  \r\n*** \r\nОт 13.00 часа в хотел „Санкт Петербург“ ще се проведе регионална дискусия за бъдещето на местното самоуправление в България под надслов „ОБЩИНИ БГ 2030“, организирана от Националното сдружение на общините в Република България. \r\n*** \r\nОт 16.00 до 19.00 часа в СКЛАД, в рамките на програмата на Европейска столица на културата Фотоколажно ателие “Сподели историята“ ще срещне пловдивчани с българи променили историята. Събитието е с вход свободен  \r\n*** \r\nОт 18.30 ч. в РЕМ ще се проведе Вечер на мароканската култура.   \r\n***   \r\nОт  10.30 часа в зала 105 ще се проведе среща на ръководството на община Сливен с европейския шампион по вдигане на тежести Божидар Андреев, на която той ще получи награда за спортното си постижение.  \r\n*** \r\nОт 16.00 часа до 18.00 часа в офиса на ПП ГЕРБ на бул. „България“ 14 общинските съветници от партията ще се срещнат с граждани.  \r\n*** \r\nОт 11.00 часа в Районния съд ще се проведе „Ден на отворените врати“ под надслов „140 години от приемането на Търновската конституция. Празник на юридическата общност“. \r\n*** \r\nОт 14.00 часа в зала „Славейков” ще се проведе открит „Урок по Конституция”. На него ще присъстват кметът Живко Тодоров, зам.-кметът Иванка Сотирова, представители на Областна управа – Стара Загора, председателят на ОбС – Стара Загора Таньо Брайков, Старозагорският омбудсман Надежда Чакъров и др. \r\n*** \r\nОт 14.00 часа ПП „Възраждане“ ще даде пресконференция в Регионалния пресклуб на БТА, с която ще даде началото на ежегодната си инициатива „Възраждане на семейните ценности”. \r\n*** \r\nОт 19.00 часа в Кукления театър ще започне благотворителният концерт-спектакъл „Българско да е“, част от инициативата „Възраждане на семейните ценности”. \r\n*** \r\nОт 11.00 часа в зала №205 в сградата на Община Хасково ще се състои пресконференция по повод предстоящото Държавно първенство по спортна аеробика. \r\n*** \r\nОт 09.00 часа Административния съд организира „Ден на отворените врати“. \r\n***   \r\nОт 09.30 часа в зала 203 на общината ще се проведат консултации за сформиране съставите на СИК на територията на Община Шумен за избори за членове на Европейския парламент от Република България.  \r\n*** \r\nОт 10.30 часа в Окръжния съд  ще се проведе „Час по Конституция“ по повод 140 години от приемането на Търновската Конституция и професионалния празник на юристите. \r\n*** \r\nОт 14.00 часа заместник-началникът на отбраната генерал-лейтенант Димитър Илиев ще даде пресконференция по повод провеждането на националната информационна кампания на Министерството на отбраната „Бъди войник“ във Военен клуб – Ямбол. В нея ще участват и началникът на гарнизон Ямбол  и командир на Авиобаза Безмер подполковник Милен Димитров, както и командирът на 42-ри механизиран батальон – Ямбол и старши на войскови район „Кабиле“ подполковник Ивайло Иванов. \r\n*** \r\nOт 17.00 часа в Културно-информационен център „Безистена“ ще се състои серия от граждански диалози „Европа в нашия дом“. В дискусията ще участва министърът на регионалното развитие и благоустройството Петя Аврамова.", "date": "2019.04.15", "title": "Предстоящи събития в страната за 16 април (Агенция „Фокус“)"}
{"url": "http://www.focus-news.net/news/2019/04/15/2646935/ivan-krastev-bsp-vazhni-sa-litsata-no-i-politikite-koito-te-shte-zashtitavat-v-ep.html", "text": "Всички, които сме включени в листата на БСП за България, сме готови да отстояваме позициите и политиките, приети от партията\". Това заяви кандидатът за евродепутат от левицата Иван Кръстев пред БТВ, съобщиха от пресцентъра на  БСП . Той добави, че много се говори за лицата, включени в листите на партиите, но на заден план остава въпросът, какви политики и цели ще защитават те в ЕП.  \r\nИван Кръстев коментира, че въпросите, които поставя водачът на листата Елена Йончева, не се изчерпват във вътрешнополитически план. Той добави, че пример за това са трите извънредни комисии, създадени в този мандат на Европарламента и насочени срещу данъчните измами и прането на пари. Кръстев каза още, че целта им е да разследват проблеми от особена важност за всички държави членки на ЕС. \"Дебатът за новия европейски прокурор също е насочен към защита на финансовите интереси на общността, борбата с корупцията и данъчните измами\", коментира още социалистът.  \r\nОтносно Истанбулската конвенция, Иван Кръстев заяви, че нейни текстове поставят под съмнение ключови ценности. \"БСП взе своето решение против конвенцията, но подкрепяме всички форми за борба с насилието над жени и домашното насилие\", категоричен бе той. В тази връзка той посочи редицата законодателни инициативи за преодоляване на проблема, предложени от БСП.", "date": "2019.04.15", "title": "Иван Кръстев, БСП: Важни са лицата, но и политиките, които те ще защитават в ЕП"}
{"url": "http://www.focus-news.net/news/2019/04/15/2646921/ria-novosti-nord-stream-2-podade-zayavka-za-nov-marshrut-na-severen-potok-2.html", "text": "Компанията Nord Stream 2 поиска разрешение от Дания за продължаване на газопровода „Северен поток-2“ по трети маршрут, предава  РИА Новости , като се позовава на съобщение от оператора на проекта.  \r\nНовият маршрут ще преминава през Изключителната икономическа зона (ИИЗ), южно от датския остров Борнхолм. \r\n„Тази територия в ИИЗ по-рано бе предмет на спор между Дания и Полша и следователно не е била достъпна за разработването на каквито и да било проекти. Споразумение между двете страни вече е постигнато, но все още не е ратифицирано от Полша\", се казва в изявлението. \r\nЕнергийната агенция на Дания (DEA) на свой ред подчерта, че третото предложение на компанията включва два варианта на маршрута, които минават по континенталния шелф на югоизток от Борнхолм. \r\n„През март 2019 г. Агенцията по енергетика на Дания поиска от Nord Stream 2 AG да разгледа югоизточния маршрут, който минава покрай континенталния шелф, за да може DEA да гарантира издаването на разрешително за строеж по най-оптималния маршрут по отношение на въздействието върху околната среда и безопасността. Според предварителните оценки, югоизточният маршрут е най-подходящ“, се казва в съобщението.  \r\nДатските власти обаче все още не са в състояние да кажат точно кога ще издадат разрешение за изграждане на газопровода, тъй като първо трябва да бъде извършена екологична оценка и „обществено обсъждане\", подчертава агенцията. \r\nСпоред представителите на Nord Stream 2 Дания умишлено забавя изпълнението на проекта, като по този начин подкопава доверието на инвеститорите. В допълнение към новото заявление, първите две са все още в сила: за изграждането на „Северен поток-2“ през териториалните води на Дания, южно от Борнхолм, и в ИИЗ северозападно от Борнхолм. Тереза Герова", "date": "2019.04.15", "title": "РИА Новости: Nord Stream 2 подаде заявка за нов маршрут на „Северен поток-2“"}
{"url": "http://www.focus-news.net/news/2019/04/15/2646936/smolyan-mokri-sa-v-usoynite-chasti-v-planinata-patishtata-v-oblastta-nastilkite-sa-obraboteni.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е облачно, без валежи, а температурите са положителни. Пътните настилки са предимно сухи. Мокри участъци има по високите и усойни участъци в планината. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През деня не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nДвижението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности, като на места се преминава след изчакване. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване заради паднала подпорна стена с каменна зидария. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ град Смолян пътните настилки са мокри. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.15", "title": "Смолян: Мокри са в усойните части в планината пътищата в областта, настилките са обработени"}
{"url": "http://www.focus-news.net/news/2019/04/15/2646937/varna-grazhdani-sa-signalizirali-za-6-nezakonni-smetishta-v-riosv-za-1-mesets.html", "text": "Граждани са сигнализирали до Регионалната инспекция по околната среда и водите (РИОСВ) във Варна за шест нерегламентирани сметища в и извън чертите на града за един месец. Информацията е подадена или чрез „Зеления телефон“, или на електронната поща, в рамките на месец март. Това съобщиха за  Радио „Фокус“ – Варна  от РИОСВ – Варна. В единия от случаите е сигнализирано за нерегламентирано сметище в района на Института по океанология към Българската академия на науките, до Авиобаза „Чайка“. При проверка на място е установено, че там се извършва рекултивация на нарушен терен. За констатираните замърсявания с отпадъци на обекта, извън обхвата на разрешителното, са дадени предписания на дружеството и предстои съставяне на акт за административно нарушение.  \r\nВ друг от сигналите на гражданите става въпрос за изхвърлени отпадъци от асфалтова настилка в частен имот. Информацията е препратена по компетентност до Община Аксаково. От там пък, са издали предписания със срок за изпълнение спрямо нарушителя. Отново през март е сигнализирано и за изхвърляне на битови и строителни отпадъци в близост до реката в землището на село Долище. И този сигнал е препратен до кмета на Аксаково за предприемане действия по почистване на замърсяването. Последващ контрол от експерт на РИОСВ-Варна ще се извърши по графика за проверка на Общината, във връзка с дадено предписание за почистване на всички замърсявания с отпадъци по деретата и речните легла.  \r\nПоредното нерегламентирано сметище през този месец е установено по пътя за село Тополи. При инспекция на място е установено, че са изхвърлени отпадъци на нерегламентирано място, формиращи микросметище. Нарушителите са неизвестни. В друго нерегламентирано сметище, но по пътя между Аксаково-Калиманци, на разклона за град Суворорово, също са установени незаконно изхвърлени отпадъци. Отново по електронната поща, граждани са сигнализирали и за образуване на 9 нерегламентирани сметища, по продължението на дерето в местността „Боровец-юг“. Сигналът е основателен и е препратен на Община Варна за предприемане действия по почистване на замърсяванията. \r\nДиана СТОЕВА", "date": "2019.04.15", "title": "Варна: Граждани са сигнализирали за 6 незаконни сметища в РИОСВ  за 1 месец"}
{"url": "http://www.focus-news.net/news/2019/04/15/2646939/aktsenti-v-sutreshniya-blok-dobro-utro-balgariya-po-radio-fokus-na-16-april.html", "text": "Навършват се 140 години от приемането на първата българска конституция - Търновската. Как се променя основният закон през годините и кои са стълбовете в конституционализма, запазили се и до днес? За съвършенствата и недостатъците на основните български закони разговаряме с бившия служебен премиер и професор по конституционно право Георги Близнашки. На фона на евролистите и политическите послания в каква посока ще бъдат тласнати електоралните предпочитания? Извън големите партии, какви са шансовете на малките, извънпарламентарно представени такива? Тези и други теми коментираме с политолога Даниел Смилов. В УНСС ще бъде открито третото издание на „Кариери УНСС 2019“. Какво дава срещата с водещи компании у нас с родните студенти и затвърди ли се през годините успешното взаимодействие между бизнеса и висшето образование? Повече ще ни разкаже председателят на Студентския съвет, който е и сред организаторите на събитието- Ангел Станков. В минутите след 9 часа отново ще насочим поглед към датата 16 април- как продължава програмата за честванията около приемането на Търновската конституция в старата столица ще ни разкаже колегата Луиза Транчева. Анна Лозанова от Радио „Фокус“-Видин пък ще ни разкрие повече за участието на видинските депутати в приемането на основния държавен закон преди 140 години.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.04.15", "title": "Акценти в сутрешния блок „Добро утро, България“ по Радио „Фокус“ на 16 април"}
{"url": "http://www.focus-news.net/news/2019/04/15/2646909/kosovskiyat-premier-reagira-na-izyavlenie-na-yohanes-han-predlozheniyata-za-razmyana-na-teritorii-sa-destruktivni.html", "text": "Министър-председателят на Косово Рамуш Харадинай реагира на изявленията на комисаря по европейска политика за съседство и преговори за разширяване Йоханес Хан, който заяви, че Брюксел ще подкрепи потенциалната размяна на територии между Косово и Сърбия, ако двете страни постигнат съгласие по този въпрос, съобщава електронното издание на водещия прищински ежедневник  Gazeta Express . \r\nХарадинай подчерта, че изявлението на косовския политик е направено броени дни преди срещата на лидерите от Западните Балкани в Берлин. Съгласно думите му, подобни коментари са деструктивни. „Разглеждането на неосъществената идея за размяна на територии от страна на Йоханес Хан само няколко дни преди срещата в Берлин, е безнадежден и деструктивен опит да бъде прокарана  през задната врата\", коментира Харадинай. \r\n„Правителството и гражданите на Ковосо изразяват големи надежди, че ръководството на столиците на ЕС ще отхвърли категорично призивите за нови трагедии на Балканите и наистина са решени да постигнат окончателно споразумение за мир и помирение със Сърбия\", подчерта  Харадинай. \r\nВ интервю за The Washington Post Йоханес Хан заяви, че ЕС може да подкрепи потенциална размяна на територии между Косово и Сърбия. „Единственото условие, което поставихме, е  всеки вид двустранно споразумение да допринесе за повече мир и стабилност в региона”, заяви Хан пред американското издание. Тереза Герова", "date": "2019.04.15", "title": "Косовският премиер реагира на изявление на Йоханес Хан: Предложенията за размяна на територии са деструктивни"}
{"url": "http://www.focus-news.net/news/2019/04/15/2646928/prezidentat-rumen-radev-tarnovskata-konstitutsiya-ukrepva-i-pokazva-zdravite-temeli-na-balgarskata-darzhava.html", "text": "Търновската конституция укрепва и показва здравите темели на българската държава. Затова трябва да се връщаме към нея винаги в трудни времена. Това каза президентът на Република България Румен Радев по време на тържественото заседание на Конституционния съд във Велико Търново по повод 140-та годишнина от приемането на основния закон, предаде репортер на  Радио „Фокус“ - Велико Търново . По думите му Търновската конституция е отправна точка за развитието на българската държава. Тя е основополагащ договор и основен върховен закон. \r\n„Именно върховенството на Конституцията заслужава внимание и грижи днес. Връщането ни 140 години назад поставя много въпроси, а всеки следващ допир с Конституцията обогатява с нови послания“, посочи Румен Радев. Той припомни думите на председателя на Учредителното събрание екзарх Антим I по време на закриването на събранието - „Слава Богу, свършихме делото, за което бяхме повикани. Станаха някои неспоразумения, но то се разумява от само себе си. Нашето събрание беше като кораб, изложен на бури: Слава Богу, този кораб достигна пристанището. Можем да кажем, че направихме закони от народа и за народа“.  \r\n„Търновската конституция слага началото на българския конституционализъм. В центъра на тази уредба е личността и ние трябва  да отстояваме интересите на народа, човека и изконната свобода. Конституционализмът е жив и сега. Вярвам, че в хода на това тържествено заседание ще се предложат идеи и смислени дебати, които ще водят към отговори и предизвикателствата на нашето време“, заяви президентът.  \r\nТържественото заседание бе открито от председателя на Конституционния съд проф. Борис Велчев. В речта си той се обърна към президента с молба Велико Търново да бъде признато за историческа и духовна столица на България и конституционно.  \r\nНадежда КРЪСТЕВА", "date": "2019.04.15", "title": "Президентът Румен Радев: Търновската конституция укрепва и показва здравите темели на българската държава"}
{"url": "http://www.focus-news.net/news/2019/04/15/2646931/zhelyazko-stefanov-okrazhen-prokuror-na-kardzhali-nyama-danni-za-natisk-varhu-semeystvoto-postradalo-pri-katastrofata-s-uchastieto-na-lyutvi-mestan.html", "text": "Няма данни за натиск върху семейството, пострадало при катастрофата с участието на Лютви Местан, при която загина 6-месечното им бебе. Това каза на брифинг окръжният прокурор на Кърджали Желязко Стефанов, предаде репортер на  Радио „Фокус“ . Прокурор Стефанов отбеляза, че до момента е извършен оглед на местопроизшествието, проведени са разпити на свидетели очевидци и са назначени съдебномедицински експертизи, които да установят причините за смъртта на 6-месечното бебе, както и вида на причинените увреждания на родителите на починалото бебе и братчето му. С постановление на разследващ следовател Лютви Местан е привлечен към наказателна отговорност за извършено престъпление, свързано с причиняване на смърт по непредпазливост при нарушаване на правилата за движение по пътищата на страната. Прокурор Стефанов допълни, че спрямо Лютви Местан е взета мярка за неотклонение „Парична гаранция“ в размер на 10 000 лева, която е съобразена с Наказателния кодекс. Наложена му е забрана да напуска пределите на страната без разрешение на наблюдаващия делото прокурор. Желязко Стефанов добави, че разследването продължава, като предстоят още огледи, разпити и назначаването на автотехническа експертиза. Към момента обвинението включа нарушаване на закона, свързано с не спиране на знак „Стоп“ и преминаване през кръстовище без да е спазено задължението за осигуряване на предимство на другия участник в движението, обясни прокурорът. На този етап няма доказателства с каква скорост се е движел автомобилът, в който е пътувало семейството. Това ще бъде установено с назначената автотехническа експертиза. Прокурор Желязко Стефанов допълни, че за подобно престъпление законът предвижда от 2 до 6 години лишаване от свобода, но обвинението може да претърпи изменение, включително и по отношение на друго лице. \r\nДарина ДЕЕНИЧИНА", "date": "2019.04.15", "title": "Желязко Стефанов, окръжен прокурор на Кърджали: Няма данни за натиск върху семейството, пострадало при катастрофата с участието на Лютви Местан"}
{"url": "http://www.focus-news.net/news/2019/04/15/2646930/washington-examiner-pravniyat-ekip-na-tramp-raboti-za-usavarshenstvane-na-140-stranichniya-kotradoklad-za-konstatatsiite-na-myuler.html", "text": "Докато Вашингтон очаква с нетърпение публикуването на доклада на Робърт Мюлер за предполагаемата руска намеса на изборите в САЩ, адвокатите на държавния глава Доналд Тръмп работят трескаво, за да довършат \"контрадоклад\" срещу твърденията на специалния прокурор, отбелязва американското издание  Washington Examiner . \r\nЕкипът на Тръмп работи по насрещния доклад в продължение на месеци, като още миналия август стана ясно, че документът ще се съсредоточи върху това дали започването на 22-месечното разследване на Мюлер е законно. \r\nСъобщава се, че докладът е от 140 страници, но адвокатът на Тръмп Руди Джулиани изрази надежди, че ще успее да редуцира текста до една трета от първоначалния му обем. Причината – последните заключения, от които стана ясно, че не може да бъдат доказани контактите между екипа на Тръмп и руснаците. Съгласно думите на Джулиани каза, по-голямата част от контрадоклада вероятно ще се съсредоточи върху възпрепятстването на претенциите за правосъдие. \r\nОчаква се документът от адвокатите на Тръмп да предизвика вътрешен дебат в екипа на Мюлер по казуса дали за това дали президентът е възпрепятствал правосъдието. В своето резюме Уилям Бар пише, че той и заместник-главният прокурор Род Розенщайн са заключили, че няма достатъчно доказателства за доказване на подобно твърдение. \r\nБар сигнализира, че публикуването на доклада ще стане факт тази седмица.Остава неясно каква част от него ще бъде редактирана.  \r\n„Докато чакат за излизането на доклада, в Конгреса се запасяват с уиски и планират поръчки за пица в очакване на маратона за четене на документа с обем от 400 страници“, разкриват от редакцията. Тереза Герова", "date": "2019.04.15", "title": "Washington Examiner: Правният екип на Тръмп работи за усъвършенстване на 140-страничния \"котрадоклад\" за констатациите на Мюлер"}
{"url": "http://www.focus-news.net/news/2019/04/15/2646940/rumen-gechev-pg-na-bsp-za-balgariya-predizborna-propaganda-e-obeshtanieto-na-borisov-che-balgariya-shte-vleze-v-chakalnyata-na-evrozonata-prez-yuli.html", "text": "Некачествена предизборна пропаганда е обещанието на премиера Борисов, че страната ни ще влезе в чакалнята на еврозоната през юли. Това каза за предаването „Софийска трибуна“ на  Радио „Фокус“  народният представител от ПГ на „БСП да България“ Румен Гечев. „Срокът, който се посочва е след изборите, т.е. след 26 май“, обясни той. „Това няма как да стане, защото в момента ЕЦБ извършва стрест-тест на шест избрани водещи български банки, като основната задача е оценка на активите и пасивите на баланса на тези банки, за да се види доколко е надеждна банковата система на България. Съгласно приетите процедури, завършването на стрест-теста ще стане в края на юли, чисто технологично няма как в същия период да се обявяват резултати, да се организират обсъждания и да се събира Съвета на Европа и управлението на ЕЦБ, за да решават дали България да бъде приета в чакалнята на еврозоната“, уточни Румен Гечев. По думите му това е сигурно доказателство, че министър-председателят Бойко Борисов хвърля обещания в публичното пространство, които и той самият знае, че не могат да бъдат изпълнени. Вторият проблем е, че правителството на ГЕРБ и неговите сателити предлагат България да влезе в чакалнята на еврозоната без да е представило на обществото, на парламента и специализираните му комисии разчети на ефектите от това присъединяване. „Правителството се опитва да използва евентуалното влизане в еврозоната като политически маркетинг, като проява на послушност пред Брюксел, без да дава съответните разчети“, добави народният представител от ПГ на „БСП за България“. Правителството е длъжно да каже защо България е преценила, че е от тази група страни, които искат да влязат в еврозоната, посочи той. По думите му е абсолютно неприемливо без разчети и предварителни сметки, което и да било правителство, да взима такива стратегически решения. Тези обещания са безпочвени предизборни агитации, добави Румен Гечев. \r\nВеселка ИВАНОВА", "date": "2019.04.15", "title": "Румен Гечев, ПГ на „БСП за България“: Предизборна пропаганда е обещанието на Борисов, че България ще влезе в чакалнята на еврозоната през юли"}
{"url": "http://www.focus-news.net/news/2019/04/15/2646942/zam-kmetat-na-sadovo-petar-georgiev-zapochva-tsyalosten-remont-na-obshtinskiya-pat-katunitsa-bolyartsi.html", "text": "Започва цялостен ремонт на общинския път Катуница-Болярци. Това съобщи в предаването  „Садово в сърцето на Тракия”  по Радио „Фокус”-Пловдив зам.-кметът на Садово Петър Георгиев. Финансирането на ремонта на пътя е осигурено, предстои цялостният ремонт да започне към средата на юни. „Това е много натоварен път, предвижда се разширяването му, а настилката му не е била реновирана повече от 40 години”, каза още Георгиев. По думите му навремето тя не е била съобразена с натоварването, на което е подложена сега. Парите за ремонта са осигурени с проект по Програмата за развитие на селските райони.  \r\nПрез миналата година в общината са изградени 5 мостови съоръжения в района на село Чешнегирово. Мостовете са над дерета, които минават през селото, те са почистени, направени са и водостоци, така че да имат повишена проводимост и за в бъдеще да няма проблеми със заливане при високи води. През миналия месец е възстановена и дигата на река Чая при село Катуница, която се беше пропукала. \r\nЦветана ТОНЧЕВА", "date": "2019.04.15", "title": "Зам.-кметът на Садово Петър Георгиев: Започва цялостен ремонт на общинския път Катуница-Болярци"}
{"url": "http://www.focus-news.net/news/2019/04/15/2646941/predstoyashti-mezhdunarodni-sabitiya-za-16-aprilagentsiya-fokus.html", "text": "Среща Русия-Арабската лига. \r\n***  Канцлерът на ФРГ Ангела Меркел приема за среща президентът на Киргизстан. \r\n***  Съдът в Германия ще се произнесе за евтаназията. \r\n***  Бившата първа дама на САЩ Мишел Обама ще посети Париж като част от турнето за представяне на мемоарите й. \r\n***  Публикуване на данните за безработицата през февруари.  \r\n*** Съдът ще се произнесе по дело срещу гражданин на Норвегия, шпионирал ядрени подводници. \r\n***", "date": "2019.04.15", "title": "Предстоящи международни събития за 16 април(Агенция „Фокус“)"}
{"url": "http://www.focus-news.net/news/2019/04/15/2646943/kmetat-na-beloslav-inzh-deyan-ivanov-tsyalata-sgrada-na-sou-sv-sv-kiril-i-metodiy-v-grada-predstoi-da-bade-sanirana-prez-sledvashtite-mesetsi-s-evropeysko-finansirane.html", "text": "Цялата сграда на Средното общообразователно училище (СОУ) „Св. Св. Кирил и Методий“ в град Белослав предстои да бъде санирана през следващите месеци с европейско финансиране. Символичното откриване на обекта бе на 8 април. Това каза в интервю за  Радио „Фокус“ – Варна  кметът на Белослав инж. Деян Иванов. Ремонтът е в изпълнение на проекта „Саниране, оборудване и обзавеждане на общинска образователна инфраструктура с местно значение“, по подмярка 7.2. „Инвестиции в създаването, подобряването или разширяването на всички видове малка по мащаби инфраструктура“ от Програмата за развитие на селските райони за периода 2014 – 2020 г. Общата стойност на проекта е малко под 1 415 000 лева без ДДС. От тях за саниране на сградата ще бъдат похарчени почти един милион лева. С останалия финансов ресурс училището ще бъде осигурено с мебелно обзавеждане и техническо оборудване с цел оптимизиране на учебния процес. Кметът на Белослав обясни, че проектът включва три основни договора. Дейностите ще бъдат извършвани поетапно, след санирането и боядисването. „Това е една от най-големите сгради в нашата община. Съвсем ще се смени обликът на училището“, посочи нж. Деян Иванов и добави, че през годините по сградата са правени текущи ремонти, но не и цялостна реконструкция. Преди време е сменена голяма част от дограмата на зданието. Предстои освен санирането, да бъде направена и хидроизолация на покрива. \r\nКметът на Белослав съобщи също, че празнична украса ще зарадва и тази година най-малките жители на града за предстоящите Великденски празници - големи яйца, които ще бъдат украсени от децата, ще бъдат разположени на площада до Общината. Идеята е децата да бъдат дейни за подготовката на празника. По традиция за Велики четвъртък най-малките жители на Общината ще могат да се включат в изрисуването им. \r\nИнж. Деян Иванов информира още, че в Белослав се извършват последни приготовления, седмици преди в града да пристигне екипът, който ще вземе участие в четвъртата експедиция „АБОРА IV“, с ръководител немският учен д-р Доменик Гьорлиц. Екипът на експедицията предстои да пристигне на 2 май. В частен терен близо до ферибота край езерото ще бъде изработен 14-метров тръстиков кораб, с който ще бъде извършена експедиция „АБОРА IV Аргонавти от каменната ера“. Тя ще следва маршрута на Северния копринен път от Близкия изток през Черно море и Босфора до Егейско море, използван в древни времена. По думите на инж. Деян Иванов, в момента се ремонтират помещенията, които ще ползва екипът, който ще строи плавателния съд. Извършват се и доставки на дървен материал по зададени спецификации, чрез различни фирми. Кметът на Белослав добави, че е имало и някои технически затруднения, тъй като получателят на контейнера с тръстиката за изработката на лодката от Боливия не е български гражданин. Засега обаче подготовката върви по план. Очаква се по време на строителството гражданите да могат свободно да посещават двата имота, в които ще се осъществяват дейностите и да наблюдават работата на екипа.  \r\nАсоциация „АБОРА“ е международна организация, която е провела вече три експедиции. „АБОРА I“ през 1999 г. е осъществила плаване от Сардиния през Корсика до устието на река Елба, „АБОРА II“ през 2002 г. – плаване по затворен маршрут Египет – Ливан – Кипър, „АБОРА III“ през 2007 г. – плаване от бреговете на Северна Америка до Азорските острови. „АБОРА IV“ ще започне плаването от Варна, от източния бряг на Черно море. Неговата цел е да докаже наличието на контакти между средиземноморските и черноморските народи още през праисторическата епоха. Плаването ще се извърши с модел на примитивен тръстиков кораб, който ще бъде построен в Белослав. За негов прототип ще бъдат използвани скални рисунки от Египет и Месопотамия. Корпусът на кораба ще бъде дълъг 14 метра, широк 4 метра и висок 2 мeтра. Всички части ще бъдат изработени в съответствие с изискванията на експерименталната археология. Екипажът ще се състои от 12 души. Ще участват Теодор Роков – археолог от Регионалния исторически музей във Варна, както и представители от Медицинския университет в областния град. Новата експедиция ще следва маршрута на Северния копринен път от Близкия изток през Черно море и Босфора до Егейско море, използван в древни времена. За основа на експедицията ще служат сведения на Херодот за търговски контакти между Древен Египет и народите по бреговете на Черно море и Източното Средиземноморие. По експериментален път ще бъде доказано, че тези контакти са съществували още от времето на каменно-медната епоха, в района на днешна Варна. \r\nДиана СТОЕВА", "date": "2019.04.15", "title": "Кметът на Белослав инж. Деян Иванов: Цялата сграда на СОУ „Св. Св. Кирил и Методий“ в града предстои да бъде санирана през следващите месеци с европейско финансиране"}
{"url": "http://www.focus-news.net/news/2019/04/15/2646945/reuters-gartsiya-shte-poiska-saglasieto-na-esf-za-predsrochno-pogasyavane-na-zaemite-ot-mvf.html", "text": "Гърция планира тази седмица да подаде молба до Европейския стабилизационен механизъм (ЕМС), с която да поиска съгласието на спасителния фонд на еврозоната за предсрочното погасяне на кредитите, дължими на Международния валутен фон, предава  Reuters , като се позовава на източник, запознат със ситуацията.  \r\nЖеланието на Атина е да върне на МВФ около 3,7 млрд. евро, разкрива източникът на агенцията. Същата сума Гърция трябва да възстанови и на ЕСМ с оглед спазване на условията на спасителния план, но по всяка вероятност спасителния фонд на еврозоната ще се откаже от това си право. Тереза Герова", "date": "2019.04.15", "title": "Reuters: Гърция ще поиска съгласието на ЕСФ за предсрочно погасяване на заемите от МВФ"}
{"url": "http://www.focus-news.net/news/2019/04/15/2646938/afp-protestirashti-nastoyaha-za-razpuskane-na-upravlyavashtiya-v-sudan-voenen-savet.html", "text": "Групата, оглавяваща протестното движение в Судан, поиска новият управляващ военен съвет на страната да бъде разпуснат и заменен от цивилни с представители на армията, предава  AFP . \r\n„Искаме военният съвет да бъде разпуснат и да бъде заменен от граждански съвет с представители на армията\", обяви Мохамед Наджи, старши ръководител на Асоциацията на професионалистите в Судан. \r\nДруги подробности около събитията в Хартум към момента не се съобщават. Тереза Герова", "date": "2019.04.15", "title": "AFP: Протестиращи настояха за разпускане на управляващия в Судан военен съвет"}
{"url": "http://www.focus-news.net/news/2019/04/15/2646934/kathimerini-novoto-ime-na-makedoniya-se-prevarna-v-tsentralen-vapros-na-kampaniyata-za-prezidentskite-izbori.html", "text": "Преспанското споразумение се очертава като един от най-горещите въпроси в предстоящите президентски избори в Северна Македония, коментират в редакцията на електронното издание на гръцкия всекидневник  Kathimerini . \r\nКандидатът управляващия СДСМ и коалиция Стево Пендаровски защити промяната на името в рамките на митинг в столицата Скопие в неделя. Той припомни на хората, че новото име на страната е част от споразумението с Гърция, което проправя пътя за македонското членство в НАТО. \r\nНо на свой ревд претендентът на опозиционната ВМРО-ДПМНЕ Гордана Силяновска Давкова обвини правителството на премиера Зоран Заев за „болезнената“ промяна на името, като същевременно го уличи в корупция и непотизъм. \r\nМиналата година Северна Македония и Гърция постигнаха споразумение за прекратяване на спора за името, продължил почти три десетилетия. Промяната на името на страната бе едно от условията на сделката. \r\nПрезидентските избори в Македония са на 21 април.  Тереза Герова", "date": "2019.04.15", "title": "Kathimerini: Новото име на Македония се превърна в централен въпрос на кампанията за президентските избори"}
{"url": "http://www.focus-news.net/news/2019/04/15/2646948/sport-kielini-veroyatno-shte-propusne-macha-sreshtu-ayaks.html", "text": "Капитанът и защитник на Ювентус Джорджо Киелини вероятно ще пропусне мача от четвъртфиналите на Шампионската лига срещу отбора на Аякс. Според информация в медиите 34-годишният италианец все още се възстановява от получена травма. Той е пропуснал и днешната тренировка на терена.  \r\nМачът между Ювентус и Аякс ще се играе утре вечер от 22:00 часа. Освен Киелини, под въпрос за мача в Торино е и Дъглас Коща, който също е изпитал болки след края на първия мач между двата тима в Амстердам.", "date": "2019.04.15", "title": "Спорт: Киелини вероятно ще пропусне мача срещу Аякс"}
{"url": "http://www.focus-news.net/news/2019/04/15/2646947/liderat-na-bsp-sofiya-kaloyan-pargov-shte-uchastva-v-otkrivaneto-na-izlozhenieto-transtrend-2019-inovatsii-biznes-i-obrazovanie-v-transporta-na-16-april.html", "text": "На 16 април лидерът на БСП – София Калоян Паргов, който е и заместник-председател на Комисията по транспорт и туризъм в Столичния общински съвет, ще участва в тържественото откриване на изложението \"Транстренд 2019\" – Иновации, бизнес и образование в транспорта. Това съобщиха от пресцентъра на  ГС на БСП-София . \r\nСъбитието ще се състои от 10.00 часа във Висшето транспортно училище „Тодор Каблешков“.", "date": "2019.04.15", "title": "Лидерът на БСП-София Калоян Паргов ще участва в откриването на изложението \"Транстренд 2019\" - Иновации, бизнес и образование в транспорта на 16 април"}
{"url": "http://www.focus-news.net/news/2019/04/15/2646949/varna-za-parvi-pat-v-grada-predstavyat-album-sas-semeyni-snimki-na-knyaz-aleksandar-batenberg.html", "text": "От 16 април до 16 май 2019 г. в Музея на Възраждането  варненци и гости на града ще могат да разгледат за първи път албум със семейни снимки на княз Александър Батенберг. Тази семейна ценност е била подарена от д-р Анастасия Головина в далечната 1924 г. Това съобщават от пресцентъра на  Регионалния исторически музей . Представянето е посветено на 140-годишнината от учредяването на Великото народно събрание  и изборът на Батенберг за първи владетел, който да управлява България след Освобождението. Сред фотосите е и автограф на княза, както и снимки на съпругата – актрисата Йохана Лойзингер и двете им деца, които  носят български имена – Цвета и Крум-Асен. За тези, които не са успели да разгледат фотосите от изложбата „Варненците, които градиха държавността. 140 години Учредително събрание“ в Детския кът на Морската градина, сега могат да го направят в Музея на Възраждането.", "date": "2019.04.15", "title": "Варна: За първи път в града представят албум със семейни снимки на княз Александър Батенберг"}
{"url": "http://www.focus-news.net/news/2019/04/15/2646952/afp-redaktiraniyat-doklad-na-myuler-shte-bade-publikuvan-v-chetvartak.html", "text": "Преработената версия на окончателния доклад на специалния съветник Робърт Мюлер за разследването на руските връзки на екипа на американския президент Доналд Тръмп ще бъде публикуван в четвъртък, съобщиха от Министерството на правосъдието на САЩ, предава  AFP . \r\nОбявяването на доклада от 400 страници ще стане факт повече от три седмици, след като противоречивото резюме на главния прокурор Бил Бар позволи на Тръмп да обяви документа за „пълно и цялостното“ му освобождаване след 22 месеца разследване. \r\nСпоред Бар Мюлер не е открил никакви доказателства, че екипът на Тръмп е имал контакти с руснаците, насочени към постигане на споразумение с цел повлияване на изхода от гласуването на президентските избори в САЩ през 2016 г. Т.е. не са събрани достатъчно доказателства, които да направят възможно обвинение срещу Тръмп за възпрепятстване на правосъдието. Тереза Герова", "date": "2019.04.15", "title": "AFP: Редактираният доклад на Мюлер ще бъде публикуван в четвъртък"}
{"url": "http://www.focus-news.net/news/2019/04/15/2646944/to-vima-gartsiya-turtsiya-shte-izpolzva-s-400-kato-shtit-i-za-egeysko-more.html", "text": "Електронното издание на гръцкия ежедневник  To Vima  публикува статия, в която обръща внимание на целите, заради които Турция закупува руските зенитно-ракетни системи С-400 – въпреки съпротивата на САЩ и НАТО.  \r\nМатериалът е базиран на текст, разпространен в турския вестник  Milliyet , озаглавен „Те идват през юли! 600-метрова стена“. В него се подчертава, че първата партида от руските системи ще бъдат доставени на Анкара през лятото че системата ще бъде използвана като „щит“ в Егейско море и няколко други области.  \r\nСпоред доклада в турския всекидневник, руската ракетна система ще действа като възпиращо средство в Егейско море, където Военновъздушни сили на Анкара са подложени на натиск от гръцки военни самолети, а също в и в Източното Средиземноморие, където страната има претенции към газовите и нефтени находища на Кипър. В текста се казва още, че придобиването на ракетните системи ще укрепи суверенитета на Турция. \r\nПокупките ще увеличат натиска над ВВС на Гърция, действията на които ще бъдат постоянно следени в реално време, коментира To Vima, като цитира турското издание, според което С-400 ще позволят на Анкара значително да намали разходите за наблюдение на Егейско море. \r\nРадарът на С-400 има обхват до 570—600 км. Той може да открие бомбардировачи на разстояние 570 км и изтребители F-16 в обхват от 400 км. Предвижда се руснаците трябва да доставят 128 ракети с различни обхвати - 40, 120 и 250 км. Русия също проучва възможността за продажба на ракети с обхват от 400 км за Турция. \r\nМестата, където ще бъдат поставени ракетните системи, се обсъждат от Генерален щаб и правителството на Турция.  Очаква се една батерия от ракети да бъде разположена на авиобаза „Акънджи“ северозападно от Анкара. \r\nДруги възможни места са турските проливи край Егейско и Мраморно море, близо до Истанбул, Средиземно море, в Югоизточна Турция близо до сирийската граница и Източна Тракия близо до гръцката граница. \r\nВ доклада се заявява, че Гърция често извършва нарушения на въздушното пространство на Турция – нещо, в което и Атина обвинява ВВС на съседката си. Турция има дългогодишни териториални претенции към Гърция в Егейско море, които оспорват суверенитета й над 100 островчета. . Тереза Герова", "date": "2019.04.15", "title": "To Vima (Гърция): Турция ще използва С-400 като „щит“ и за Егейско море"}
{"url": "http://www.focus-news.net/news/2019/04/15/2646954/nimh-utre-na-mesta-v-zapadnata-polovina-ot-stranata-otnovo-shte-prevali-dazhd-a-v-planinite-nad-1800-m-snyag.html", "text": "През следващото денонощие ще има временни разкъсвания и намаления на облачността, но през деня на места в западната половина от страната отново ще превали дъжд, в планините над 1800 м – сняг. Вятърът ще се ориентира от северозапад, ще е предимно слаб. Минималните температури ще са между 1° и 6°,на отделни места в Североизточна България и по високите полета, при изясняване в нощните часове, ще се образува слаба слана. Максималните ще са между 12° и 17°. Такава е прогнозата за времето на  Националния институт по метеорология и хидрология (НИМХ) , съобщи за  Агенция \"Фокус\"  дежурният синоптик Анна Дякова. \r\nНад Черноморието ще има разкъсана облачност. Ще духа слаб  север-северозападен вятър. Остава хладно с максимални температури между 13° и 14°. Температурата на морската вода е 11-12°. Вълнението на морето ще е 2-3 бала.  \r\nНад планините ще е предимно облачно, на места, главно в масивите на Западна България ще превали дъжд, а над 1800 м - сняг. Ще духа до умерен северозападен вятър. Максималната температура на височина 1200 метра ще е около 6°, на 2000 метра – около минус 1°. \r\nАтмосферното налягане слабо ще се повиши, ще е малко по-високо от средното за април. \r\nВ сряда слаби превалявания ще има само на изолирани места, главно в източната половина от страната и в планините. Ще има и временни разкъсвания и намаления на облачността, на повече места преди обяд. Вятърът ще остане от северозапад, привечер в Източна България отново ще се ориентира от североизток. Сутрешните температури ще са предимно между 1° и 6° и на отделни места, главно в Североизточна България и по високите полета, ще се образува слана. Дневните температури слабо ще се повишат. В четвъртък и петък отново ще има превалявания, на повече места и по-съществени през втория ден. Вятърът ще бъде от североизток, в Източна България ще е умерен и температурите ще се понижат.", "date": "2019.04.15", "title": "НИМХ: Утре на места в западната половина от страната отново ще превали дъжд, а в планините над 1800 м – сняг"}
{"url": "http://www.focus-news.net/news/2019/04/15/2646950/obstanovkata-na-gkpp-kapakule-se-normalizira-obzor.html", "text": "След като в неделя над 200 камиона на български превозвачи бяха блокирани заради задължения към турската тол система на ГКПП „Капъкуле“, в понеделник обстановката се нормализира.  \r\nПо информация на Генералното ни консулство турските митнически власти са установили, че са били допуснати технически грешки при около 100 случая с чужди граждани и са били надвзети парични суми.  \r\nКъм момента не може да се каже при колко от тези случаи става въпрос за български граждани и фирми. Но на състоялата се среща на генералния ни консул в Одрин с директора на Митници „Тракия“ е постигната договореност до края на тази седмица и след изготвянето на пълен анализ на въпросните грешки, турската страна да предостави на ГК Одрин списък на автомобилите, на които са били наложени и заплатени по-високи такси. Ще бъде предоставен и електронен адрес, на който да се изпращат молби за възстановяване на надвзетите суми.  \r\nТурската страна е поела ангажимент след получаване на въпросните молби надплатените финансови средства да бъдат възстановени в кратък срок.  \r\nВ Генералното ни консулство в Одрин към момента са постъпили 2 конкретни сигнала от български граждани за надвзети суми за неплатени пътни такси, които се проверяват.  \r\nМеждувременно  министърът на транспорта, информационните технологии и съобщенията Росен Желязков  проведе среща днес с посланика на Република Турция у нас д-р Хасан Улусой. Срещата бе по покана на министър Желязков и е във връзка със създалата се ситуация по забавяне на преминаването на леки и тежкотоварни автомобили на турско-българската граница.  \r\nПосланик Улусой информира министър Росен Желязков, че считано от 11 април 2019 г., на граничните контролно-пропускателни пунктове в Турция, в това число и тези с Република България, функционира интегрирана система за управление и събиране на такси и глоби, свързани с използването на пътната инфраструктура на турската държава (тол система). От 11 април 2019 г. неплатени тол такси и глоби за електронно констатирани пътни нарушения се установяват и събират на излизане от Република Турция.  \r\nЗа  “Фокус“  изпълнителният директор на Камарата на автомобилните превозвачи Димитър Димитров коментира, че автомобили, които довчера са имали да плащат, днес минават. „Това е положението към момента. Опашката е голяма“, допълни Димитров. Той обърна внимание, че автомобили, които са имали да плащат, минават свободно през „Лесово“, а на „Капитан Андреево“ биват задържани, докато не си платят глобата. \r\nСпоред него не е ясно за какво служат тези глоби. По думите му информацията от шофьорите е, че много често на пунктовете, където се плаща и се взимат стикери по турската тол система, липсва устройство и превозвачите биват принудени да нарушават правилата. Димитър Димитров допълни, че се е знаело, че тази акция приключва до неделя вечерта. „Т.е. събира се, каквото се събира до неделя. Пълнят хазната, колкото могат до неделя и от понеделник напрежението спада и не се събира нищо“, обясни Димитров. По думите му това са прийоми на турската страна, които не са от вчера. Той даде пример с проблемите с разрешителното на турската граница и посочи, че те се появяват винаги в петък след обяд.  \r\nСпоред въведената на ГКПП в Турция нова система на излизане от страната се изисква плащане на незаплатени пътни такси от 1 януари 2017 г. насам. Българските граждани, желаещи да проверят дали имат неплатени пътни такси в Турция, зачислени на техните моторни превозни средства, може да го направят на електронен адрес:  \r\nВ момента новата система включва събиране единствено на неплатени пътни такси – за магистрали, мостове, пътни съоръжения, но се очаква в бъдеще да заработи в пълен капацитет, включително и за събиране на неплатени глоби за нарушение на правилата за движение на територията на Турция. Във връзка с това е препоръчително българските граждани стриктно да спазват правилата за движение по пътищата и други разпоредби на територията на Турция. \r\nДеница КИТАНОВА", "date": "2019.04.15", "title": "Обстановката на ГКПП „Капъкуле“ се нормализира (ОБЗОР)"}
{"url": "http://www.focus-news.net/news/2019/04/15/2646946/predsedatelyat-na-ns-tsveta-karayancheva-konstitutsionniyat-sad-ostana-neopetnena-institutsiya-izdignata-visoko-nad-greshkite-podvodnite-kamani-intrigite-i-mezhduosobitsite.html", "text": "Събирали сме се в Търново, за да честване смелостта и вдъхновението на строителите на съвременна България. Това каза председателят на Народното събрание Цвета Караянчева по време на тържественото заседание на Конституционния съд по повод 140-ата годишнина от приемането на Търновската конституция, предаде репортер на  Радио \"Фокус\" - Велико Търново . Тя припомни как в продължение на два кратки месеца на разгорещени дебати и политически сблъсъци, те са успели да превъзмогнат противопоставянето, а понякога и личната си горделивост, в името на една единствена висша цел - възстановяването на българската държавност. По думите ѝ 16 април 1879 година е денят, в който България става част от модерния свят. \"С гордост наричаме първия ни основен закон един от най-демократичните за времето си. Най-важното думи в него са свобода и свободен. Най-вълнуващият текст в него е: \"Всякой роб, от какъвто пол, вера и народност да бъде, свободен става, щом стъпи на българска територия\". Този текст не съответства пред брожения та на руския органически устав. Той е изцяло израз на волята на първите ни депутати. И ако се чуват понякога разсъждения, че свободата ни е била подарена или че 3-ти март е просто датата на един международен договор, сключен между две воюващи държави, то подписването на Търновската конституция безспорно е изцяло българско дело, което както по-късно Съединението и обявяването на Независимостта\", подчерта Караянчева. Тя посочи, че създаването на Конституционния съд от Седмото Велико народно събрание през 1991 година е също дело с огромно значение. \"За първи път в България се създава орган, който да осигури върховенството на основния закон по отношение на актовете на Народното събрание и указите на президента. Независимо, че решенията на Конституционния съд винаги имат политически последици, защото актове, в които е посочена политическата воля на различни парламентарни мнозинства и на всички държавни глави, той остава конституционен арбитър при осигуряване на върховенството на конституцията. В него през всички тези години работеха и работят изключителни представители на юридическата практика и на правната теория в България. В 30-ата годишнина от началото на българския преход искрено и с гордост можем да кажем, че Конституционния съд остана неопетнена институция, която издигната високо над грешките, подводните камъни, интригите и междуособиците, които съпътстваха и вероятно ще продължат да съпътстват политическия живот в България. Пожелавам ви сила, която смелост и мъдрост, за да продължите да надграждате поставения до този момент стабилен фундамент\", посочи Караянчева.  \r\nНадежда КРЪСТЕВА", "date": "2019.04.15", "title": "Председателят на НС Цвета Караянчева: Конституционният съд остана неопетнена институция, издигната високо над грешките, подводните камъни, интригите и междуособиците"}
{"url": "http://www.focus-news.net/news/2019/04/15/2646956/yambol-mestnata-komisiya-za-borba-sreshtu-protivoobshtestvenite-proyavi-na-maloletnite-i-nepalnoletnite-kam-obshtinata-e-obrazuvala-71-vazpitatelni-dela-prez-2018-godina.html", "text": "Отчет за 2018 г. представи Местната комисия за борба срещу противообществените прояви на малолетните и непълнолетните в Ямбол. Това съобщиха от  комисията . \r\nПрез 2018 г. Местната комисия за борба срещу противообществените прояви на малолетните и непълнолетните при Oбщина Ямбол е образувала 71 възпитателни дела, като 70 от тях са завършили с налагане на възпитателни мерки. Това стана ясно на заседание на комисията, по време на което беше отчетена дейността й за 2018 година. \r\nПо заявления на РУ на МВР са образувани 14 възпитателни дела, 2 от преписките се отнасят за бягства от дома, две за притежание и употреба на психоактивни вещества, по едно за кражба от търговски обект и унищожаване на чуждо имущество, 3 са били сигналите за хулигански прояви. Останалите 4 възпитателни дела по сигнали на полицията са за нарушения по Наредба № 1 на ОбС – Ямбол. \r\nПо преписки на прокуратурата през 2018 година са образувани и разгледани 56 възпитателни дела като отново най-голям дял имат делата, образувани за извършени кражби на чуждо имущество – общо 39. Едно възпитателно дело е образувано за кражба на моторно-превозно средство от непълнолетен. Осем са случаите за притежание и употреба на психоактивни вещества, три са възпитателните дела за нанасяне на телесна повреда, едно е образувано за унищожаване и повреждане на чуждо имущество и др. \r\nОбщият брой на децата с наложени възпитателни мерки за отчетния период е 93, а броят на наложените възпитателни мерки е 100. Законът за борба срещу противообществените прояви на малолетните и непълнолетните дава възможност за налагане на повече от една възпитателна мярка, което е приложено спрямо 7 маловръстни. Три са предложенията до Районен съд –Ямбол за налагане на крайната възпитателна мярка от Закона за БППМН: „настаняване във възпитателно училище-интернат“. При едно от възпитателните дела то е уважено, а при другите две съдът е наложил други възпитателни мерки.", "date": "2019.04.15", "title": "Ямбол: Местната комисия за борба срещу противообществените прояви на малолетните и непълнолетните към Общината е образувала 71 възпитателни дела през 2018 година"}
{"url": "http://www.focus-news.net/news/2019/04/15/2646957/vidin-natovaren-e-trafikat-po-glaven-pat-e-79-v-oblastta-v-posoka-za-granichen-punkt-dunav-most-2.html", "text": "Натоварен е трафикът по главен път Е-79 във Видинска област в посока за граничен пункт „Дунав мост 2“, съобщиха за  Радио „Фокус“ – Видин  от Областно пътно управление. Най-натоварен е участъкът между Дунавци и Видин, пътуват предимно тежкотовани автомобили. За другите два гранични пункта в областта – „Връшка чука“ и „Брегово“ трафикът е с нормална интензивност.Пътните настилки са сухи и видимостта е отлична. В областния град повече автомобили се движат на входно изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.04.15", "title": "Видин: Натоварен е трафикът по главен път Е-79 в областта в посока за граничен пункт „Дунав мост 2“"}
{"url": "http://www.focus-news.net/news/2019/04/15/2646959/shumen-predstoi-praskane-s-preparati-za-rastitelna-zashtita-v-zemlishtata-na-grada.html", "text": "Община Шумен уведомява собствениците на пчелни семейства, че фирма „КИММС“ ЕООД ще проведе третирания с препарати за растителна защита в землището на гр. Шумен, кв. „Дивдядово“ и в граничещите територии, считано от 18 до 19 април 2019 г. Това съобщиха от  Община Шумен . Съгласно чл.10 от Наредба 13 от 26.08.2016 г. на МЗХ собствениците са длъжни да предприемат мерки по опазване на пчелните семейства от отравяне. Повече информация може да намерите на сайта на Община Шумен, на посочените телефони на фирма „КИММС“ ЕООД – 054/ 857 710 и 0888996222 и на телефон – 054/ 857 710 в общинската администрация.", "date": "2019.04.15", "title": "Шумен: Предстои пръскане с препарати за растителна защита в землищата на града"}
{"url": "http://www.focus-news.net/news/2019/04/15/2646961/vidin-vidinskiyat-vladika-daniil-shte-iznese-otkrit-urok-v-selo-vladimirovo-za-velikden-i-svarzanoto-s-praznika-evangelsko-sabitie.html", "text": "Видинският владика Даниил ще изнесе открит урок в село Владимирово за Великден и свързаното с празника евангелско събитие, съобщиха за  Радио „Фокус“ – Видин  от Професионалната гимназия  монтанското село. Урокът ще се проведе на 16 април 2019 г. в новия храм „Свети Николай Чудотворец“. В Професионалната гимназия в село Владимирово от началото на тази учебна година има клуб, в който се провеждат часове по религия. Много от учениците в гимназията са прояви интерес към историческите корени на Великден и за това е поканен и видинският митрополит Даниил. Очаква се интерес да проявят към лекцията на митрополита и богомолците от селото. \r\nАнна ЛОЗАНОВА", "date": "2019.04.15", "title": "Видин: Видинският владика Даниил ще изнесе открит урок в село Владимирово за Великден и свързаното с празника евангелско събитие"}
{"url": "http://www.focus-news.net/news/2019/04/15/2646962/varna-i-prez-2019-godina-obshtina-beloslav-shte-podpomogne-dvoyki-s-reproduktivni-problemi-za-invitro-protseduri.html", "text": "През 2019 година Община Белослав продължава да изпълнява стартиралата през 2016 година Програма „Инвитро“. С 3000 лева от бюджета, в следващите месеци, ще могат да бъдат подпомогнати двойки с репродуктивни проблеми. Това съобщи за  Радио „Фокус“ – Варна  зам.-кметът на Белослав Светла Колева. По думите ѝ при необходимост сумата може да се актуализира. До момента Общината е отпускала два пъти по 1000 лева. За ползване на услугата могат да кандидатстват всички жени, ненавършили 43 години. Задължително условие при подаването на документите по програмата е поне единият от партньорите в двойката, да има регистрация на територията на Общината. От три години, в бюджета на Белослав се предвиждат средства за програмата. По думите на Светла Колева досега при една от двойките, кандидатствали за помощта, е констатирана бременност, почти на финала на представянето на документите. Желаещите да получат средства през тази година, могат да се информират за условията на сайта на Общината, те са посочени в Наредбата за еднократно финансово подпомагане. Допълнителна информация може да се получи и на място в деловодството. Там може да се попълни и необходимата документация по образец. \r\nДиана СТОЕВА", "date": "2019.04.15", "title": "Варна: И през 2019 година Община Белослав ще подпомогне двойки с репродуктивни проблеми за инвитро процедури"}
{"url": "http://www.focus-news.net/news/2019/04/15/2646958/ministarat-na-otbranata-na-turtsiya-pokupkata-na-s-400-nyama-da-promeni-angazhimentite-na-ankara-kam-nato.html", "text": "Покупката на руски зенитно-ракетни комплекси (ЗРК) С-400 от Турция няма да промени ангажиментите й към НАТО, Анкара не е получила от своите съюзници „отговарящи на искането предложения“ за противовъздушни средства, заяви в понеделник турският министър на отбраната Хулуси Акар на конференция във вашингтонгския американо-турски съвет, предава  ТАСС . \r\n„Няма да има никакви промени в ангажиментите на Турция към НАТО. Покупката на С-400 е национално решение“, отбеляза министърът. \r\nПо неговите думи, Турция е „изправена пред сериозна въздушна заплаха“. „За съжаление, ние не получихме отговарящи на нашите искания предложения от нашите съюзници. Предложението за С-400 отговаряше на нашите потребности за съвместно производство, технологии и цени“, подчерта Акар. \r\nТой коментира и решението на Вашингтон да спре участието на Анкара в програмата за създаването и получаването на американски многофункционални изтребители от пето поколение F-35. „Турция не е просто купувач на F-35, ние сме част от програмата”, подчерта министърът. \r\nВ коментар за възможното въвеждане на едностранни американски санкции срещу републиката, както изисква Закона „За противодействие на противниците на Америка чрез санкции“ (CAATSA), Акар отбеляза: „Турция и САЩ не са противници и в този смисъл санкции не трябва да се разглеждат“. Става дума за това, че този американски закон предвижда въвеждане на рестрикции срещу трети страни, които си сътрудничат с военния и разузнавателния сектор на Русия. \r\nТурският министър подчерта също, че предложението на САЩ за придобиване на американски ЗРК „Пейтриът“ „се изучава внимателно“. „Считаме, че този въпрос може да бъде решен посредством конструктивен диалог. Очакваме сдържаност и търпение в този процес от страна на САЩ“, заключи той. \r\nПревод и редакция:", "date": "2019.04.15", "title": "Министърът на отбраната на Турция: Покупката на С-400 няма да промени ангажиментите на Анкара към НАТО"}
{"url": "http://www.focus-news.net/news/2019/04/15/2646953/inzh-daniel-panov-kmet-na-veliko-tarnovo-tarnovskata-konstitutsiya-e-dostizhenie-na-tsyal-edin-narod.html", "text": "От Търново нашите предци избират европейския път пред свободна България и този път е повече от ясен - от изостанала провинция и територия, България се превръща в съвременна европейска държава с гражданско общество. Това каза кметът на Велико Търново инж. Даниел Панов по време на тържественото заседание на Конституционния съд по повод 140-ата годишнина от приемането на Търновската конституция, предаде репортер на  Радио \"Фокус\" - Велико Търново . По думите му Търновската конституция издига на водещо място най-важните демократични принципи - човешките права и свободи. \"Конституцията ни е компилация от норми, пораждащи права и задължения. Тя е този програмен документ, който чертае пътя на една държава и нейното общество, който отразява волята на българския народ. През 1879 година нашите предци се доказват като истински държавници, които макар и да имат люти спорове помежду си, се обединяват и доказват, че милеят за своята родина и имат визия за бъдещето. Благодарение на делото им България се нарежда сред най-модерните по своето устройство европейски и световни държави. Но трябва да помним, че Търновската конституция е достижение на цял един народ. Това достижение е много силен повод за нашата национална гордост\", посочи Панов.  \r\nТой се обърна към конституционните съдии, като подчерта, че те са хората, които с мъдрост и последователност будят върху правовия ред в България и волята на суверена - българския народ. \"Пожелавам Ви в работата си като конституционни съдии винаги да вземате мъдри решения, с които да защитавате правовия ред, а да гарантирате основните човешки права и свободи или най-общо казано пътя пред българската държава и пред българския народ. Този път е да бъдем силна европейска държава с истинско гражданско общество, приемайки Търновската конституция. Не забравяйте техните завети\", посочи Панов. \r\nНадежда КРЪСТЕВА", "date": "2019.04.15", "title": "Инж. Даниел Панов, кмет на Велико Търново: Търновската конституция е достижение на цял един народ"}
{"url": "http://www.focus-news.net/news/2019/04/15/2646964/vidin-uchenitsi-ot-dve-uchilishta-sa-vklyucheni-v-evropeyska-initsiativa-za-nablyudenie-na-rastezha-v-detska-vazrast.html", "text": "Ученици от две видински училища - „Любен Каравелов“ и „Петко Рачов Славейков“, са включени в Европейска инициатива за наблюдение на растежа в детска възраст. Това каза за  Радио „Фокус“ – Видин  д-р Марияна Чавдарова, началник на отдел \"Държавен здравен контрол\". Тя посочи, че децата са на 7-годишна възраст. „В изследването ще бъдат обхванати ученици, които са преди настъпването на пубертета. Обхванати са деца на възраст, която няма влияние на хормони. Избрана е такава възраст, в която се предполага, че все още не са настъпили тези промени и е най-адекватна и най-реална за разпространението на свръхтегло и затлъстяване сред децата“, каза д-р Чавдарова. Проучването ще премине на няколко етапа, крайният срок за неговото провеждане е 31 май. \r\nАнна ЛОЗАНОВА", "date": "2019.04.15", "title": "Видин: Ученици от две училища са включени в Европейска инициатива за наблюдение на растежа в детска възраст"}
{"url": "http://www.focus-news.net/news/2019/04/15/2646967/vidin-uchenitsi-ot-dve-vidinski-uchilishta-sa-vklyucheni-v-evropeyska-initsiativa-za-nablyudenie-na-rastezha-v-detska-vazrast.html", "text": "Ученици от две видински училища -„Любен Каравелов“ и „Петко Рачов Славейков“ са включени в Европейска инициатива за наблюдение на растежа в детска възраст. Това каза за  Радио „Фокус“ – Видин  д-р Марияна Чавдарова, началник на отдел “Държавен здравен контрол“. Тя посочи, че децата са на 7-годишна възраст. „В изследването ще  бъдат обхванати ученици, които са  преди настъпването на пубертета. Обхванати са деца на възраст,  която няма влияние на хормони. Избрана е такава възраст, в която се предполага, че все още не са настъпили тези промени и е най-адекватна и най-реална за разпространението на свръхтегло и затлъстяване сред децата“, каза д-р Чавдарова.Проучването ще премине на няколко етапа, крайният срок за неговото провеждане е 31 май. \r\nАнна ЛОЗАНОВА", "date": "2019.04.15", "title": "Видин: Ученици от две видински училища са включени в Европейска инициатива за наблюдение на растежа в детска възраст"}
{"url": "http://www.focus-news.net/news/2019/04/15/2646965/gabrovo-izlozhba-pod-nadslov-stroitelnite-zanayati-na-stara-planina-pokazva-materialno-i-nematerialno-kulturno-nasledstvo-v-etnografski-muzey-na-otkrito-etar.html", "text": "Изложба под надслов „Строителните занаяти на Стара планина“ в Етнографски музей на открито  „Етър“ в Габрово показва материално и нематериално културно наследство – постройки, майстори, които владеят строителния занаят и инструментите, които се ползват. Това съобщиха за  Радио „Фокус“ – Велико Търново от музея . Експозицията е част от проекта „Строителните занаяти на Стара планина”, реализиран от сдружение „Мещра” и музей „Етър”. \r\nЦанко Пенчев от габровското село Горнова могила е един от участниците. По време на теренните проучвания, свързани с инициативата, той дава информация на уредника от музей „Етър” Росица Бинева за човек от неговото село, живял до 80-те години на миналия век – дядо Станчо Иванов – самобитен майстор, роден някъде в началото на ХХ век. Станчо Иванова се занимава със строеж на къщи с плочи, ковачество и други ремонти. \r\nИсторията за самобитния майстор Станчо от Горнова могила, вече е съхранена не само сред малкото останали негови съселяни, какъвто е Цанко Пенчев, благодарение на теренните проучвания и изложбата, открита в музея „Етър”. \r\nВ изложбата са представени историите на още майстори, като Панайот, който е строител и се занимава с поддръжка на стари къщи, които днес не се правят. \r\nЕдин от фокусите на проекта „Строителните занаяти на Стара планина” е нематериалното културно наследство – хората със съответните умения. Освен майстор Панайот, в изложбата са представени Христо Тоцев, който е много добър в сухата каменна зидария и Павел Кунчев – признат в реденето на каменни плочи върху покрив. \r\nСпециално внимание е отделено на наследниците на Тревненската школа. Учители, възпитаници – настоящи и бъдещи, които продължават традицията на дърворезбата. \r\nИзложбата показва част от селата, посетени по време на двете теренни проучвания през 2018 година от екипите на „Мещра” и „Етър”-а. 30 села са проучени през лятото и есента, а 13-те табла от изложбата представят традиционната възрожденска архитектура, все още запазена в тях. \r\nНадежда КРЪСТЕВА", "date": "2019.04.15", "title": "Габрово: Изложба под надслов „Строителните занаяти на Стара планина“ показва материално и нематериално културно наследство в Етнографски музей на открито  „Етър“"}
{"url": "http://www.focus-news.net/news/2019/04/15/2646963/veliko-tarnovo-ofitsialno-poluchi-darzhavnicheskoto-priznanie-za-istoricheska-i-duhovna-stolitsa.html", "text": "В навечерието на 140-годишнината от приемането на Търновската конституция Велико Търново официално получи държавническото признание за историческа и духовна столица на България. Това съобщиха от пресцентъра на  Община Велико Търново . Председателят на 44-тото Народно събрание Цвета Караянчева връчи на кмета на старопрестолния град Даниел Панов решението, с което Парламентът одобри предложението на инициативния комитет от 14 видни общественици. Това се случи по време на официалното откриване на изложбата „Учредителите. Търново  и българската държавност“, посветена на живота и делото на първите български законотворци и съставена от Регионалния исторически музей. \r\n„За мен е чест да съм в могъщата българска твърдина Велико Търново – непристъпната крепост на българския национален дух, столицата на славните Асеневци, градът на св. Патриарх Евтимий, на Търновската конституция, на обявяването на Независимостта на България“, коментира председателят на 44-тото Народно събрание Цвета Караянчева. Тя не скри своето искрено вълнение по време на връчването на решението за обявяване на града за историческа и духовна столица и подчерта ролята на Инициативния комитет и на кмета Даниел Панов, както и гласуването на предложението с пълно мнозинство.  \r\nКметът Даниел Панов коментира, че няма великотърновец, който да не е развълнуван и горд от решението за обявяване на града на историческа и духовна столица на България. „Това официално признание ни носи гордост, но и отговорности и най-важното – чертае нови хоризонти. Благодаря на обществениците от Инициативния комитет, с които се обединихме и предложихме признаване на това, което още преди 140 години Драган Цанков е изрекъл по време на Учредителното събрание. Благодаря на г-жа Цвета Караянчева, че ни повярва, на Народното събрание – че единодушно подкрепи предложението, на депутатите Станислава Стоянова, Клавдия Ганчева, Станислав Стоянов, доц. Милен Михов, Симеон Симеонов – че макар да са от различни партии, го защитиха в Пленарна зала. Нека продължаваме да бъдем единни, да работим заедно за високите хоризонти, до които да достигне този статут“, каза Даниел Панов.  \r\nЦвета Караянчева оцени високо и изложбата от артефакти на първите български законотворци. „Търновската конституция е изключително прогресивна за своето време. Много съм развълнувана, защото да се докоснеш до тези реликви в днешно време е голяма отговорност и чест“, каза още председателят на Парламента.  \r\n„Нека нашите съграждани и гости посетят изложбата. Тя ни връща към хората, които са взели решенията за пътя на България, начертан с Търновската конституция. Най-важното е, че нашите предци са били единни и именно заради това следосвобожденска България, чрез своята първа конституция, се превръща в европейска държава, защитаваща основните човешки свободи, права и задължения“, завърши Даниел Панов.", "date": "2019.04.15", "title": "Велико Търново официално получи държавническото признание за историческа и духовна столица"}
{"url": "http://www.focus-news.net/news/2019/04/15/2646951/prof-evgeniy-daynov-politolog-ako-gerb-i-bsp-izlyazat-naravno-na-evroizborite-shte-posledva-kriza-v-gerb.html", "text": "Ако ГЕРБ и БСП излязат наравно на евроизборите, ще последва криза в ГЕРБ. Това каза за обзорното предаване „Това е България“ на  Радио „Фокус“  политологът проф. Евгений Дайнов. „Ако ГЕРБ излезе наравно с БСП, това ще е огромен трус в тяхна така или иначе разклатена къщичка. Много е вероятно неминуемите предсрочни избори да бъдат събрани още тази години с местните. Това означава, че няколкостотин хиляди чиновници ще се замислят, дали ГЕРБ са достатъчно силни и дали заслужават гласове. Корпоративният чиновнически вот отива за онзи, който е най-силен. Ако ГЕРБ изкара наравно с БСП, то чиновниците ще започнат да се оглеждат за други“, прогнозира политологът. Според проф. Евгений Дайнов евровота ще очертае параметрите на битката. Той каза още, че разполовяването на гласовете от БСП и ГЕРБ могат да изведат ДПС на предно място. \r\nЦоня СЪБЧЕВА", "date": "2019.04.15", "title": "Проф. Евгений Дайнов, политолог: Ако ГЕРБ и БСП излязат наравно на евроизборите, ще последва криза в ГЕРБ"}
{"url": "http://www.focus-news.net/news/2019/04/15/2646955/prof-evgeniy-daynov-politolog-evrolistata-na-bsp-e-adekvatna-na-vremeto-v-koeto-zhiveem-dokato-tazi-na-gerb-e-s-greshna-strategiya.html", "text": "Евролистата на БСП е адекватна на времето, в което живеем, докато тази на ГЕРБ  е с грешна стратегия. Това каза за обзорното предаване „Това е България“ на  Радио „Фокус“  политологът проф. Евгений Дайнов. Той определи като успех факта, че лидерът на левицата не успя да наложи фашизирането на листата, вкарвайки антиевропейски лица в нея. „Евролистата на БСП ми се вижда по-адекватна от гледна точка на това, че тя казва, че не живеем в обикновени времена на стабилност. Листата на ГЕРБ излъчва посланието, че нищо не се е случило и всичко е стабилно. Те предлагат стабилни и скучни хорица, които ако видите по улицата няма да познаете и които ще вършат рутинна чиновническа работа. Според тях няма причини за притеснение, защото нищо мащабно не се случва, а това не е така. Мащабни неща се случват. От тази гледна точка турбуленцията около листата на БСП и някои от физиономиите в нея са доста по-адекватни на времето, в което живеем, отколкото мимикрията на ГЕРБ, че нищо не се случва“, коментира политологът. Според проф. Евгений Дайнов Нинова е бламирана в опита си да се превърне в едноличен господар на партията си, по примера на Бойко Борисов. Лидерът на левицата ще продължи гражданска война срещу Сергей Станишев, прогнозира политологът. \r\nЦоня СЪБЧЕВА", "date": "2019.04.15", "title": "Проф. Евгений Дайнов, политолог: Евролистата на БСП е адекватна на времето, в което живеем, докато тази на ГЕРБ  е с грешна стратегия"}
{"url": "http://www.focus-news.net/news/2019/04/15/2646969/sport-neftohimik-pobedi-s-31-hebar-v-pazardzhik-v-parviya-mach-ot-finala-na-voleybolnoto-parvenstvo.html", "text": "Отборът на Нефтохимик 2010 (Бургас) спечели с 3:1 срещу Хебър в Пазарджик в първия мач от финалната серия на българската Суперлига, която се играе във формат 3 победи от 5 мача. Втората среща между двата отбора е утре (16 април) от 18:30 часа отново в залата в Пазарджик.", "date": "2019.04.15", "title": "Спорт: Нефтохимик победи с 3:1 Хебър в Пазарджик в първия мач от финала на волейболното първенство"}
{"url": "http://www.focus-news.net/news/2019/04/15/2646971/shumen-georgi-i-viktoriya-sa-nay-predpochitanite-imena-za-novorodenite-v-oblastta.html", "text": "През 2018 г. новородените деца на територията на област Шумен са наречени с 560 различни лични имена. Това съобщиха от отдел  „Статистически изследвания“- Шумен . През изминалата година се запазва тенденцията за по-голямо разнообразие на имената при момичетата -294 имена, отколкото при момчетата – 266 имена, макар че разнообразието е по-малко от предходната година. С две лични имена са записани шест новородени. Най-предпочитаното мъжко име отново е Георги – с него са кръстени 15 новородени момчета. На второ и трето място се нареждат имената Димитър -с него са кръстени 13 новородени момчета и Александър и Емир- по 12 момчета. В първата десетка на мъжките имена са и Никола, Мартин, Мерт, Теодор, Умут, Денис, Даниел и Николай. Най-често срещаното име при новородените момичета е Виктория – с това име са кръстени 9 момичета. На второ място е Дамла – 8 новородени, следвана от Александра и Никол – по 7 момичета. Сред първите десет най-често срещани имена попадат и Симона, Едже, Габриела, Мира, Азра и Мелек. През 2018 г. най-голям брой бебета в област Шумен са кръстени с първата буква от българската азбука – 133 деца. В рамките на страната, за поредна година, сред новородените момчета най-разпространено е името Георги, следвано от Александър и Мартин. При момичетата най-предпочитано е името Виктория, следвано от Мария и Никол.", "date": "2019.04.15", "title": "Шумен: Георги и Виктория са най- предпочитаните имена за новородените в областта"}
{"url": "http://www.focus-news.net/news/2019/04/15/2646966/obvinenie-za-lyutvi-mestan-zaradi-katastrofata-na-patya-za-makaza-obzor.html", "text": "Лидерът на ПП ДОСТ Лютви Местан e с повдигнато обвинение за причиняване на смърт по непредпазливост за тежката катастрофа между два автомобил в района на село Загорско по главния път към ГКПП „Маказа”. При инцидента, станал в неделя, загина 6-месечно бебе, а майка му, 10-годишния му брат и бащата пострадаха. Местан и другият водач са тествани за алкохол и наркотици, като пробите им са отрицателни. От двамата са взети и кръвни проби.  \r\nПо случая до момента е извършен оглед на местопроизшествието, разпитани са свидетели очевидци, назначени са съдебномедицински експертизи. Събраните до момента доказателства са дали основание да се приеме, че Местан е нарушил Закона за движение по пътищата, в резултат на което по непредпазливост е причинил смъртта на 6-месечното дете.  \r\nСлед задържането му за 24 часа, Местан бе пуснат под парична гаранция в размер на 10 000 лева и му е наложена забрана да напуска пределите на страната. Разследването по делото продължава, предстои събирането на гласни доказателства, огледи на моторните превозни средства, които са иззети по делото като веществени доказателства и назначаване на съдебна автотехническа експертиза. \r\nСъстоянието на тримата пострадали в тежката катастрофа е стабилно. Те са настанени в МБАЛ „Д-р Атанас Дафовски“ в Кърджали с повърхностни наранявания, които не застрашават живота им. Майката е с рани в областта на челото, няма увреждане на съзнанието, нито черепно-мозъчни травми. Детето е с контузии на главата и глезена. Бащата е с контузии на кръста, със спукан прешлен и трябва да бъде обездвижен за известно време. \r\nПред журналисти в Кърджали Местан заяви, че е съкрушен от случилото се. Той отбеляза, че има вяра в разследващите органи и очаква да се установи истината за тежката катастрофа. Местан посочи, че при инцидента е бил ударен челно от другия автомобил, в който е пътувало семейството. По думите му той е бил ударен от другата кола, което може да се види от разположението на автомобила му – в средата на платното, ударен само отпред, а не вляво или отзад.", "date": "2019.04.15", "title": "Обвинение за Лютви Местан заради катастрофата на пътя за „Маказа“ (ОБЗОР)"}
{"url": "http://www.focus-news.net/news/2019/04/15/2646973/varna-remontirat-trotoari-i-osvetlenie-po-tri-ulitsi-v-grad-aksakovo.html", "text": "Основен ремонт на тротоари, улично осветление и ремонт на стълбите се извършва по улиците „Кусолкин“, „Павлович“ и „Здравец“ в град Аксаково. Това съобщиха за  Радио „Фокус“ – Варна  от Общината. Ремонтните дейности, които стартираха в началото на април, включват и подмяна на водопроводи и асфалтиране.  \r\nДиана СТОЕВА", "date": "2019.04.15", "title": "Варна: Ремонтират тротоари и осветление по три улици в град Аксаково"}
{"url": "http://www.focus-news.net/news/2019/04/15/2646991/otets-boris-manov-poklonnitsite-koito-patuvat-do-bozhi-grob-v-izrael-useshtat-blagodatnoto-vazdeystvie-na-obetovanata-zemya-varhu-svoyata-duhovnost.html", "text": "Хората, които пътуват до Божи гроб в Израел, тръгват с различни подбуди към Обетованата земя, каза за  Радио „Фокус“ – Пазарджик  отец Борис Манов, водач на туристически групи.  По думите му, те се делят на три категории. „Първата категория са хора, които тръгват към светите места съвсем съзнателно и дълбоко обмислено, че отиват там да се поклонят, отиват с нагласата за молитвеност, за изповед и приемане на светото причастие. Втората категория са тези, които тръгват, защото искат да отидат някъде, където преди не са били – да видят нов свят, нови хора, да изживеят нови усещания и да се насладят на различна природа. Третата категория са туристи и търсещи хора, като те са най-интересни. Те тръгват често като туристи и се връщат като поклонници. Това  е благодатното въздействие на светата земя върху хората. Тези, които са тръгнали да търсят Бога, получават духовно удовлетворение, а тези, които отиват с цел туризъм, а се връщат като поклонници -  върху тях това благодатно въздействие е най-силно. Аз се стремя да обяснявам на хората къде отиват и какво виждат, обяснявам им и им показвам местата, по които е минал Исус Христос – района около Галилийското море, Гуланските възвишения, планината Тавор, където се претворява пред своите ученици, Кана Галилейска и, разбира се, Голгота и Божи гроб“, уточни отец Манов. Той обясни също, че Божи гроб като свещено място носи благодат на всички поклонници дам. Хората могат да усетят благодатното въздействие върху себе си, докосването до светинята, поклонението пред Голгота – тези места въздействат върху човешката духовност и човек съзнава своето несъвършенство и това, че бог в този момента го подкрепя и подканя да влезе в неговия дом. \r\nАлбена ЖИЛЕКОВА", "date": "2019.04.15", "title": "Отец Борис Манов: Поклонниците, които пътуват до Божи гроб в Израел, усещат благодатното въздействие на Обетованата земя върху своята духовност"}
{"url": "http://www.focus-news.net/news/2019/04/15/2646970/donald-tramp-pozharat-v-notr-dam-e-uzhasen.html", "text": "Американският президент Доналд Тръмп нарече пожара, който обхвана парижката катедрала Нотр Дам, „ужасен“ и предложи да бъдат изпратени пожарогасителни самолети, предава  AFP . \r\n„Толкова е ужасно да видя такъв голям пожар в катедралата Нотр Дам в Париж. Може би могат да бъдат използвани пожарогасителни самолети, за да го загасят. Трябва да се действа бързо!“ – написа Тръмп в „Туитър“. \r\nОгънят се разпространява бързо в голяма част от величествената готическа катедрала в сърцето на Париж. Кметът на Париж Ан Идалго каза, че пожарната служба се опитва да постави под контрол пламъците. \r\nПревод и редакция:", "date": "2019.04.15", "title": "Доналд Тръмп: Пожарът в Нотр Дам е „ужасен“"}
{"url": "http://www.focus-news.net/news/2019/04/15/2646972/ria-novosti-padna-kulata-na-notr-dam-video.html", "text": "Кулата на горящата катедрала Нотр Дам се срути, предава кореспондент на  РИА Новости . \r\nФренският ТВ канал BFM съобщи, че носещата конструкция на катедралата е обхваната от плмъци. \r\nДвижението по остров Сит е блокирано, а около него са се събрали стотици хора, които наблюдават случващото се. На мястото пристигат нови и нови автомобили на службите за извънредни ситуации. \r\nПо-рано в една от главните забележителности на Париж избухна пожар. \r\nСпоред информация на AFP, пламъците може да са предизвикани от провежданите там строителни работи. \r\nНяма информация за пострадали. + \r\nПревод и редакция:", "date": "2019.04.15", "title": "РИА Новости: Падна кулата на Нотр Дам (ВИДЕО)"}
{"url": "http://www.focus-news.net/news/2019/04/15/2646974/emiliya-ilieva-teritorialno-statistichesko-byuro-yugozapad-bezrabotnite-litsa-prez-2018-godina-v-oblast-blagoevgrad-sa-bili-73-hilyadi.html", "text": "Заетите лица на възраст 15 – 64 навършени години през 2018 г. в област Благоевград са 144.8 хиляди, като в сравнение с 2017 г. броят им нараства с 1.0 %. Това каза за  Радио „Фокус“ – Пирин  Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. По думите ѝ коефициентът на заетост за населението в същата възрастова група е 71.0%,  като в сравнение с 2017 година той нараства с 1.8 процентни пункта. „Безработните лица през 2018 г. в област Благоевград са 7.3 хиляди. Коефициентът на безработица нараства  с 0.2 процентни пункта в сравнение с 2017 г. и достига 4.7%“, каза още Илиева. Тя добави, че икономически неактивните лица на възраст 15 – 64 навършени години през 2018 година в област Благоевград са 51.8 хиляди. „Коефициентът на икономическа неактивност (15 – 64 навършени години) е 25.4%“, допълни Илиева. \r\nЛивия НИНОВА", "date": "2019.04.15", "title": "Емилия Илиева, Териториално статистическо бюро – Югозапад: Безработните лица през 2018 година в област Благоевград са били 7.3 хиляди"}
{"url": "http://www.focus-news.net/news/2019/04/15/2646992/afp-yunesko-e-na-stranata-na-frantsiya-za-spasyavaneto-i-vazstanovyavaneto-na-notr-dam.html", "text": "От Юнеско заявиха, че „стоят на страната на Франция за спасяването и възстановяването“ на парижката катедрала Нотр Дам, „безценно наследство“, което избухна в пламъци по-рано в понеделник вечерта, предава  AFP . \r\nОдри Азулай, генерален секретар на агенцията на ООН, заяви, че ЮНЕСКО следи усилията за потушаване на огъня, който обхвана емблематичната катедрала. \r\nНотр Дам е добавена в списъка на световното наследство на ЮНЕСКО през 1991 година, добави Азулай в „Туитър“. \r\nПревод и редакция:", "date": "2019.04.15", "title": "AFP: ЮНЕСКО е „на страната на Франция за спасяването и възстановяването“ на Нотр Дам"}
{"url": "http://www.focus-news.net/news/2019/04/15/2646990/premierat-boyko-borisov-mislite-mi-sa-s-vsichki-frantsuzi-i-s-tseliya-katolicheski-svyat-uzhasno-e-da-gledash-kak-8-veka-istoriya-izchezvat-pred-ochite-ti.html", "text": "Мислите ми са с всички французи и с целия католически свят. Един от символите на Европа - катедралата „Нотр Дам“, гори. Това е написал министър-председателят Бойко Борисов в профила си в социалната мрежа  „Фейсбук“  по повод пожара в катедралата Нотр Дам в Париж. „Ужасно е да гледаш как 8 века история изчезват пред очите ти. Кураж на всички парижки пожарникари, които тази вечер полагат всички усилия да съхранят това богатство“, пише още премиерът Бойко Борисов.", "date": "2019.04.15", "title": "Премиерът Бойко Борисов: Мислите ми са с всички французи и с целия католически свят, ужасно е да гледаш как 8 века история изчезват пред очите ти"}
{"url": "http://www.focus-news.net/news/2019/04/15/2646993/tass-kakvo-se-znae-za-pozhara-v-parizhkata-sveta-bogoroditsa.html", "text": "На 15 април в катедралата Нотр Дам избухна пожар. На мястото на произшествието работят няколко стотин пожарни, предава  ТАСС . \r\n•\tПо предварителна информация, пожарът може да е свързан с ремонтните работи. \r\n•\tЗаради пожара се е сринала кулата на катедралата. \r\n•\tОколо сградата е установен периметър за сигурност и дежурят спасителни служби. \r\n•\tНа мястото на инцидента е пристигнал президентът на Франция Еманюел Макрон \r\n•\tПрокуратурата на Париж е започнала разследване. \r\n•\tСпоред последната информация, няма пострадали в резултат от инцидента. \r\n•\tПредставител на катедралата заяви, че огънят не е засегнал реликвите. В катедралата се намира реликвата, почитана като „венеца от тръни на Христос“. \r\nПревод и редакция:", "date": "2019.04.15", "title": "ТАСС: Какво се знае за пожара в Парижката „Света Богородица“"}
{"url": "http://www.focus-news.net/news/2019/04/15/2646960/afp-pozhar-v-notr-dam-video.html", "text": "Голям пожар избухна в прочутата катедрала Нотр Дам (Света Богородица) в центъра на Париж в понеделник вечерта, като над покрива на най-посещаваната забележителност в Европа се виждат пламъци и облаци сив дим, които се издигат към небето, предава  AFP , като се позовава на противопожарната служба на френската столица. \r\nПламъците и димът излизат основно от кулата и покрива на готическата катедрала, посещавана от милиони всяка година.  \r\nВ момента се извършва реконструкция на Нотр Дам и засега се смята, че огънят е предизвикан от ремонтните дейности. \r\nКакто отбелязва „Франс прес“, в момента в Париж могат да се видят много пожарни, забързали се към мястото на инцидента Ил дьо ла Сит – остров на Сена в сърцето на Париж. \r\nВ „туийт“ френската столична полиция призова гражданите и гостите на града да избягват района и да „направят път за спасителните машини“. \r\nСъщо в „Туитър“, кметът на Париж Ан Идалго описа инцидента като „ужасен пожар“. \r\n„Пожарната служба на Париж се опитва да постави под контрол пламъците“, написа тя, като помоли гражданите да спазват кордона около катедралата. \r\nКакто отбелязва  Reuters , в ход е голяма операция, а говорител на кметството е заявил в \"Туитър\", че районът в момента се отцепва. \r\nЗасега няма информация за пострадали. + \r\nПревод и редакция:", "date": "2019.04.15", "title": "AFP: Пожар в Нотр Дам (ВИДЕО)"}
{"url": "http://www.focus-news.net/news/2019/04/15/2646995/tass-ot-notr-dam-saobshtiha-che-pozharat-ne-e-zasegnal-relikvite.html", "text": "Реликвите на катедралата Нотр Дам, където в понеделник вечерта избухна голям пожар, се намират в безопасност, съобщи пред журналистите представителят на катедралата Андре Фино, цитиран от  ТАСС . \r\nПо неговите думи, „всички свещени предмети са в безопасност, нищо не ги застрашава“. \r\nПрез 1239 година в катедралата е донесена реликва, почитана като венеца от тръни на Христос. \r\nПревод и редакция:", "date": "2019.04.15", "title": "ТАСС: От Нотр Дам съобщиха, че пожарът не е засегнал реликвите"}
{"url": "http://www.focus-news.net/news/2019/04/15/2646997/sport-rali-dakar-2020-shte-se-provede-v-sauditska-arabiya.html", "text": "23:00 Изданието на Рали Дакар през 2020-та година ще се проведе в Саудитска Арабия, съобщиха организаторите на надпреварата. По този начин най-популярното рали в света ще напусне Южна Америка за първи път от 2009-та година насам. Договорът със Саудитска Арабия е за пет години.", "date": "2019.04.15", "title": "Спорт: Рали Дакар 2020 ще се проведе в Саудитска Арабия"}
{"url": "http://www.focus-news.net/news/2019/04/15/2646968/gen-kircho-kirov-izmislena-retorika-za-zaplaha-na-strani-chlenki-na-nato-ot-rusiya-pozvolyava-da-badat-otdelyani-ogromni-sredstva-za-vaorazhenie.html", "text": "Измислена реторика за заплаха на страни членки на НАТО от Русия позволява да бъдат отделяни огромни средства за въоръжение . Това каза за обзорното предаване „Това е България“ на  Радио „Фокус“  ген. Кирчо Киров, началник на Националната разузнавателна служба в периода 2002-2012 г. за прекратеното сътрудничество между Русия и НАТО. Според него приближаването на инфраструктурата на НАТО близо до границите на Русия е подпомогнало за вземането на това решение. „Обяснимо е Русия да заема такава позиция при положение, че бюджета на държавите от НАТО начело със САЩ надхвърля отбранителния бюджет на Русия с над 22 пъти. Очевидно страната прави своите сметки и предприема мерки, свързани с усилията на НАТО тя да бъде изтласкана от всички възможно зони, на които може да влияе в това число и от региона на Балканите“, каза той. Според ген. Кирчо Киров новата ситуация на взаимоотношения между Русия и НАТО ще се прояви не само на Балканите, тя ще отрази на въоръжени театри на политико-икономическите и военни действия. \r\nЦоня СЪБЧЕВА", "date": "2019.04.15", "title": "Ген. Кирчо Киров: Измислена реторика за заплаха на страни членки на НАТО от Русия позволява да бъдат отделяни огромни средства за въоръжение"}
{"url": "http://www.focus-news.net/news/2019/04/15/2646998/afp-new-york-times-i-wall-street-journal-specheliha-pulittsari-za-razsledvaneto-na-tramp.html", "text": "The New York Times и The Wall Street Journal спечелиха в понеделник награди „Пулитцър“ за отделните си разследвания на американския президент Доналд Тръмп и неговото семейство, предава  AFP . \r\n\"Таймс\" спечели престижната награда за журналистика за разследването на богатството на семейство Тръмп, докато „Уол Стрийт Джърнъл“ спечели за отразяването на плащанията за мълчание, направени от Тръмп на две жени по време на президентската му кампания.  \r\nПревод и редакция:", "date": "2019.04.15", "title": "AFP: New York Times и Wall Street Journal спечелиха „Пулитцъри“ за разследването на Тръмп"}
{"url": "http://www.focus-news.net/news/2019/04/15/2646994/ria-novosti-pozharat-v-notr-dam-nay-veroyatno-e-svarzan-s-nebrezhnost-na-stroitelite-smyata-ekspert.html", "text": "Парижката катедрала Нотр Дам, най-вероятно, се е запалила заради небрежно отношение от страна на строителите, заяви заслужилият спасител на Русия, спасител от международен клас Александър Гофщайн пред  РИА Новости . \r\n„Според първите впечатления, това е обикновена небрежност. Запалило се е дървото, кулата, която има дървени основи. На такъв пожар не може да устои нищо, това е катастрофа. Това означава няколко години реставрация. Или е недоглеждане, или небрежност, а не терористичен акт, обикновена история със строители“, заяви Гофщайн. \r\nПревод и редакция:", "date": "2019.04.15", "title": "РИА Новости: Пожарът в Нотр Дам, най-вероятно, е свързан с небрежност на строителите, смята експерт"}
{"url": "http://www.focus-news.net/news/2019/04/15/2647004/sport-atalanta-i-empoli-zavarshiha-naravno-00.html", "text": "Аталанта и Емполи завършиха наравно 0:0 в последен мач от 32-ия кръг на италианската Серия „А“, игран на стадиона в Бергамо. Домакините остават на 6-ото място във временното класиране с актив от 53 точки, а Емполи е 18-и с 29 точки.", "date": "2019.04.15", "title": "Спорт: Аталанта и Емполи завършиха наравно 0:0"}
{"url": "http://www.focus-news.net/news/2019/04/15/2646999/ruskata-tsarkva-pozharat-v-notr-dam-e-strashna-polichba-chiyto-smisal-teparva-shte-razberem.html", "text": "Пожарът, обхванал един от главните символи на Париж – катедралата Нотр Дам – е станал причина за голяма загуба и е страшна поличба. Скръбта по нея сближава православните и католиците, заяви пред  ТАСС  в понеделник заместник-председателят на Отдела по външно-църковни връзки на Руската патриаршия протоиерей Николай Балашов. \r\n„На Запад в момента е първият ден от Страстната седмица. Голяма загуба, страшна поличба, чийто смисъл тепърва ще разберем и която причинява остра болка, пълни сърцата със състрадание и ни сближава с нашите западни християнски братя“, заяви той. \r\nБалашов отбеляза, че „и нашата история, и нашата душа е свързана с тази древна твърдина на Христовата вяра, формирала тази Европа, която ни е неизразимо скъпа, която дори за най-самобитните руски мислители", "date": "2019.04.15", "title": "Руската църква: Пожарът в Нотр Дам е страшна поличба, чийто смисъл тепърва ще разберем"}
{"url": "http://www.focus-news.net/news/2019/04/15/2647000/frenskata-pozharna-sluzhba-ne-e-sigurno-dali-shte-sprem-pozhara-v-notr-dam.html", "text": "Парижката противопожарна служба не е сигурна, че ще успее да спре разпространението на пожара, който вече погълна покрива на катедралата Нотр Дам, заяви старши пожарникар на мястото на инцидента пред  AFP  в понеделник вечерта. \r\n„Не е сигурно, че ще можем да спрем разпространението към северната камбанария. Ако тя се срине, можете да си представите степента на щетите“, каза генерал Жан-Клод Галет, добавяйки, че 400 пожарникари се борят с пламъците. \r\nПревод и редакция:", "date": "2019.04.15", "title": "Френската пожарна служба: Не е сигурно дали ще спрем пожара в Нотр Дам"}
{"url": "http://www.focus-news.net/news/2019/04/15/2647001/korneliya-ninova-bsp-pozharat-v-notr-dam-e-zaguba-za-tsivilizatsiyata-i-za-badeshtite-pokoleniya.html", "text": "Пожарът в Нотр Дам е загуба за цивилизацията и за бъдещите поколения. Това написа лидерът на БСП Корнелия Нинова в социалната мрежа  \"Фейсбук\"    по повод пожара в Нотр Дам.  \"Векове, запазили дух, вяра, човешки гений, талант и изящност, бяха погубени. Подкрепа за всички французи\", пише още Нинова.", "date": "2019.04.15", "title": "Корнелия Нинова, БСП: Пожарът в Нотр Дам е загуба за цивилизацията и за бъдещите поколения"}
{"url": "http://www.focus-news.net/news/2019/04/15/2646996/afp-frenskata-protivopozharna-sluzhba-ne-e-sigurna-che-oganyat-mozhe-da-bade-spryan.html", "text": "От френската противопожарна служба заявиха, че не са сигурни, дали пожарът в Нотр Дам може да бъде спрян, предава  AFP . \r\nПревод и редакция:", "date": "2019.04.15", "title": "AFP: Френската противопожарна служба не е сигурна, че огънят може да бъде спрян"}
{"url": "http://www.focus-news.net/news/2019/04/15/2647003/tass-izvestni-sluchai-na-pozhari-v-hristiyanski-hramove.html", "text": "На 15 април 2019 година в парижката катедрала Нотр Дам избухна опустошителен пожар. Редакцията на  ТАСС  подготви хронология на десетте най-гръмки случая на пожари в каменни християнски храмове по света след 2000-та година. \r\nВ нощта на 9 юни 2000-та година в резултат от пожар пострада силно  църквата „Вси Светии“  в  Лондон , издигната през XIX век в района Западен Далвич. Покривът на сградата се срутва и огънят унищожава напълно интериорът на този класически образец на викторианската архитектура. Няма жертви и пострадали.  Причина за пожара е оставена включена печка . Църквата е възстановена напълно през 2006-та година. \r\nНа 22 ноември 2001 година в  Питърбъро  (графство Кеймбриджшир, Великобритания) избухва пожар в средновековната  катедрала Свети Петър  (XIII век). Пламъците са погасени бързо, но органът и таванът са увредени сериозно. Според предположенията на следствието,  причината за пожара е палеж . Възстановителните работи са завършени през юли 2006 година. \r\nНа 18 декември 2001 година в  Ню Йорк  избухва пожар в най-голямата в света англиканска  катедрала Свети Йоан Спасител , разположена в Манхатън (строителството на храма започва през 1892 година и завършва напълно през 1999 година).  Огнището на пожара се намира в църковно магазинче в една от пристройките . Основното здание успява да устои на огъня, но част от покрива над постройката рухва. Няма жертви и пострадали. След това са необходими сложни процедури за почистване на храмовия орган от саждите. \r\nНа 29 май 2006 година във финландския град  Порвоо  се запалва катедралният  лютерански храм от XV век . В резултат от това се срива външната конструкция на тавана, но благодарни на усилията на пожарникарите огънят не се разпространява повече.  Причината за пожара е палеж , извършен от 18-годишен местен жител. През 2007-а година той е осъден на шест години и половина лишаване от свобода. Храмът е открит отново през юли 2008 година след реставрация. \r\nНа 25 август 2006 година в  Санкт Петербург  по време на реставрационни работи се запалва дървеното скеле на главния купол на  Троице-Измаиловската катедрала , която е постройка от 1835 година. В резултат се сриват главният и два малки купола, а украсата на храма пострадва сериозно. Реставрацията е завършена през 2017 година. \r\nНа 25 декември 2009 година в  Лонгфорд  (Ирландия) изгаря напълно  храма Свети Мел , постройка от 1856 година.  Източник на пожара се оказва стара отоплителна печка . Църквата, от която остават само външните стени, е възстановена за 5 години. \r\nНа 28 юли 2014 година в  Нинбо  (провинция Чжецзян, Китай) в резултат от пожар изгаря напълно един от най-старите християнски храмове в Китай –  католическата катедрала Дева Мария на Седемте Скърби , постройка от 1876 година. Катедралата е възстановена през 2018 година. \r\nНа 15 март 2015 г. в  Москва , по време на реставрационните работи, се запали камбанарията на  Новодевическия манастир  (края на XVII век). В резултат на това кулата е деформирана, но са избегнати по-сериозни повреди.  Причината за пожара е късо съединение . Реставрационните работи по камбанарията продължават и до днес. \r\nНа 15 юни 2015 г. в  Нант  (Франция) избухва пожар в  базиликата Сен-Донатиен , построена през 1889 година. Покривът на храма се  запали по време на инсталацията на хидроизолацията . Украсата на базиликата е сериозно повредена. Завършването на ремонтните работи се очаква през 2019 година. \r\nНа 1 май 2016 година в  Ню Йорк  се запалва  храмът Свети Сава Сръбски , разположен в неоготическа сграда от 1855 година (до 1915 година църквата е на Епископалната църква). В резултат от пожара рухва таванът на храма и вътрешният интериор изгаря изцяло.  Пожарът възниква по вина на пазача на храма, който не загася свещите след края на Велкиденската служба.   Планира се църквата да бъде възстановена. \r\nПревод и редакция:", "date": "2019.04.15", "title": "ТАСС: Известни случаи на пожари в християнски храмове"}
{"url": "http://www.focus-news.net/news/2019/04/15/2647002/predsedatelyat-na-parlamenta-tsveta-karayancheva-neka-vsichki-se-molim-tazi-nosht-katedralata-notr-dam-da-ne-bade-izpepelena.html", "text": "Нека всички се молим тази нощ катедралата Нотр Дам да не бъде изпепелена. Това написа председателят на 44-ото Народно събрание Цвета Караянчева в социалната мрежа  \"Фейсбук\"  по повод пожара в Нотр Дам. \"Символ на Париж, символ на вярата, символ на цивилизацията... Нотр Дам в пламъци! Гледам клиповете, но не искам да ги споделям. Толкова е зловещо. Нека всички, независимо към кое вероизповедание принадлежим, да се молим тази нощ катедралата да не бъде изпепелена. Да се молим за огнеборците и дано няма жертви!\", пише още Цвета Караянчева.", "date": "2019.04.15", "title": "Председателят на парламента Цвета Караянчева: Нека всички се молим тази нощ катедралата Нотр Дам да не бъде изпепелена"}
