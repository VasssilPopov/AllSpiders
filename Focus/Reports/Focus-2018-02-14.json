{"url": "http://www.focus-news.net/news/2018/02/14/2488610/plovdiv-do-971-leva-dostiga-srednata-mesechna-rabotna-zaplata-v-oblastta-v-nachaloto-na-2018-godina.html", "text": "До 971 лева достига средната месечна работна заплата в Пловдивска област в началото на 2018 година. Това каза за Радио „Фокус“ – Пловдив Валентин Точев, главен експерт в Териториално статистическо бюро – Юг. По думите му областта се нарежда на шесто място в страната по размер на средна месечна работна заплата, като тя е най-висока в област София – 1 476 лева, а най-ниска в област Видин – 693 лева. „За четвъртото тримесечие на 2017 годината средната месечна работна заплата за страната е 1 095 лева – с 12.8 % или с 124 лева по-висока от тази за област Пловдив. Намаление на средната месечна работна заплата е регистрирано в дейностите „Финансови и застрахователни дейности“ – с 4.1 %, „Хотелиерство и ресторантьорство“ – с 0.2% и „Производство и разпределение на електрическа и топлинна енергия и на газообразни горива“ – с 0.1%. Икономическите дейности, в които е регистрирано най-голямо увеличение на средната месечна заплата, са „Образование“ – с 18.5%, „Операции с недвижими имоти“ – с 9.7% и „Добивна промишленост“ – със 7.5%“, обясни Валентин Точев.\r\nЕкспертът посочи, че в края на 2017 година наетите лица по трудово и служебно правоотношение са с 3.1% повече в сравнение със същия период на предходната година, като най-голямо увеличение на наетите се наблюдава в икономическите дейности „Строителство“ – с 9.9%, „Доставяне на води, канализационни услуги, управление на отпадъци и възстановяване“ и „Търговия, ремонт на автомобили и мотоциклети“- с по 6.9%.\r\nТони МИХАЙЛОВ", "date": "2018.02.14", "title": "Пловдив: До 971 лева достига средната месечна работна заплата в областта в началото на 2018 година"}
{"url": "http://www.focus-news.net/news/2018/02/14/2488616/predstoyashti-mezhdunarodni-sabitiya-za-15-fevruari-agentsiya-fokus.html", "text": "Българската столица ще бъде домакин на Интерпарламентарната конференция за Общата външна политика и политиката за сигурност(ОВППС). \r\n*** Държавният секретар на САЩ Рекс Тилърсън пристига на двудневно посещение в Турция.\r\n*** След визитата си в Сърбия министърът на външните работи на ФРГ Зигмар Габриел пристига на посещение в Косово.\r\n*** Втори ден на срещата на министрите на отбраната на страните от НАТО.\r\n*** Мисията за подкрепа на ООН в Афганистан (UNAMA) публикува последния си доклад за броя на цивилните жертви.\r\n***", "date": "2018.02.14", "title": "Предстоящи международни събития за 15 февруари (Агенция „Фокус“)"}
{"url": "http://www.focus-news.net/news/2018/02/14/2488613/burgas-ukritieto-za-nablyudenie-na-ptitsi-na-atanasovsko-ezero-posreshtna-parvite-turisti.html", "text": "Първите чуждестранни туристи посетиха Укритието за наблюдение на птици в Природен резерват „Атанасовко езеро“. Гостите са от Германия и пътуват с цел опознаване на влажните зони в България. Посетителите се насладиха на гледката към солниците и водоемите, в които се хранят различни видове птици. Това съобщиха от Регионална инспекция по опазване на околната среда и водите – Бургас.\r\nТъй като не замръзва през зимата, Атанасовското езеро е място с международно значение за зимуващите водолюбиви птици. Всяка година то приютява ятата на белия ангъч, фиша, шилоопашата патица, зеленоглава патица, и къдроглавия пеликан. Срещат се още сива чапла, голяма бяла чапла, както и малък корморан. По бреговете притичват Кривоклюн брегобегач, Голям зеленоног водобегач, Малък горски водобегач, бойник и други птици от сем. дъждосвирци. Сред многочислените ята на зимуващите големи белочели гъски редовно се наблюдават сиви и червногуши гъски. Зимата езерото се оглася от красивата песен на големия свирец. Имаме удоволствието и да се наслаждаваме на редките гости за страната ни – розови фламинги, които предпочетоха да презимуват край езерото.\r\nУникалното птиче богатство и красивата природа могат да превърнат бургаските влажни зони в интересни места за туризъм. Влажните зони са изключително богатство, което го има на много малко места в света и Бургас е един оазис на стотици видове птици, животни и растения.\r\n2316 хил. са туристите, посетили информационния център за 2017 г., за сравнение през същия период на 2016 г. са 2281 броя.", "date": "2018.02.14", "title": "Бургас: Укритието за наблюдение на птици на Атанасовско езеро посрещна първите туристи"}
{"url": "http://www.focus-news.net/news/2018/02/14/2488612/n-tv-za-parvi-pat-v-istoriyata-na-germaniya-za-vanshen-ministar-mozhe-da-bade-naznachena-zhena.html", "text": "Дуелът между Мартин Шулц и Зигмар Габриел по всяка вероятност завършва с двойна политическа смърт. Шулц отказа да поеме Министерството на външните работи на ФРГ, а оставането на Зигмар Габриел на поста е под голям въпрос. На фона на кризата в Германската социалдемократическа партия (ГСДП) прожекторите сега са насочени към нова звезда: Катарина Барли. Тя може да бъде следващият първи дипломат на Берлин, предава германският телевизионен канал N-tv.\r\nТелевизията подчертава, че ако родената в Кьолн Барли бъде назначена на поста, то за първи път в историята си Германия ще има жена за външен министър. Все още обаче не е потвърдено кой ще поеме външнополитическото ведомство в Берлин.: Тереза Герова", "date": "2018.02.14", "title": "N-tv: За първи път в историята на Германия за външен министър може да бъде назначена жена"}
{"url": "http://www.focus-news.net/news/2018/02/14/2488618/stara-zagora-aktsent-za-komisiyata-po-obrazovanie-kam-obshtinskiya-savet-v-kazanlak-e-prietata-naredba-za-pochasovite-sabotno-nedelnite-i-dopalnitelnite-deynosti-za-detsata-v-gradinite.html", "text": "Едно от значимите неща, които направи през 2017 година Комисията по образование към Общинския съвет в Казанлък беше приемането на Наредба за почасовите, съботно-неделните и допълнителните дейности за децата в градините, каза за Радио „Фокус“ Аксения Тилева, член на Комисията и директор на едно от детските заведения в общината. Тя поясни, че в разработването на тази наредба, освен експертите от Общинска администрация, със свои предложения са се включили и всички директори и пряко заинтересовани от работата в детските градини в Казанлък. В комисията е разглеждана още основната нормативна база, с която трябва да се съобразяват съветниците, а именно Закона за предучилищното и училищно образование, Наредба 5 за детските градини, всички останали наредби, които касаят по някакъв начин организацията на тези дейности в детските градини. \r\nЕдин от важните въпроси, разгледан в Комисията, е диференцирането на таксите, които заплащат родителите на децата на възраст до 4 години, както и на децата в задължителна подготвителна група, според Наредба 26 на ОбС. „Въпросът за таксите е изключително деликатен. Таксите, които заплащат родителите на децата, които посещават детските градини в Казанлък покриват една много минимална част от разходите за издръжка на едно дете в детската градина“, каза Тилева. Тя добави, че разликата в таксата, която заплащат родителите до реалната издръжка на детето на месец, се покрива от местните данъци, от местните приходи на Общината. „Ако трябва емоционално да подходя към въпроса, ми се иска нашата община да е толкова добре развита като икономика, да има толкова много приходи, че да си позволи да освободи родителите от ангажимента да заплащат такси за детски градини. Но имайки впечатление за това как се случва предучилищното образование в почти всички европейски страни, няма държава, която да не налага такса за услугата отглеждане на дете в детската градина или в детската ясла“, каза Тилева. В този смисъл тя обърна внимание на безплатното образование в България. Т.е всички средства за възнаграждение на екипа, на персонала, които се грижат за децата в градините и яслите идват на 100 процента от държавата. Родителят не е натоварен по никакъв начин с допълнително заплащане на труда на учителите. Единственото нещо, което родителите подпомагат със заплащане на ежемесечната такса, е част от издръжката на детето. Издръжката на едно дете в ДГ „Мечо Пух“ през зимните периоди е между 120 и 130 лв. в зависимост от месеца и стойността на разходите за отопление, осветление и т.н. Таксата, която заплаща един родител е 2 лв. за дете от подготвителна група и 2.20 лв. за 3-4 годишно дете. „Смятам, че е добре подобен вид дейност, каквото е отглеждането на децата в яслите и образователно-възпитателната дейност в детските градини, да бъде една споделена отговорност между обществото и родителите на тези деца. И не бива да си мислим, че отменяйки таксите в детските градини ние ще сме направили един голям жест на тези родители“, поясни Аксения Тилева. Според нея има значим социален ефект, който Общината реализира с всички дейности и политики в сферата на образованието. Освен изключително скъпата грижа за обновяване и поддръжка на цялата материална база на територията на общината изцяло са реновирани не само детските градини и ясли в град Казанлък, а това се случва в градините и училищата на територията на цялата община. Освен това Общината е предвидила редица мерки и механизми, с които да облекчи заплащането на такса на някои категории родители. Например, когато две деца посещават градината, едното заплаща 50 процента от таксата. Когато семейството е многодетно, третото дете е без такса. Когато детето има специфично заболяване и е освидетелствано от ТЕЛК, не заплаща такса или пък ако родителят има специфично заболяване детето отново не заплаща такса.\r\nСлавяна ГАЙДАРОВА", "date": "2018.02.14", "title": "Стара Загора: Акцент за Комисията по образование към Общинския съвет в Казанлък е приетата Наредба за почасовите, съботно-неделните и допълнителните дейности за децата в градините"}
{"url": "http://www.focus-news.net/news/2018/02/14/2488619/dogovorat-za-dobrosasedstvo-mezhdu-balgariya-i-makedoniya-vleze-v-sila-obzor.html", "text": "В присъствието на министър-председателя Бойко Борисов на церемония в София външните министри на Република България и Република Македония Екатерина Захариева и Никола Димитров подписаха Протокола за размяна на ратификационните документи, с което влиза в сила Договорът за приятелство, добросъседство и сътрудничество между двете държави. Веднага след подписването на документа премиерът Бойко поздрави българския и македонския парламент за храбростта да направят нещо добро за двете страни. „Утре има среща на транспортните ни министри и всяка фаза по основните транспортни коридори – 4, 8 и 10, да ги подготвим и да ги докладваме на 1 март. Поканили сме премиерите на балканските държави, където минават тези коридори, и на срещата ще запознаем с всичко Европейския съвет. Мисля, че ще убедя всички, защото това, което предлагаме, трябва да стане. А стане ли – Балканите ще бъдат красота! А ще стане, защото вече са на масата“, каза още премиерът Борисов. Министър Захариева отбеляза от своя страна, че оттук нататък добросъседските отношения с Македония ще вървят само нагоре. По думите й двете държави са показали, че могат да решават проблемите на Балканите сами. „Дори преди влизането в сила на този договор резултатите вече са видими – много срещи между министрите, много подписани споразумения. След подписването на Договора за добросъседство от август досега има 11% ръст на стокообмена между двете държави и 10% ръст на туристите. Нямаме право да не оправдаем доверието на гражданите“, каза още външният министър. Македонският й колега министър Никола Димитров заяви, че днес историята се е усмихнала на България и Македония. „Имаме съвсем различни отношения, още преди договорът да влезе в сила“, коментира той. „Имаме късмет, че се случва тази еволюция на отношенията между двете държави тогава, когато България председателства Съвета на ЕС“, посочи македонският външен министър. „Благодарни сме, че успяхте с лидерството на премиера Бойко Борисов в това да има толкова голямо внимание на страните членки на ЕС върху нашия регион. Имаме шанс с изправена глава да продължим напред“, заяви Никола Димитров. \r\nПреди церемонията в София двамата министри проведоха двустранна среща в присъствието на премиера Борисов, на която обсъдиха следващите стъпки за прилагане на договора, бъдещите съвместни проекти и европейската интеграция на Западните Балкани. Агенция „Фокус“ припомня: На 15 януари на своята 30-а сесия македонският парламент ратифицира Договора за приятелство, добросъседство и сътрудничество между България и Македония с 61 гласа „за“ и един „въздържал се“. Три дни по-късно това направиха и българските депутати. Те приеха документа единодушно, със 186 гласа „за“. Веднага след това българският външен министър Екатерина Захариева заяви, че няма как интересите на България да са различни от това да имаме стабилна, демократична и приятелска република Македония. Тя подчерта, че изпълнението на договора с Македония е започнало още преди ратификацията му, с общото честване на личности и обеща, че ще информира редовно Народното събрание за изпълнението на този договор. \r\nДоговорът беше подписан в Скопие на 1 август 2017 година от министър-председателите на България и Македония. Двамата премиери определиха подписването му като историческа стъпка. С него се определят основни принципи в двустранните отношения между България и Македония - уважение, доверие, разбирателство, добросъседство, взаимно зачитане на интересите и отчитане на обща история, която свързва двете държави.\r\nПредвижда се двете държави да провеждат срещи между представителите на органите на държавната власт на различни равнища, да си съдействат за поддържане на контакти между местните власти и гражданите. Предвижда се осигуряване на подкрепа за разширяване на туристическия обмен и на транспортните връзки. Важен момент в договора е създаването на Съвместна мултидисциплинарна експертна комисия по историческите и образователните въпроси. Мониторинг на изпълнението на разпоредбите на договора ще прави Съвместна междуправителствена комисия. Договорът въвежда и гаранция за ненамеса във вътрешните работи на България и задължение за предприемане на мерки за предотвратяване на недобронамерена пропаганда и омраза.\r\nЦветилена СИМЕОНОВА", "date": "2018.02.14", "title": "Договорът за добросъседство между България и Македония влезе в сила (ОБЗОР)"}
{"url": "http://www.focus-news.net/news/2018/02/14/2488620/daily-sabah-turtsiya-shte-podpishe-sporazumenie-s-rusiya-za-dostavkata-na-vtori-polk-s-400.html", "text": "Турция ще подпише споразумение с Русия за доставката на втори полк на системи за противоракетна отбрана С-400 „Триумф“ през 2020 г., пише вестник Daily Sabah.\r\n„След завършването на доставката на първия полк през май-юни 2020 г., страните планират да подпишат нов договор за доставката на втория полк С-400 през 2021 г. Списъкът на доставките ще бъде подобен на този, включен в първият договор\", разкри руски източник.\r\nСъгласно думите му, новата сделка ще включва частично локализиране на производството с някои турски фирми, произвеждащи определени „не от решаващо значение\" части от системите С-400.\r\nПрез декември миналата година Турция подписа споразумение с Русия за доставката на С-400, най-модерната руска противоракетна система. Сделката е на стойност 2,5 млрд. долара. С нея Турция стана първата държава от НАТО, която придобива С-400.\r\nС помощта на С-400 Анкара се стреми да изгради първата в Турция система за противоракетна отбрана и противоракетна защита, за да се предпази от заплахите в региона. Освен това договорът помага на Турция да развие своя собствена система за ПРО, тъй като предвижда предаване на ноу-хау технологии, подчертават от редакцията. \r\nС-400, предадена на въоръжение през 2007 г., е най-новото поколение руски ракетни системи. До този момент Москва е продала такива единствено на Китай и Индия. .: Тереза Герова", "date": "2018.02.14", "title": "Daily Sabah: Турция ще подпише споразумение с Русия за доставката на втори полк С-400"}
{"url": "http://www.focus-news.net/news/2018/02/14/2488639/cnn-pone-dvama-dushi-sa-zaginali-sled-masovata-strelba-vav-florida.html", "text": "Най-малко двама души са загинали след масовата стрелба във Флорида, това са потвърдили от органите на реда пред CNN. Според информацията на телевизията, нападателят, открил стрелба в училище в град Пъркленд, разположен на около 40 километра северно от Маями, е ученик. \r\nПо-рано от офиса на местния шериф разкриха, че стрелецът е задържан след два часова операция, и най-малко 14 души са транспортирани в болница. : Цанко Цолов", "date": "2018.02.14", "title": "CNN: Поне двама души са загинали след масовата стрелба във Флорида"}
{"url": "http://www.focus-news.net/news/2018/02/14/2488611/nikolay-nikolov-e-kandidaturata-na-bsp-za-predsedatel-na-antikoruptsionniya-organ-obzor.html", "text": "БСП внесе кандидатурата на Николай Николов за председател на Комисията за противодействие на корупцията и отнемане на незаконно придобитото имущество. На брифинг в Народното събрание заместник-председателят на ПГ на „БСП за България“ Жельо Бойчев уточни, че решението е взето на общото събрание на парламентарната група на  партията и че не са водени предварителни разговори с други парламентарни групи. Той коментира, че с тази кандидатура БСП дава шанс на управляващите да докажат, че са искрени в намеренията си за борба с корупцията. Бойчев изтъкна, че Николов е бил член на Комисията за предотвратяване на конфликт на интереси. „За всичките тези години няма никакви съмнения относно неговите професионални действия и качества. Името му никога не е било забърквано в скандали“, коментира зам.-председателят на ПГ на „БСП за България\". От своя страна кандидатът Николай Николов обяви, че държи изключително много на независимостта на органа за борба с корупцията. Той поясни, че работата му като председател на органа ще бъде организирана около четири основни принципа: равенството на гражданите пред закона, превенцията срещу корупцията, осигуряване на функциониране на органа като професионален и независим и пропорционална намеса в личния живот на гражданите. Николов обърна внимание, че в последните 12 години е работил на ключови постове в материята на гражданската конфискация и конфликта на интереси.\r\nДеница КИТАНОВА", "date": "2018.02.14", "title": "Николай Николов е кандидатурата на БСП за председател на антикорупционния орган (ОБЗОР)"}
{"url": "http://www.focus-news.net/news/2018/02/14/2488622/a1-on-makedoniya-sarbiya-i-harvatiya-shte-poiskat-ot-es-sredstva-za-rekonstruktsiyata-na-zhelezopatnata-liniya-belgrad-zagreb.html", "text": "Сърбия и Хърватия ще потърсят съдействието на Европейския съюз за реконструкцията на железопътната линия Белград-Загреб, предава скопският телевизионен канал A1 On.\r\nДвете страни ще поискат от ЕС средства за изготвяне на проектна документация и изпълнение на проекта за реконструкция на железопътната линия. Сръбският министър на транспорта Зорана Михайлович заяви, че е поискала среща с хърватския си колега Олег Бутович за подписването на постановление за реконструкцията.\r\nУчастък от линията Загреб-Белград, която е част от Паневропейския коридор 10, и която се намира на територията на Сърбия, бе реконструирана по-рано, припомня телевизията.: Тереза Герова", "date": "2018.02.14", "title": "A1 On (Македония): Сърбия и Хърватия ще поискат от ЕС средства за реконструкцията на железопътната линия Белград-Загреб"}
{"url": "http://www.focus-news.net/news/2018/02/14/2488615/sliven-na-trifon-zarezan-zaryazaha-lozyata-kray-kotlenskoto-selo-padarevo.html", "text": "Котленското село Пъдарево отбеляза днес по традиция празника Трифон Зарезан. Това съобщиха от Община Котел. Празненството започна с шествие под звуците на гайда, тъпан и кавал, което тръгна от сградата на читалището на Пъдарево до лозовия масив. Там официалните лица бяха посрещнати по традиция от кмета на селото Петър Петров с топла пита, печена кокошка и вино от миналогодишната реколта. На място бе извършено ритуалното зарязване на лозови пръчки и поливане на лозница с вино за благодат през годината.\r\nКметът на община Котел Коста Каранашев пожела на жителите на Пъдарево да са живи, здрави, все така задружни и да правят все по-хубави вина. Каранашев направи отчет за извършените дейности през 2017-та година и увери, че асфалтирането на улиците „Димитър Жеков“ и „Петър Инджов“ ще бъде завършено тази година. Полагане на фрезован материал ще се направи и на най-належащите места в ромската махала на селото.\r\nЗа поредна година в Пъдарево беше спазена традицията най-добрите винопроизводители да получат своите награди в конкурса за бяло и червено вино.\r\nВ категория „Бели вина“, 1-во място зае Ангел Митков, а 2-ро и 3-то място заеха Митьо Ташев и Петко Стоянов. В категория „Червени вина“, 1-во място зае Петко Стоянов, а 2-ро и 3-то – Ангел Стойчев и Костадин Младенов.\r\nГости на събитието бяха кметът на община Котел Коста Каранашев, зам.-кметът Шериф Куванджъ, председателят на ОбС- Котел Христина Чолакова, секретарят на Общината Христо Карабекиров и кметът на с. Мокрен Младен Христов.", "date": "2018.02.14", "title": "Сливен: На Трифон Зарезан зарязаха лозята край котленското село Пъдарево"}
{"url": "http://www.focus-news.net/news/2018/02/14/2488329/targovishte-61-godishna-peshehodka-e-blasnata-ot-lek-avtomobil-na-ul-treti-mart.html", "text": "61-годишна пешеходка е блъсната от лек автомобил на ул. „Трети март“. Това съобщиха от ОДМВР - Търговище. Сигналът за инцидента е подаден на 13 февруари 2018 г. в 18.40 часа. Правоспособният водач с инициали М.А., на 54 г., от Търговище, управлявайки лек автомобил „Фолксваген Туарег“ с търговищка регистрация, при движение  несъобразена скорост в тъмната част на денонощието е блъснал с предна лява част на управляваното от него МПС пресичаща отдясно наляво пътното платно 61-годишна пешеходка от гр. Търговище. В резултат от настъпилото пътно-транспортно произшествие пострадалата е настанена за лечение в МБАЛ - Търговище с фрактури на бедрена кост и две ребра и с комоцио, но без опасност за живота ѝ. На водача на лекия автомобил е взета по надлежния ред проба за евентуално наличие на алкохол или на наркотични вещества или техни аналози, която е отрицателна. По случая е образувано досъдебно производство по описа на РУ - Търговище.", "date": "2018.02.14", "title": "Търговище: 61-годишна пешеходка е блъсната от лек автомобил на ул. „Трети март“"}
{"url": "http://www.focus-news.net/news/2018/02/14/2488624/pravmirru-pochina-legendarniyat-balgarski-filantrop-dyado-dobri.html", "text": "В България на 104-годишна възраст издъхна легендарният филантроп Добри Димитров Добрев, известен като дядо Добри, отбелязва Pravmir.ru, като се позовава на съобщение от Българската православна църква.\r\nДядо Добри е роден на 20 юли 1914 г. в село Байлово. Баща му загива в Първата световна война и майка му го отглежда сама. През целия си живот дядо Добри се е занимавал със селски труд. През Втората световна война почти напълно губи слуха си, след като в близост до него избухва бомба.\r\nПрез 2000 г. дядо Добри завещава своето имущество на Църквата и започва да събира средства за възстановяването на храмове в България. Почти ежедневно той ходи пеша или с автобус в българската столица, за да събира подаяния за храмове. Всички събрани средства той е дарил за нуждите на Църквата. За ремонт и възстановяване на храмове той е събрал повече от 80 хил. средства. Наричан е от мнозина „светеца от Байлово“.: Тереза Герова", "date": "2018.02.14", "title": "Pravmir.ru: Почина легендарният български филантроп дядо Добри"}
{"url": "http://www.focus-news.net/news/2018/02/14/2488330/predsedatelyat-na-evropeyskata-komisiya-zhan-klod-yunker-shte-predstavi-idei-za-byudzheta-i-institutsionalnata-ramka-na-es.html", "text": "Председателят на Европейската комисия Жан-Клод Юнкер ще представи днес в Брюксел съобщение на Комисията относно бъдещата Многогодишна финансова рамка на ЕС, свързана с неговите приоритети след 2020 г. Това съобщиха от пресцентъра на Представителство на ЕК в България. Председателят Юнкер ще обясни и предложенията си към лидерите на държавите членки относно засилване ефикасността на ръководството на Европейския съюз. \r\nПресконференцията от 13.00 часа българско време ще се предава на живо по интернет чрез EbS.", "date": "2018.02.14", "title": "Председателят на Европейската комисия Жан-Клод Юнкер ще представи идеи за бюджета и институционалната рамка на ЕС"}
{"url": "http://www.focus-news.net/news/2018/02/14/2488205/dobrich-s-ritual-zaryazvane-na-lozata-v-grada-shte-bade-otbelyazan-trifon-zarezan.html", "text": "Трифоновден (Зарезановден) ще бъде отбелязан в Добрич с ритуала „Зарязване на лозата“. Това съобщиха от пресцентъра на Общината. Организаторите на събитието са Община град Добрич и Регионален исторически музей – Добрич. Ритуалът ще се проведе от 11.00 часа в АЕМО „Стария Добрич“. Предвидена е дегустация на виното, предоставено от Винпром „Алвина“ ООД. В събитието ще участва Професионален фолклорен ансамбъл „Добруджа“ с главен художествен ръководител Стоян Господинов. Ще бъдат обявени и резултатите от Конкурса за най-качествено вино – лично производство - реколта 2017 г., организиран от Община град Добрич и  Къщата на виното. За най-добре представилите се са подготвени предметни награди. Организаторите на конкурса благодарят на всички участници за отзивчивостта да се включат в надпреварата.\r\nПо повод Трифон Зарезан от 10.00 часа до 15.00 часа отново в АЕМО „Стария Добрич“ ще се проведе извънредно празнично издание на Фермерския пазар.", "date": "2018.02.14", "title": "Добрич: С ритуал „Зарязване на лозата“ в града ще бъде отбелязан Трифон Зарезан"}
{"url": "http://www.focus-news.net/news/2018/02/14/2488168/predstoyashti-sabitiya-v-stranata-za-14-fevruari-agentsiya-fokus.html", "text": "***\r\nОт 16.30 часа на „Дондуков“ 2 държавният глава Румен Радев ще проведе среща с министъра на външните работи на Република Македония Никола Димитров.\r\n***\r\nВ сградата на Министерскияя съвет вицепремиерът по правосъдната реформа и министър на външните работи Екатерина Захариева и министърът на външните работи на Република Македония Никола Димитров ще подпишат Протокол за размяна на ратификационните документи, с които влиза в сила Договорът за приятелство, добросъседство и сътрудничество между Република България и Република Македония.  \r\n***\r\nОт 9.00 часа Народното събрание ще проведе пленарно заседание.\r\n***\r\nОт 10.00 часа ще се проведе седмичното заседание на Министерския съвет. \r\n***\r\nОт 14.00 часа в Хотел „Адмирал“ министърът на земеделието, храните и горите Румен Порожанов ще представи своята визия за земеделската политика у нас и приоритетите на българското европредседателство по време на откриването на Шестата Национална среща на земеделските производители в България.\r\n***\r\nОт 16.30 часа министърът на здравеопазването Кирил Ананиев ще участва в официалното откриване на реновираното Педиатрично отделение в МБАЛ „Д-р Тота Венкова“ АД, гр. Габрово. На събитието ще присъства и вицепремиерът Томислав Дончев.\r\n***\r\nОт 9.30 часа в Аулата на Софийски университет „Св.Климент Охридски“ ще се проведе Конференцията „София казва „не“ на словото на омразата и екстремизма“.\r\n***\r\nОт 9.30 часа 15 състав на Специализирания наказателен съд ще гледа делото срещу Алексей П., Антон П., Кирил Т. и др., обвинени в организиране и ръководене на организирана престъпна група.\r\n***\r\nОт 9.30 часа 17 състав на Специализирания наказателен съд ще гледа делото срещу Милко М., Росен Д., Златомир И. и др., обвинени в организиране и ръководене на организирана престъпна група.\r\n***\r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.\r\n***\r\nОт 10.00 часа в \"Национален пресклуб БТА\" организаторите на Луковмарш 2018 ще дадат пресконференция.\r\n***\r\nОт 10.30 часа в зала 101 в сградата на МВнР - гр. София, ул. „Александър Жендов” № 2 ще се проведе оф дъ рекорд бекграунд брифинг преди Неформалния съвет на министрите на външните работи „Гимних”.\r\n***\r\nОт 10.30 часа 10 състав на Специализирания наказателен съд ще гледа делото срещу Владимир Н., Томи Х. и Стоян Ст., обвинени в организиране и ръководене на организирана престъпна група.\r\n***\r\nОт 11.00 часа в залата на Националния музей „Земята и хората“ на ул. Черни връх № 4 Кирило-Методиевският център при БАН (КМНЦ) организира традиционното честване на паметта на св. Кирил.\r\n***\r\nОт 11.00 часа в Национален пресклуб БТА Галерия „Виткория“ ще представи изложба на Константин Гърнев /1893-1966/ в Националната художествена галерия и на луксозна книга за художника.\r\n***\r\nОт 11.00 часа Национален музей „Васил Левски“ гр. Карлово гостува в Столична библиотека по повод 145-годишнината от обесването на Васил Левски, която се отбелязва всяка година на 19 февруари. Пред ученици от столични училища сътрудници от музея ще представят презентации и документален филм за живота и дейността на Васил Левски, а децата ще могат да вземат участие в дискусии, викторини, работилници за изработване на картички с ликовете на Левски, Раковски, Каравелов и Ботев, ще подреждат пъзели, оцветяват и ще решават кръстословици.\r\n***\r\nОт 13.00 часа в УниБИТ 2, бул. Шипченски проход № 69А, Институт за анализи и прогнози на информационната среда в туризма (ИАПИСТ) ще проведе пресконференция задачите на Института музейната колекция към Университета по библиотекознание и информационни технологии.\r\n***\r\nОт 13.30 часа в заседателната зала в сградата на Висшия съдебен съвет, ул. „Eкзарх Йосиф” № 12, ще се проведе заседание на Прокурорската колегия на Висшия съдебен съвет.\r\n***\r\nОт 13.30 часа 7 състав на Специализирания наказателен съд ще гледа делото срещу Пламен В., обвинени в изнудване. \r\n***\r\nОт 14.00 часа в Sofia Event Center, Paradise Center, оригиналният трофей на FIFA ще бъде изложена за широката публика.\r\n***\r\nОт 14.00 часа зала „Панорамна“ в Интер Експо Център – София ще се проведе пресконференция на Националната туристическа организация на Република Сърбия - официален партньор на Международното туристическо изложение \"Ваканция и СПА Експо\" 2018.\r\n***\r\nОт 15.00 часа в Дома на Европа (ул. „Г. С. Раковски“ № 124) ще се състои пресконференция на членове на Европейския парламент от Комисията по граждански свободи, правосъдие и вътрешни работи.\r\n***\r\nОт 15.00 часа в 409 аудитория „Проф. Васил Стоилов“ на Нов български университет ще бъде изнесена публична лекция на тема: „Политики във висшето образование за глухи и слабочуващи“.\r\n***\r\nОт 16.00 часа в Интер Експо Център – София ще се състои фициалното откриване на 35-ото Международно туристическо изложение „Ваканция и СПА Експо“.\r\n***\r\nОт 17.00 часа в Институт „Конфуций“ към Софийския университет „Св. Климент Охридски“ (бул. „Александър Стамболийски“ № 8 2 ) ще се състои тържество по посрещане на китайската Нова година.\r\n***\r\nОт 17.00 часа в Централното фоайе на Националната библиотека “Св. св. Кирил и Методий” ще бъде открита изложбата “Енотека и Библиотека”.\r\n***\r\nОт 17.30 часа в Мраморно фоайе, I етаж на Столична библиотека ще бъде представена книгата „Пепел от пеперуди. Любовна лирика в слово и цвят“ от Борислав Костов.\r\n***\r\nОт 18.00 часа в голямата зала на Есенс център – ул. „6 септември“ 37 Сдружение „Планини и хора“ - Асоциация на планинските водачи в България ще отбележи 20 години от създаването си.\r\n***\r\nОт 19.00 часа на Голяма сцена в Учебен драматичен театър НАТФИЗ ще бъде представена постановката „Сън в лятна нощ“.\r\n***\r\nОт 19.00 часа в зала \"България\" ще бъде представен спектакълът \"Ангели и демони\".\r\n***\r\nОт 12.00 часа на  пл. „Жулиета Шишманова“ ще бъде пресъздаден  ритуалът  по зарязване на лозята по случай празника Трифон Зарезан. От 16.00 часа Дружеството на несебърските художници ще подреди тематична изложба в Центъра за култура „Артиум“. От 17 часа поп звездата Миро ще зарадва своите почитатели с концерт на пл. „Жулиета Шишманова“ в новата част на града.\r\n***\r\nОт 18.00 часа в Дома на писателя ще приключи конкурсът „Млад разказвач“ и ще се наградят участниците.\r\n***\r\nОт 10.30 часа в зала Одесос (ет.2) в сградата на Археологически музей – Варна варненските археолози ще проведат пресконференция по повод Деня на археолога.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Пейчо Бюлбюлев ще проведе среща с граждани. \r\n***\r\nОт 10.00 часа в Килифарево ще се проведе Традиционен ритуал по зарязване на лозите, в който ще  участва и кметът на Община Велико Търново Даниел Панов. \r\n***\r\nОт 10.30 часа в учебен салон по фризьорство в Професионална гимназия по моден дизайн Велико Търново (улица \"Мармарлийска\" №26, втори етаж) ще се проведе  училищния кръг от Националното състезание „Най-добър млад фризьор и гримьор”.\r\n***\r\nОт 11.00 часа в Пресклуб на БТА-Велико Търново ИОК „Асеневци“ ще се състои представяне на проектите за позлатяване на куполите на патриаршеската църква на Царевец, издигане на паметник на цар Ивайло и изграждане на покрит мост на река Янтра във Велико Търново.\r\n***\r\nОт 12.00 часа пред сградата на Община Велико Търново ще се проведе Благотворителен базар по случай Деня на влюбените. \r\n***\r\nОт 14.00 часа пред сградата на Община Велико Търново ще се проведе информационна акция и поставяне на мобилен кабинет КАБКИС за безплатно и анонимно изследване за ХИВ/СПИН. \r\n***\r\nОт 16.00 часа в библиотека на НЧ „Надежда 1869“ Клуб приятели на книгата - група възрастни  ще проведе среща с проф. Добрин Денев за книгата му за Васил Левски „Свобода и всекиму своето”.\r\n***\r\nОт 17.00 часа в ИЗ „Рафаел Михайлов“ ще се състои откриване на изложба „Арт Розалиада – живописен пир на виното и любовта“. \r\n***\r\nОт 18.00 часа край Паметника на Асеневци ще се проведе тематичен концерт под надслов „Вечер на желанията”. \r\n***\r\nОт 18.00 часа в клуб „Самис“ ще се проведат „Бързи срещи“. \r\n***\r\nОт 19.00 часа в МДТ „Константин Кисимов“, голяма зала, ще бъде представен „Невястата“ – театрален спектакъл, представен от Фолклорен ансамбъл – Смолян.\r\n***\r\nФотоизложбата на известния географ-пътешественик проф. Румен Пенин -„Географията – пътешествие и приключение“ ще бъде представена във Видин.\r\n***\r\nВ Регионална библиотека „Михалаки Георгиев” ще бъдат обявени победителите в конкурса „Магията любов”.\r\n***\r\nЗад паметника на Христо Ботев  ще  бъде обособено „Дърво на любовта“, на клоните на което всеки ще може да закачи своето любовно послание с катинарче.\r\n***\r\nОт 11.45 часа в ЕВК „Св.Софроний Врачански“ ще се проведе общоградско честване на празника Трифон Зарезан.\r\n***\r\nОт 12.00 часа от пл. „Христо Ботев” младежи ГЕРБ организират романтична обиколка на града с атракционно влакче на „Виното и любовта” по случай „Св. Валентин“.\r\n***\r\nОт 15.00 часа в голяма зала на Младежки дом ще се състои „Приятелство и любов“ концерт по повод 14 февруари - Ден на влюбените.\r\n***\r\nОт 17.00 часа в малка зала на ХГ „Иван Фунев“ ще се проведат XXIX Зимни четения -Резултати от сондажно проучване в новоразкрит археологически обект в гр. Оряхово през 2017г. -д-р Евгения Найденова.\r\n***\r\nС вход свободен Етъра ще отбележи празникът Трифон Зарезан.\r\n***\r\nОт 18.00 часа в Terra games младежката структура на ГЕРБ-Габрово съвместно с Terr mall Габрово, организира турнир по боулинг за влюбени двойки.\r\n*** \r\nОт 14.00 часа в НЧ „Пробуда - 1904“ кв. Калтинец ще се проведе „Нека да е берекет“ - честване на Трифон Зарезан. \r\n*** \r\nОт 15.00 до 16.00 часа в Парк „Христо Ботев“ Сдружение „Горнооряховски младежки парламент“ организира „Алея на влюбените“ - снимки на открито. – предстояща. \r\n***\r\nОт 18.00 часа часа в НЧ „Пробуда – 1904“ в кв. Калтинец ще започне честване на Трифон Зарезан, което ще премине под мотото „Нека да е берекет“. Час по-късно –в парк „Христо Ботев“ момчетата и момичетата от горнооряховския младежки парламент ще организират „Алея на влюбените“.\r\n***\r\nОт 16.00 часа в ритулната зала на Община Димитровград кметът Иво Димов ще венчае Валентина и Валентин, които ще сключат граждански брак в Деня на влюбените. \r\n***\r\nОт 10.50 и 11.40 часа в Природоматематическа гимназия „Иван Вазов“ ще се проведат Образователни концерти на Български камерен оркестър – Добрич.\r\n***\r\nОт 11.00 часа в АЕМО „Стария Добрич“ ще се проведе ритуалът „Зарязване на лозата“.\r\n***\r\nОт 13.30 Регионална библиотека „Дора Габе“, Стая на приказките, ще се проведе\r\nЛитературно утро с драматизация „Историята на Пинокио 135 години по-късно”.\r\n***\r\nВ Народно читалище „Йордан Йовков – 1870 г.“, Ателие Школа по изобразително изкуство, ще се състои откриване на изложба „Винорел” на Школа по изобразително изкуство при Народно читалище „Йордан Йовков – 1870 г.“\r\n***\r\nВ Народно читалище „Йордан Йовков – 1870 г.“, Читалня ще се проведе \r\nРазкази за Апостола – час по четене.\r\n***\r\nОт 11.00 часа в заседателната зала на Община Дупница ще бъдат представени резултатите от археологическото проучване на базиликата при черквата „Свети Спас” край село Червен брег. \r\n***\r\nОт 10.00 часа в двора на Етнографски комплекс –Каварна на ул. \"Сава Ганчев\" 16 ще се проведе традиционният обичай “Зарязване на лозата”.\r\n***\r\nОт 17.30 часа в зала „Васил Караиванов” в Карлово ще се проведе литературна вечер, с участието на писателя Желяз Кондев, автор на книгата „Апостолът на българите”.\r\n***\r\nОт 11.00 часа в залата на сградата на Община Кюстендил Общината ще получи приз „Най-зелена” община в България по повод оползотворяване на отпадъците от опаковки. \r\n***\r\nОт 10.30 часа в парк-хотел „Кюстендил” ще се проведе информационна среща по Програмата за трансгранично сътрудничество между България и Македония.\r\n***\r\nОт 11.00 часа в залата на Община Кюстендил ще бъде връчена наградата на ЕКОПАК за „Най-зелена община”. \r\n***\r\nОт 11.00 часа в двора на Читалище „Пробуда” в Кюстендил ще се проведе конкурс за най-добро домашно вино.\r\n***\r\nОт 17.00 часа в залата на Регионален исторически музей ще се проведе публична лекция на тема „Разпръснати съкровища: документиране, наблюдение и информационен контрол”. \r\n***\r\nОт 9.30 часа Окръжният съд в Пазарджик ще гледа делото срещу 14 обвиняеми за разпространение идеите на ИДИЛ \r\n***\r\nОт 18.00 часа в централния офис на ГЕРБ в Перник на ул. „Търговска“ 30 общинските съветници от ГЕРБ Бойка Иванова и Клара Будинова организират приемен ден.\r\n***\r\nОт 11.00 часа в местността Лозята край село Ръждак ще бъдат наградени победителите в конкурса за най-добро домашно червено вино по повод празника Трифон Зарезан.\r\n***\r\nОт 11:00 – 13:30 БЧК ще проведе информационно-развлекателна кампания в сградата на Университет по хранителни технологии – Пловдив\r\n***\r\nОт 12.00 часа в Голямата конферентна зала на Дома на културата „Борис Христов“ ще се проведе обществено обсъждане на разработения проект за подобряване качеството на атмосферния въздух.\r\n***\r\nОт 14:30 – 16:30 БЧК ще проведе информационно-развлекателна кампания на централната улица на гр. Пловдив срещу входът на Централна поща, до сладоледена къща „Афредо“.\r\n***\r\nОт 19.00 часа в галерия U PARK (ул. Отец Паисий 24) ще се проведе разговор със Събка Дяков-Чехович  на чаша вино на теми: „Има ли любов след брака? Колко вида любов преживяваме? Как любовта ни променя?“.\r\n***\r\nОбщинските съветници от  ГЕРБ в град Пловдив ще проведат приемни с гражданите. Радослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А. Георги Василев, от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А.  Д-р Аргир Аргиров, от 17:30  до 18:30 часа в офиса на  ГЕРБ в район „Южен” на ул.”Академик Петър Динеков”№1А. Ани Лафчиева, от 17:00 до 18:30 часа в офиса на  ГЕРБ в район „Източен” на ул.”Коста Паница”№5. Емил Русинов, от 17:30 до 19:00 часа в офиса на  ГЕРБ в район „Източен” на ул.”Коста Паница”№5. \r\n***\r\nЖителите на село Катуница ще посрещнат Трифон Зарезан с народна музика и конкурс за най-добро домашно вино.\r\n***\r\nВ Хисаря ще се проведе Пета национална среща на общинските експерти по образование, организирана от Националното сдружение на общините.\r\n***\r\nОт 10.30 часа в Институт по лозарство и винарство - Плевен ще се проведе традиционният празник на лозата и виното.\r\n***\r\nОт 17.00 часа в Пресклуб на БТА-Плевен Стефан Бурджев - депутат от БСП и член на Група за приятелство България – Куба организира пресконференция за  учредяване на Група за приятелство Плевен - Куба и перспективите за икономически, културен и туристически обмен.\r\n***\r\nОт 10.30 часа пред НЧ „Св. Климент Охридски –1858“ ще се проведе музикално – танцов спектакъл „Вила се лоза винена“.\r\n***\r\nОт 12.00 часа пред Универсален магазин до Часовника, Младежки общински съвет ще предложат  послания за любовта и виното, блиц викторина и забавни игри с минувачите.\r\n***\r\nОт 18.00 часа в НЧ „Св. Климент Охридски -1858“ ще се проведе „Младежка Трифониада“.\r\n***\r\nОт 12.00 часа пред  Драматично-куклен театър „Васил Друмев“ и пл. „България“ № 1 - пространството зад Руски паметник, ще бъде организиран хепънинг, съвместно с Общински здравен център и БМЧК – Шумен, по повод Денят на влюбените.\r\n***\r\nКметът на Шумен Любомир Христов ще участва в ритуал по зарязването на лозята на Пети километър. \r\n***\r\nОт 8.00 часа в храма „Св.св Петър и Павел“ ще започне утринното богослужение по повод празника Трифон Зарезан, а от 9.00 часа ще бъде отслужена Света литургия. От 10.30 часа на площада пред читалището ще бъдат обявени резултатите от традиционния конкурс „Баш винар 2018“. От 12.00 часа ще бъде изпълнен ритуал по зарязване на лозята и водосвет. \r\n***\r\nДен на лозаря ще се проведе в село Осмар. От 11.00 часа в храм „Св. св. Константин и Елена“ ще бъде отслужена Света литургия. От 11.00 часа женската певческа група към читалището ще поздрави собствениците на „Осмарска изба“ и ще бъде извършен тържествен водосвет и зарязване на лозята. От 12.00 часа  празникът ще продължи на площада пред читалищната сграда.", "date": "2018.02.14", "title": "Предстоящи събития в страната за 14 февруари (Агенция „Фокус“)"}
{"url": "http://www.focus-news.net/news/2018/02/14/2488614/anadolu-agency-darzhavniyat-sekretar-na-sasht-shte-provede-sreshta-s-redzhep-tayip-erdogan-v-ramkite-na-poseshtenieto-mu-v-turtsiya.html", "text": "В рамките на официалното си посещение в Турция, което ще се състои в периода 15-16 февруари, държавният секретар на САЩ Рекс Тилърсън ще проведе среща с президента на страната Реджеп Тайип Ердоган, предава Anadolu Agency.\r\nВ изявление от Министерството на външните работи в Анкара се пояснява, че Тилърсън ще се срещне с турския си колега Мевлют Чавушоглу, в рамките на която двамата дипломати ще обменят мнения за международните и двустранните отношения. Държавният секретар на САЩ ще бъде приет за среща и с президента на Турция, се казва още в разпространеното изявление.\r\nТилърсън ще пристигне в Турция от Аман, столицата на Йордания, която бе една от спирките в обиколката му в Близкия изток.: Тереза Герова", "date": "2018.02.14", "title": "Anadolu Agency: Държавният секретар на САЩ ще проведе среща с Реджеп Тайип Ердоган в рамките на посещението му в Турция"}
{"url": "http://www.focus-news.net/news/2018/02/14/2488621/plovdiv-34-miliona-leva-sa-prihodite-ot-noshtuvki-na-turisti-v-oblastta-v-kraya-na-2017-godina.html", "text": "3,4 милиона лева са приходите от нощувки на туристи в Пловдивска област, сочат последните данни от месец декември 2017 година. Това каза за Радио „Фокус“ – Пловдив Валентин Точев, главен експерт в Териториално статистическо бюро – Юг. По думите му реализираните приходи от нощувки на чужди граждани през декември са 700 000 лева, а от български – 2,7 млн. лева. В сравнение със същия отчетен период на 2016 година е регистрирано увеличение на приходите от нощувки като цяло с 7,9 %, като от чужди граждани то е с 4,4 %, а от български граждани – с 8,8 %. „Общата заетост на леглата в местата за настаняване през ноември 2017 година е 26,4 %, като тя е най-висока в местата за настаняване с 4 и 5 звезди – 34 %, следвана от тези с 3 звезди – 27,9 % и с 1 и 2 звезди – 17 %. Като цяло заетостта на леглата се увеличава спрямо декември 2016 година с 1,6 %. При местата за настаняване с 1 и 2 звезди има увеличение с 1 %, при тези с 3 звезди – с 3,4 процентни пункта, а при тези с 4 и 5 звезди има намаление с 0,5 %“, обясни Валентин Точев.\r\nТони МИХАЙЛОВ", "date": "2018.02.14", "title": "Пловдив: 3,4 милиона лева са приходите от нощувки на туристи в областта в края на 2017 година"}
{"url": "http://www.focus-news.net/news/2018/02/14/2488170/nezavisimaya-gazeta-predstoyat-pregovori-mezhdu-vlastite-v-moldova-i-pridnestrovieto.html", "text": "На 15 февруари предстоят директни преговори между властите в Молдова и представители на Приднестровието, пише  вестникът “Независимая газета“.\r\nВицепремиерът по реинтеграцията на Република Молдова Кристина Лесник ще се срещне с делегация от Приднестровието. Според председателя на Върховния съвет на непризнатата република Александър Щерба преговорите ще протекат при равенство на страните и на тях няма да се обсъжда политическия статус на Приднестровието определен  от референдума през 2006 година, когато жителите на Приднестровието са гласували за независимост. Той заявил това за вестника.\r\nТова ще са първите преговори на министъра на реинтеграцията на Молдова Кристина Лесник. Според  молдовската агенция Молдпрес, цитирана от вестника към преговорите за урегулиране на конфликта в Приднестровието през март ще се присъедини и действащия председател на Организацията за сигурност и сътрудничество в Европа (ОССЕ) Франко Фратини.\r\nПрезидентът на Молдова Игор Додон заявил, че властите в Приднестровието  водят недалновидна политика, която  демонстрира нежелание за промяна на ситуацията в района.\r\n„Това е политика да се прави всичко възможно, за да не се промени нищо…У мен се създава впечатление, че някои (хора) на левия бряг (на Днестър) биха се радвали, ако в Молдова управлява прорумънско правителство, пронатовско. В този случай ще искат повече пари…“. Според него „ Ако Молдова загуби своя суверенитет , Приднестровието няма да оцелее“. Юлиян Марков", "date": "2018.02.14", "title": "„Независимая газета“: Предстоят преговори между властите в Молдова и Приднестровието"}
{"url": "http://www.focus-news.net/news/2018/02/14/2488623/nay-golyamoto-turistichesko-izlozhenie-v-balgariya-vakantsiya-i-spa-ekspo-sabira-nad-20-hil-gosti-ot-22-strani-obzor.html", "text": "Министърът на туризма Николина Ангелкова откри 35-ото издание на най-мащабното туристическо изложение в България - Международната туристическа борса „Ваканция и СПА Експо“. Форумът се провежда от 14 до 16 февруари 2018 г. в столичния Интер Експо център под патронажа на Министерството на туризма и в партньорство със Столичната община и браншовите организации. Всяка година изложението привлича над 350 компании и повече от 20 хил. специалисти и гости от 22 различни страни.\r\n„За мен е огромна чест и удоволствие за 35-и пореден път да открием „Ваканция и спа Експо“ особено сега, по време на Българското председателство на Съвета на ЕС. Това е огромна чест, привилегия и доверие за това, че имаме такава международна борса и в София, която Министерството на туризма ще продължи да подкрепя и да надгражда. За първи път имаме и държава партньор – Сърбия, на която искам най-сърдечно да благодаря за доверието“, каза още Ангелкова.\r\nДен преди това се проведе неформалната среща на министрите на туризма от ЕС „Туризъм и икономически растеж“, която беше първа по рода си. „Дискусиите заявиха общото желание заедно да подпомогнем развитието на туризма, който е важен двигател за устойчив икономически растеж в ЕС. На него се падат близо 10 на сто от брутния продукт на Съюза и 12% дял от европейските работни места, а в България отрасълът формира около 13% от БВП на страната. Това ни нарежда на едни от водещите места в Европа като предпочитана дестинация за туризъм, което ни прави още по-отговорни и ни задължава да предлагаме още по-качествен туристически продукт. Затова правителството и бизнеса продължаваме да разработваме политиките, които да доведат до повишаването на това качество, и България да се позиционира във високия клас туризъм, защото заслужава това“, коментира министър Ангелкова.\r\nЦветилена СИМЕОНОВА", "date": "2018.02.14", "title": "Най-голямото туристическо изложение в България „Ваканция и спа Експо“ събира над 20 хил. гости от 22 страни (ОБЗОР)"}
{"url": "http://www.focus-news.net/news/2018/02/14/2488169/pregled-na-osnovnite-temi-v-svetovniya-pechat-agentsiya-fokus.html", "text": "С наближаването на междинните избори е възможно да се засили руската пропаганда в САЩ, чрез съобщения в социалните мрежи или разпространявани от симпатизиращи ѝ хора, като целта е да се засеят нови политически и социални различия в САЩ, това коментира на първите си страници американското издание The New York Times, като се позовава на думи на Дан Коатс, директор на разузнавателната служба на САЩ. \r\n„Няма съмнение, че Русия счита миналите си усилия в тази област за успешни и гледа на междинните избори като потенциална цел за прокарване на своето влияние“, заяви Коатс по време на годишната пресконференция на разузнавателните служи, проведена във вторник. Предупрежденията влизат в разрез с възгледите на американския президент Доналд Тръмп, който подложи на подигравки възможността Русия да се е месила по време на президентските избори през 2016 г., коментира изданието. \r\n„Ние очакваме Русия да продължи да използва пропаганда, социалните мрежи и двойни агенти, както и други средства за да влияе или се опита да изостри обществени и политически проблеми в САЩ“, добави още Коатс. \r\nДиректорът на разузнавателните служби даде прескоференцията си с участието на неговите колеги от ЦРУ, ФБР и Агенцията за национална сигурност към Държавния департамент на САЩ.\r\n*** Генералният секретар на НАТО Йенс Столтенберг заяви във вторник, че половината от членовете на Алианса са постигнали напредък по плана за отделяне на по-големи разходи за отбрана, пише американското издание The Hill. \r\n„Това е значителен напредък и добро начало, но все още има дълъг път за изминаване“, подчерта Столтенберг.\r\nАдминистрацията на президента Доналд Тръмп постави като една от основите на своята политика отделяне на повече средства за бюджета на Алианса от отделни страни-членки, вместо САЩ да поемат основната част от вноските, припомня изданието. Споразумението за това бе постигнато 2014 г., по време на бившия президент Барак Обама, като то предвижда всички страни-членки да отделят два процента от своя Брутен вътрешен продукт за отбрана. Тази цел трябва да бъде постигната до 2024 г. Според генералния секретар на организацията, 15 от 29-те членуващи в НАТО държави са на прав път и със сигурност ще покрият това изискване. \r\nКоментарът на норвежкия политик е направен като отговор на статия, публикувана в американско издание, според която повечето държави в Алианса не са готови да изпълнят условието. \r\nОчаква се на насрочената за 14 и 15 февруари среща на министрите на отбраната на НАТО, американският министър на отбраната Джеймс Матис да отбележи още веднъж нуждата от по-големи разходи в сферата от страна на съюзниците. Според главата на Пентагона, „НАТО обърна един деградивен процес и вече втора година държавите харчат повече за отбрана“. \r\nОбщо осем държави покриват двупроцентните изисквания, или се очаква да ги покрият през 2018 г. Това са САЩ, Великобритания, Гърция, Полша, Латвия, Литва, Естония и Румъния. \r\n*** Дрон на САЩ е унищожил танк на сирийската правителствена армия Т-72 при „самозащита“, това е заявил генерал-лейтенант Джефри Херигън, командващ американските Военновъздушни сили към Централното командване на САЩ, пише вестник Daily Sabah. \r\nСпоред данни на Херигън, машината е стреляла от „ефективна дистанция“ срещу отряд съставен от подкрепяните от САЩ „Сирийските демократични сили“ и американски специални части, пише още вестникът. Херигън е разкрил, че инцидентът е станал в събота, като Дронът тип MQ-9 е убил тричленния екипаж на танка. От американска или страна на Сирийските демократични сили няма ранени или загинали. Официален Дамаск не е коментирал информацията. \r\n*** Израелската полицията смята да повдигне официални обвинения в корупция на министър-председателя Бенямин Нетяняху след 14-месечно разследване, пише вестник Haaretz. Обвиненията са свързани с два случая. Според първия, премиерът е получил скъпи подаръци от няколко бизнесмени, като в замяна е трябвало да им осигури покровителство, докато съгласно втория, Нетаняху е поискал от местен вестник да пише одобрителни материали за него, като в замяна министър-председателят е обещал да създава проблеми за конкурентно издание. \r\nТази информация бе първоначално съобщена от две израелски телевизии, като впоследствие Нетаняху потвърди данните по време на пресконференция във вторник вечерта, като в същото време подчерта, че е невинен. \r\nСпоред полицията, броят на подаръците, които премиерът е получил откакто е встъпил в длъжност се е увеличил значително, достигайки размер от един милион шекела (300 хил. щатски долара). Съгласно органите на реда, министър-председателят е действал „против публичния интерес“. \r\n***", "date": "2018.02.14", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/02/14/2488172/30-darzhavi-ot-es-i-balkanite-obsadiha-turizma-na-neformalna-sreshta-v-sofiya-obzor.html", "text": "30 държави от ЕС и Балканите обсъдиха на неформална среща в София как туризмът да се развива устойчиво и да е двигател за икономиките в Европа и региона. Туризмът има водеща роля в икономиките на България и на ЕС и създава съответно 13% и 10% от техния брутен вътрешен продукт (БВП). Приходите от международен туризъм в страните от Съюза са над 341 млрд. евро през 2016 г. Очаква се те да са още по-високи през 2017 г. \r\nДомакин на събитието бе българският министър на туризма Николина Ангелкова. На срещата участваха еврокомисарят по вътрешния пазар, промишлеността, предприемачеството и малките и средни предприятия Елжбета Биенковска, генералният секретар на Световната организация по туризъм към ООН г-н Зураб Пололикашвили, министри на туризма от ЕС 28, от Балканите и представители на бизнеса.\r\nМинистрите обсъдиха последователно три теми: политиките на Съюза в туризма, сигурността и възможностите за сътрудничество в сектора между Европа и Китай. Те дебатираха ролята на туризма като фактор за икономически растеж и регионална интеграция. Предмет на обсъжданията бяха споделената икономика и прилагането на регулаторните политики на ЕС в туризма. Подобряването на сигурността и привлекателността на туристическата дестинация бяха в центъра на втората дискусия. \r\nИнициативата „2018 г. – Година на туризма ЕС – Китай“ бе третата основна тема на срещата. По предварителни данни през 2017 г. в европейските страни са отчетени 12.4 млн. туристически посещения на китайски граждани като ръстът спрямо 2016 г. е 18%.\r\nНа пресконференция министър Николина Ангелова обясни, че на неформалната среща са обсъдили създаването на туристически продукти за далечни страни, както и ролята на отрасъла в икономиката на всяка страна-членка. Тя подчерта, че делегатите са се фокусирали основно върху възможностите за създаване на условия, които да подобрят качеството на туристическия продукт, най-вече условия, които да регулират т.нар. платформи Airbnb. Акцент е бил поставен и върху създаването на допълнителна свързаност в региона, не само между отделните столици, но особено на Балканите. Ангелкова добави, че са обсъдили и интеграцията на Западните Балкани, най-вече в туризма. „Обсъдихме и възможностите за финансиране на туризма, особено през предстоящото обсъждане на новата многогодишна финансова рамка“, каза още тя.  По отношение на Турция, министър Ангелкова коментира, че страната е изключително важен пазар за България, особено в сектор „Туризъм“. Тя отбеляза, че повече от 636 000 турски туристи са посетили страната. Според нея на срещата на високо ниво на 26 март във Варна, която е под егидата на българския премиер Бойко Борисов и ще бъде в присъствието на Жан-Клод Юнкер, Доналд Туск, Антонио Таяни и Реджеп Ердоган, ще могат да се обсъдят редица условия и политики, на които следва на отговори Турция, така че максимално да се приближи до присъединяването. Според нея се очаква и тази година страната ни да има ръст от турски туристи, не само през зимата, но през лятото, а и целогодишно. \r\nАнгелкова обърна внимание, че се работи интензивно и за създаването на директна авиолиния между София и Пекин с цел привличане на повече китайски туристи у нас. \r\nЕврокомисарят по вътрешен пазар, индустрия, предприемачество и малки и средни предприятия Елжбета Биенковска допълни, че без транспорт, летища и инфраструктура не могат да се привличат и посрещат повече туристи в дадена страна. По думите ѝ в контекста на следващата финансова рамка е още по-важно да се обсъждат теми като цифровизацията, уменията и рекламата. Тя уточни, че ЕК е предоставила основните насоки преди около една година за това как да се използват различни източници на европейско финансиране за туризъм, защото няма отделен фонд. „Апелираме към държавите членки потенциалът на отрасъла да бъде обсъждан, за да може той да бъде финансиран по линия на следващата многогодишна финансова рамка. Най-важно е да се говори за нивото на финансиране, тъй като туризмът е много широк отрасъл. Освен това той има влияние върху други отрасли и брънки по веригата на добавената стойност“, допълни тя. Според нея другият въпрос е устойчивостта на туризма. Биенковска обърна внимание на това, че в някои градове хората не искат повече туристи и затова трябва да бъдат рекламирани и други дестинации, които не са толкова познати, както са столиците. \r\nГенералният секретар на Световната организация по туризъм към ООН Зураб Пололикашвили добави, че цифровизацията е бъдещето на отрасъла „Туризъм“. \r\nСпоред него българското председателство е успешно, защото поставя туризма като един от своите основни приоритети. Пололикашвили допълни, че ще работят в много тясно сътрудничество с частния сектор. „Това е една прекрасна възможност да се подобри заетостта и да си сътрудничим много тясно с частния сектор. Имаме около 535 млн. члена – това са частни дружества. За съжаление нямаме български фирми, които да са членове на нашата организация, но бихме искали да имаме и такива“, заяви той. По думите му това са все дружества и фирми, които работят в сферата на туризма, които понякога получават финансиране и от външни източници, но и от частни фирми, както и от финансови институции. \r\nЛюба АЛЕКСИЕВА", "date": "2018.02.14", "title": "30 държави от ЕС и Балканите обсъдиха туризма на неформална среща в София (ОБЗОР)"}
{"url": "http://www.focus-news.net/news/2018/02/14/2488617/rayonnata-prokuratura-v-shumen-ne-e-vazlagala-na-politsiyata-da-iziskva-informatsiya-ot-kontrolnata-komisiya-na-bsp-obzor.html", "text": "Районната прокуратура в Шумен не е възлагала на полицията да изисква информация от Контролната комисия на БСП. Това стана ясно от изявление на главния прокурор Сотир Цацаров във връзка с искане от страна на БСП за проверка на работата на Районна прокуратура - Шумен по повод предприети действия по сигнал срещу член на партията. Главният прокурор е разпоредил проверка по случая и от резултатите й става ясно, че няма нарушения в работата по сигнала за документно престъпление от член на БСП.  В резултатите от проверката се посочва още, че значителна част от информацията, изискана с писмото на директора на ОДМВР - Шумен от председателя на Общопартийната контролна комисия на БСП, излиза извън рамките на предмета на възложената проверка от РП – Шумен и необходимите документи за изясняване на наличието на данни за престъпление по чл. 313 от Наказателния кодекс. Според проверката събирането на тази информация, освен че е неотносимо към предмета на извършваната проверка, не е възлагано по никакъв начин от прокурора и е предприето по инициатива на ОДМВР - Шумен. От БСП коментираха, че  резултатите от проверката на прокуратурата  е потвърдило тезата им, че МВР и институциите се ползват за политически натиск върху опозицията. Заместник-председателят на ПГ на „БСП за България“ Драгомир Стойнев заяви, че случаят в Шумен е нагъл опит да се събира информация за политическите опоненти. „Едно е да искаш информация дали даден човек е член на партията за определен период, друго е да изискаш протоколи, където се знае кой какво е говорил и каква стратегия води партията на местно ниво\", каза Стойнев, като обърна внимание, че на местно ниво хората се познават. „Това, че някой си позволява такива действия в една демократична държава на своя глава, криейки се зад Районната прокуратура, е нещо страшно и някой трябва да понесе отговорността“, посочи заместник-председателят на ПГ на „БСП за България“. От БСП остро осъдиха поведението на вътрешния министър и поискаха той да дойде в парламента, за да обясни какви действия са предприети по случая. От своя страна министърът на вътрешните работи Валентин Радев обяви, че и МВР започва проверка по случая и обърна внимание, че действията на МВР по случая са само въз основа на възложеното от прокуратурата постановление.\r\nДеница КИТАНОВА", "date": "2018.02.14", "title": "Районната прокуратура в Шумен не е възлагала на полицията да изисква информация от Контролната комисия на БСП (ОБЗОР)"}
{"url": "http://www.focus-news.net/news/2018/02/14/2488171/afp-frantsiya-shte-udari-siriya-ako-se-potvardi-upotrebata-na-himichesko-orazhie-ot-strana-na-pravitelstvoto.html", "text": "Президентът на Франция Еманюел Макрон заяви във вторник, че Франция ще извърши атаки, ако се потвърди, че сирийското правителство е използвало забранени химически оръжия, предаде  AFP.\r\n„Ние ще ударим местата, откъдето тези атаки са извършени или организирани“, каза Макрон пред журналисти. „За сега нашите служби не са установили доказателства, че химически оръжия са били използвани срещу цивилното население. Веднага, ако се появят доказателства, аз ще направя, каквото казах“, като добави че „приоритет е борбата срещу терористите, джихадистите“. Юлиян Марков", "date": "2018.02.14", "title": "AFP: Франция ще удари Сирия, ако се потвърди употребата на химическо оръжие от страна на правителството"}
{"url": "http://www.focus-news.net/news/2018/02/14/2488175/afp-politseyski-komandir-e-ubit-sled-strelba-v-pravitelstvena-sgrada-v-chikago.html", "text": "Високопоставен служител на Полицията в Чикаго е бил убит в правителствена сграда в центъра на града във вторник след престрелка с мъж, който се е държал подозрително, предава  AFP.\r\nКомандир Пол Бауер е получил множество наранявания и е починал в болница от раните си. Заподозреният, който не е назован е арестуван и оръжието му е иззето.\r\nПатрулни полицаи са приближили мъж, който се е държал подозрително. Той е влязъл в схватка с полицаите и е избягал. Бауер, който е бил наблизо е чул описанието по радиостанцията. Той е забелязал заподозрения и е започнала престрелка, в резултат на която е получил смъртоносни нараняания. Юлиян Марков", "date": "2018.02.14", "title": "AFP: Полицейски командир е убит след стрелба  в правителствена сграда в Чикаго"}
{"url": "http://www.focus-news.net/news/2018/02/14/2488176/the-independent-lideri-na-obshtnostta-na-natsiite-sa-zapochnali-tayni-razgovori-koy-tryabva-da-zastane-na-myastoto-na-kralitsata-sled-neynata-smart.html", "text": "Високопоставени служители от Общността на нациите (бившата Британска общност) са провели „тайни“  разговори в Лондон за това кой да застане начело на общността от 53 страни след евентуалната смърт на кралицата, пише британският  The Independent.\r\nКралицата е обявена за лидер на общността на нейната коронация през 1953 година, но постът не е наследствен и не се полага по право на принц Чарлз. Той би бил държавен глава на 15 от 53-те нации, членуващи в общността. Секретариата на Общността е отрекъл това да е била темата на разговорите. Очаква се тази тема да повдигната на срещата на държавните глави от Общността през април в Лондон. Решение може да бъде взето само след евентуалната смърт на кралицата, но няма строга процедура по това. Макар да няма много алтернативи на Чарлз, в миналото са водени разговори за избиране на церемониален лидер, което би направило общността по-демократична.\r\nСпоред  източник на BBC, цитиран от вестника, трябва да се вземе решение дали Принц Чарлз би станал лидер с еднократно решение или да се приеме процедура, според която британския монарх става автоматично и лидер на Общността. Юлиян Марков", "date": "2018.02.14", "title": "The Independent: Лидери на Общността на нациите, са „започнали тайни разговори“, кой трябва да застане на мястото на кралицата след нейната смърт"}
{"url": "http://www.focus-news.net/news/2018/02/14/2488177/emsc-zemetresenie-s-magnitud-55-e-registrirano-do-bregovete-na-indoneziya.html", "text": "Земетресение с магнитуд  5.5 е регистрирано до бреговете на Индонезия, според  EMSC. \r\nТо е станало на 119 километра източно от град Туал в Индонезия и на 948 километра източно от Дили - столицата на Източен Тимор в 0.05 Гринуичко време или 9.05 часа местно време. Трусът е бил на дълбочина 10 километра. Не се съобщава за жертви и разрушения. Не е обявявана опасност от цунами. Юлиян Марков", "date": "2018.02.14", "title": "EMSC: Земетресение с магнитуд  5.5 е регистрирано до бреговете на  Индонезия"}
{"url": "http://www.focus-news.net/news/2018/02/14/2488181/evening-standard-ambar-rad-teroristichnite-ataki-vav-velikobritaniya-minalata-godina-imat-onlayn-komponent.html", "text": "Според вътрешния министър на Обединеното кралство всички терористични атаки миналата година във Великобритания имат „онлайн компонент“ пише британският всекидневник  Evening Standard.\r\nМинистърът подчерта трудностите по идентифициране на екстремистите в така наречената от нея „ера на дистанционната радикализация“. В изказването си в Сан Франциско във вторник тя даде пример със Салман Абеди, терористът, атакувал Манчестър арена през май миналата година, който се е научил как да направи бомбата от видео в „Ютюб“.\r\n„Когато научите повече за терориста. Когато откриете какво го е мотивирало, какво го е накарало да извърши своите непростими действия и как са успели  да го постигнат. Все повече откривате един повтарящ се елемент – интернет. Всичките пет атаки на британска земя имат онлайн компонент“,  заяви Амбър Ръд.\r\nНо тя казва, че не интернет е проблема . Дистанционната радикализация е трудна за откриване.  Анализ на министерството откри , че привържениците на „Ислямска държава“ са използвали над 400 различни онлайн платформи за да произвеждат пропаганда миналата година.\r\n Във вторник британското правителство обяви за създаване на нова технология, която цели да открива терористично съдържание преди да се разпространи в мрежата.  Юлиян Марков", "date": "2018.02.14", "title": "Evening Standard: Амбър  Ръд: Терористичните атаки във Великобритания миналата година имат „онлайн компонент“"}
{"url": "http://www.focus-news.net/news/2018/02/14/2488178/daily-express-tereza-mey-shte-provede-reshavashti-razgovori-s-angela-merkel-za-prehodniya-period-na-brekzit.html", "text": "Британският премиер Тереза Мей ще проведе решаващи разговори с федералния канцлер на Германия Ангела Меркек,която е с отслабени позиции в момента според британския ежедневник Daily Express.\r\nТереза Мей отива в Берлин в петък, за да се срещне с Ангела Меркел в опит да се възползва от отслабената позиция на канцлера и разделението в Европейския съюз по темата  Брекзит, за да постигне възможно най-добри условия за преходния период. Срещата между двете ще е първата след като Меркел успя да постигне коалиционно споразумение след месеци на несигурност. Германският канцлер обаче бе принуден да направи ключови отстъпки пред бъдещите коалиционни партньори от Социалдемократическата партия, което несъмнено отслаби позициите й.  \r\nБританският премиер ще използва възможността да разговаря с лидера на водещата икономика в Европа в опит да разблокира преговорите за Брекзит. Очаква се Мей да направи амбициозно предложение за подкрепа на общата европейска сигурност. Юлиян Марков", "date": "2018.02.14", "title": "Daily Express: Тереза Мей ще проведе решаващи разговори с Ангела Меркел за преходния период на Брекзит"}
{"url": "http://www.focus-news.net/news/2018/02/14/2488179/sadat-reshi-marin-rachev-da-ostane-kmet-na-septemvri-obzor.html", "text": "Апелативният специализиран наказателен съд в София реши да остави Марин Рачев на поста кмет на община Септември. Решението на съда е отмяна на определението на Специализирания наказателен съд от преди седмица, с което Рачев бе отстранен от длъжност. Заедно с кмета беше отстранен и Станой Милов, служител на Община Септември. Тогава съдът се аргументира с мотива, че ако Рачев и Милов останат на работа, могат да повлияят на свидетели или да подправят документи. Апелативният специализиран съд обаче прецени, че няма реални доказателства за това, че Марин Рачев може да попречи на разследването. Както миналата седмица, така и днес поддръжници на Рачев протестираха пред сградата на съда. След обявяването на решението на съда Марин Рачев увери, че няма да пречи на разследващите. Агенция „Фокус“ припомня: На 1 септември над 50 маскирани полицаи влязоха в сградата на Община Септември. Ден след акцията на Специализираната прокуратура на кмета на Септември Марин Рачев бяха повдигнати 2 обвинения - за умишлена безстопанственост и за сключване на неизгодна сделка. Общинският служител Станой Милов също получи обвинение за документно престъпление. Кметът беше освободен срещу парична гаранция в размер на 250 хил. лева. Предмет на разследване е цялото родословно дърво на Рачев, защото свързани с него фирми са управлявани, представлявани и собственост на негови роднини. В нощното шкафче на кмета на Септември бяха открити справки на ДАНС, касаещи местните избори от 2015 година с информация за купуване на гласове. Намерен бе и тефтер, в който са записани имената на фирми и суми, свързани с дейности на общината. След акцията в Септември стана ясно, че е изготвен списък с общини, за които също има сигнали за злоупотреби.", "date": "2018.02.14", "title": "Съдът реши Марин Рачев да остане кмет на Септември (ОБЗОР)"}
{"url": "http://www.focus-news.net/news/2018/02/14/2488180/afp-vtori-sadiya-blokira-ukaza-na-donald-tramp-za-preustanovyavane-na-programata-za-mechtatelite.html", "text": "Втори съдия блокира действието на указа на президента на САЩ Доналд Тръмп за преустановяване на програмата на предишния президент Барак Обама за оставане в САЩ на така наречените „мечтатели“ – лица пристигнали нелегално в Щатите преди да навършат пълнолетие, предаде AFP.\r\nФедерален окръжен съдия от Ню Йорк блокира действието на указа на Доналд Тръмп. Той е втори съдия след  като федерален съдия от Сан Франциско също блокира указа му през  януари.\r\nГлавният прокурор на щата Ню Йорк  Ерик Шнаидерман , който оглавява коалиция от 17 окръжни прокурори, които оспорват указа на Тръмп определи решението като  победа.\r\nВ петък, 16 февруари, се очаква Върховният съд ще прецени дали да разгледа  казуса. Ако се заеме с него решението се очаква късната пролет. Юлиян Марков", "date": "2018.02.14", "title": "AFP:  Втори съдия блокира указа на Доналд Тръмп за преустановяване на програмата за „мечтателите“"}
{"url": "http://www.focus-news.net/news/2018/02/14/2488183/pregled-na-osnovnite-temi-v-britanskiya-pechat-agentsiya-fokus.html", "text": "Високопоставени служители от Общността на нациите (бившата Британска общност) са провели „тайни“  разговори в Лондон за това кой да застане начело на общността от 53 страни след евентуалната смърт на кралицата, пише британският  The Independent.\r\nКралицата е обявена за лидер на общността на нейната коронация през 1953 година, но постът не е наследствен и не се полага по право на принц Чарлз. Той би бил държавен глава на 15 от 53-те нации, членуващи в общността. Секретариата на Общността е отрекъл това да е била темата на разговорите. Очаква се тази тема да повдигната на срещата на държавните глави от Общността през април в Лондон. Решение може да бъде взето само след евентуалната смърт на кралицата, но няма строга процедура по това. Макар да няма много алтернативи на Чарлз, в миналото са водени разговори за избиране на церемониален лидер, което би направило общността по-демократична.\r\nСпоред  източник на BBC, цитиран от вестника, трябва да се вземе решение дали Принц Чарлз би станал лидер с еднократно решение или да се приеме процедура, според която британския монарх става автоматично и лидер на Общността.\r\n***Британският премиер Тереза Мей ще проведе решаващи разговори с федералния канцлер на Германия Ангела Меркек,която е с отслабени позиции в момента според британския ежедневник Daily Express.\r\nТереза Мей отива в Берлин в петък, за да се срещне с Ангела Меркел в опит да се възползва от отслабената позиция на канцлера и разделението в Европейския съюз по темата  Брекзит, за да постигне възможно най-добри условия за преходния период. Срещата между двете ще е първата след като Меркел успя да постигне коалиционно споразумение след месеци на несигурност. Германският канцлер обаче бе принуден да направи ключови отстъпки пред бъдещите коалиционни партньори от Социалдемократическата партия, което несъмнено отслаби позициите й.  \r\nБританският премиер ще използва възможността да разговаря с лидера на водещата икономика в Европа в опит да разблокира преговорите за Брекзит. Очаква се Мей да направи амбициозно предложение за подкрепа на общата европейска сигурност.\r\n***Според вътрешния министър на Обединеното кралство всички терористични атаки миналата година във Великобритания имат „онлайн компонент“ пише британският всекидневник  Evening Standard.\r\nМинистърът подчерта трудностите по идентифициране на екстремистите в така наречената от нея „ера на дистанционната радикализация“. В изказването си в Сан Франциско във вторник тя даде пример със Салман Абеди, терористът, атакувал Манчестър арена през май миналата година, който се е научил как да направи бомбата от видео в „Ютюб“.\r\n„Когато научите повече за терориста. Когато откриете какво го е мотивирало, какво го е накарало да извърши своите непростими действия и как са успели  да го постигнат. Все повече откривате един повтарящ се елемент – интернет. Всичките пет атаки на британска земя имат онлайн компонент“,  заяви Амбър Ръд.\r\nНо тя казва, че не интернет е проблема . Дистанционната радикализация е трудна за откриване.  Анализ на министерството откри , че привържениците на „Ислямска държава“ са използвали над 400 различни онлайн платформи за да произвеждат пропаганда миналата година.\r\n Във вторник британското правителство обяви за създаване на нова технология, която цели да открива терористично съдържание преди да се разпространи в мрежата. \r\n*** Британският съд отказа да изтегли заповедта за арест, издадена срещу укриващия се в екавадорското посолство в Лондон основател на „Уикилийкс“ Джулиан Асандж, пише вестник Guardian. \r\n„Смятам ареста за съразмерно действие, въпреки че Асадж ограничава сам своята свобода вече известен брой години“, заяви съдия Ема Арбътнот. \r\nАвстралиецът се укри в посолството на Еквадор в Лондон през 2012 г., за да попречи на екстрадирането си в Швеция, където срещу него има повдигнати съдебни обвинения в сексуално посегателство, които Асандж отрича. Наскоро шведските прокурори снеха обвиненията срещу него, но основателят на „Уикилийкс“ все пак ще бъде арестуван защото с бягството си в посолството е нарушил полицейската си гаранция.", "date": "2018.02.14", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/02/14/2488184/api-vremenno-dvizhenieto-po-pat-i-1-vidin-montana-e-ogranicheno-za-mps-nad-12-t.html", "text": "Временно движението по път I-1 Видин – Монтана е ограничено за МПС над 12 т, поради обилен снеговалеж и почистване. Това съобщиха от пресцентъра на", "date": "2018.02.14", "title": "АПИ: Временно движението по път I-1 Видин – Монтана е ограничено за МПС над 12 т"}
{"url": "http://www.focus-news.net/news/2018/02/14/2488186/sofiya-napraveni-sa-obrabotki-sas-smesi-sreshtu-zaledyavane.html", "text": "През нощта в София са извършени обработки със смеси срещу заледява във връзка с ниските температури на опасни и стръмни участъци, както и общински пътища. Това съобщиха от пресцентъра на Столична община . Обработки са извършени в районите Витоша, Панчарево, Овча купел, пътищата Плана – Железница, Бистрица, Пасарел, Владая – Мърчаево. Опесъчаване е направено на планинските пътища във Витоша „Драгалевци – Алеко” и „Бояна – Златни мостове”. В момента градският транспорт се движи по всичките си обичайни маршрути.", "date": "2018.02.14", "title": "София: Обработени със смеси срещу заледяване са общински пътища и опасни и стръмни участъци в столицата"}
{"url": "http://www.focus-news.net/news/2018/02/14/2488182/pregled-na-osnovnite-temi-v-ruskiya-pechat-agentsiya-fokus.html", "text": "На 15 февруари предстоят директни преговори между властите в Молдова и представители на Приднестровието, пише  вестникът “Независимая газета“.\r\nВицепремиерът по реинтеграцията на Република Молдова Кристина Лесник ще се срещне с делегация от Приднестровието. Според председателя на Върховния съвет на непризнатата република Александър Щерба преговорите ще протекат при равенство на страните и на тях няма да се обсъжда политическия статус на Приднестровието определен  от референдума през 2006 година, когато жителите на Приднестровието са гласували за независимост. Той заявил това за вестника.\r\nТова ще са първите преговори на министъра на реинтеграцията на Молдова Кристина Лесник. Според  молдовската агенция Молдпрес, цитирана от вестника към преговорите за урегулиране на конфликта в Приднестровието през март ще се присъедини и действащия председател на Организацията за сигурност и сътрудничество в Европа (ОССЕ) Франко Фратини.\r\nПрезидентът на Молдова Игор Додон заявил, че властите в Приднестровието  водят недалновидна политика, която  демонстрира нежелание за промяна на ситуацията в района.\r\n„Това е политика да се прави всичко възможно, за да не се промени нищо…У мен се създава впечатление, че някои (хора) на левия бряг (на Днестър) биха се радвали, ако в Молдова управлява прорумънско правителство, пронатовско. В този случай ще искат повече пари…“. Според него „ Ако Молдова загуби своя суверенитет , Приднестровието няма да оцелее“.\r\n***Руското министерство на транспорта предлага да бъдат принуждавани да кацнат, повреждани или унищожавани безпилотни летателни апарати за полети без разрешение във въздушно пространство, което е забранено или ограничено за полети, предава вестник “Ведомости“. Министерството готви необходимите поправки във „Въздушния Кодекс“. Досега за нарушение на въздушното пространство от дронове се предвиждаше само глоба. За всички полети на такива устройства трябва да се иска разрешение, но такива почти не са искани. В периода 2016-2017 година нарушенията на въздушното пространство от безпилотни летателни апарати са нараснали. Най-голяма опасност представлява използването на дронове в районите на летищата, като най-често нарушителите са любителски устройства с маса до 30 килограма.\r\n***Работната версия за причината за авиокатастрофата в Подмосковието, при която загинаха всичките 71 пътници и екипаж, на Междудържавния авиационен комитет (МАК) е замръзване на датчика за скорост на самолета. Тази версия е отхвърлена от експерт пред вестник “Московски Комсомолец“.\r\n Сергей Книшов, бивш пилот на Ил-96 казва, че въпросният прибор се следи и подгрява при условия за обледяване, каквито е имало в момента на катастрофата. Според него вторият пилот включва подгряването на апаратурата при подготовката за излитане на самолета и ако пропусне, то на таблото на самолета се повява информация, че трябва да се включи подгряване, защото самолетът не е готов за полет.  Дори и това да бъде пропуснато, подгряването се включва автоматично с вдигането на колесника.\r\nАко този прибор за измерване на скоростта все пак замръзне , според експерта, пилотът може да превключи на резервен прибор.\r\n***", "date": "2018.02.14", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/02/14/2488185/pregled-na-mezhdunarodnite-novini-do-6-chasa-agentsiya-fokus.html", "text": "Израелската полицията смята да повдигне официални обвинения в корупция на министър-председателя Бенямин Нетяняху след 14-месечно разследване. Обвиненията са свързани с два случая. Според първия, премиерът е получил скъпи подаръци от няколко бизнесмени, като в замяна е трябвало да им осигури покровителство, докато съгласно втория, Нетаняху е поискал от местен вестник да пише одобрителни материали за него, като в замяна министър-председателят е обещал да създава проблеми за конкурентно издание. \r\nТази информация бе първоначално съобщена от две израелски телевизии, като впоследствие Нетаняху потвърди данните по време на пресконференция във вторник вечерта, като в същото време подчерта, че е невинен. \r\nСпоред полицията, броят на подаръците, които премиерът е получил откакто е встъпил в длъжност се е увеличил значително, достигайки размер от един милион шекела (300 хил. щатски долара). Съгласно органите на реда, министър-председателят е действал „против публичния интерес“.\r\n***Във вторник съдия в Ню Йорк постанови доживотна присъда за обвинения за бомбените нападения в Манхатън през септември 2016, при които бяха ранени 31 души.\r\nРоденият в Афганистан 30-годишен Ахмад Кхан Рахими бе обвинен в процес през октомври 2016 по осем обвинения за двете бомби, поставени в Ню Йорк, а останалите в Ню Джърси.\r\nРахими беше ранен при залавянето на 19 септември, като у него беше намерен ръкописен дневник,  възхваляващ Осама бин Ладен.\r\n***В изявление на Даn  Коутс – директор на разузнаването на САЩ заяви, че Русия и Китай се стремят да се сдобият с противоспътниково оръжие.\r\n„Русия и Китай продължават да полагат усилия по създаването на противоспътниково оръжие,като средство предназначено да намали военната ефективност на САЩ и съюзниците  им. Русия и Китай искат да имат на свое разположени противоспътниково оръжие, което да използват при потенциален конфликт в бъдеще“ заяви той пред спецкомитета по разузнаване към Сената на САЩ.\r\nСъгласно оценката на разузнавателните служби, ако бъдат въвлечени в какъвто и да е конфликт със САЩ, всяка от тези страни би оправдала атаката си срещу спътници на САЩ и сюзниците им за да противодействат на предполагаемото им военно превъзходство основаващо са военни, граждански или търговски системи.\r\n***На 15 февруари предстоят директни преговори между властите в Молдова и представители на Приднестровието.\r\nВицепремиерът по реинтеграцията на Република Молдова Кристина Лесник ще се срещне с делегация от Приднестровието. Според председателя на Върховния съвет на непризнатата република Александър Щерба преговорите ще протекат при равенство на страните и на тях няма да се обсъжда политическия статус на Приднестровието определен  от референдума през 2006 година, когато жителите на Приднестровието са гласували за независимост. Той заявил това за вестника.\r\nТова ще са първите преговори на министъра на реинтеграцията на Молдова Кристина Лесник. Според  молдовската агенция Молдпрес, цитирана от вестника към преговорите за урегулиране на конфликта в Приднестровието през март ще се присъедини и действащия председател на Организацията за сигурност и сътрудничество в Европа (ОССЕ) Франко Фратини.\r\nПрезидентът на Молдова Игор Додон заявил, че властите в Приднестровието  водят недалновидна политика, която  демонстрира нежелание за промяна на ситуацията в района.\r\n„Това е политика да се прави всичко възможно, за да не се промени нищо…У мен се създава впечатление, че някои (хора) на левия бряг (на Днестър) биха се радвали, ако в Молдова управлява прорумънско правителство, пронатовско. В този случай ще искат повече пари…“. Според него „ Ако Молдова загуби своя суверенитет , Приднестровието няма да оцелее“.\r\n***Президентът на Франция Еманюел Макрон заяви във вторник, че Франция ще извърши атаки, ако се потвърди, че сирийското правителство е използвало забранени химически оръжия.\r\n„Ние ще ударим местата, откъдето тези атаки са извършени или организирани“, каза Макрон пред журналисти. „За сега нашите служби не са установили доказателства, че химически оръжия са били използвани срещу цивилното население. Веднага, ако се появят доказателства, аз ще направя, каквото казах“, като добави че „приоритет е борбата срещу терористите, джихадистите“.\r\n***Високопоставен служител на Полицията в Чикаго е бил убит в правителствена сграда в центъра на града във вторник след престрелка с мъж, който се е държал подозрително.\r\nКомандир Пол Бауер е получил множество наранявания и е починал в болница от раните си. Заподозреният, който не е назован е арестуван и оръжието му е иззето.\r\nПатрулни полицаи са приближили мъж, който се е държал подозрително. Той е влязъл в схватка с полицаите и е избягал. Бауер, който е бил наблизо е чул описанието по радиостанцията. Той е забелязал заподозрения и е започнала престрелка, в резултат на която е получил смъртоносни нараняания.\r\n***Британският премиер Тереза Мей ще проведе решаващи разговори с федералния канцлер на Германия Ангела Меркек,която е с отслабени позиции в момента.\r\nТереза Мей отива в Берлин в петък, за да се срещне с Ангела Меркел в опит да се възползва от отслабената позиция на канцлера и разделението в Европейския съюз по темата  Брекзит, за да постигне възможно най-добри условия за преходния период. Срещата между двете ще е първата след като Меркел успя да постигне коалиционно споразумение след месеци на несигурност. Германският канцлер обаче бе принуден да направи ключови отстъпки пред бъдещите коалиционни партньори от Социалдемократическата партия, което несъмнено отслаби позициите й.  \r\nБританският премиер ще използва възможността да разговаря с лидера на водещата икономика в Европа в опит да разблокира преговорите за Брекзит. Очаква се Мей да направи амбициозно предложение за подкрепа на общата европейска сигурност.\r\n***Втори съдия блокира действието на указа на президента на САЩ Доналд Тръмп за преустановяване на програмата на предишния президент Барак Обама за оставане в САЩ на така наречените „мечтатели“ – лица пристигнали нелегално в Щатите преди да навършат пълнолетие.\r\nФедерален окръжен съдия от Ню Йорк блокира действието на указа на Доналд Тръмп. Той е втори съдия след  като федерален съдия от Сан Франциско също блокира указа му през  януари.\r\nГлавният прокурор на щата Ню Йорк  Ерик Шнаидерман , който оглавява коалиция от 17 окръжни прокурори, които оспорват указа на Тръмп определи решението като  победа.\r\nВ петък, 16 февруари, се очаква Върховният съд ще прецени дали да разгледа  казуса. Ако се заеме с него решението се очаква късната пролет.\r\n***Според вътрешния министър на Обединеното кралство всички терористични атаки миналата година във Великобритания имат „онлайн компонент“.\r\nМинистърът подчерта трудностите по идентифициране на екстремистите в така наречената от нея „ера на дистанционната радикализация“. В изказването си в Сан Франциско във вторник тя даде пример със Салман Абеди, терористът, атакувал Манчестър арена през май миналата година, който се е научил как да направи бомбата от видео в „Ютюб“.\r\n„Когато научите повече за терориста. Когато откриете какво го е мотивирало, какво го е накарало да извърши своите непростими действия и как са успели  да го постигнат. Все повече откривате един повтарящ се елемент – интернет. Всичките пет атаки на британска земя имат онлайн компонент“,  заяви Амбър Ръд.\r\nНо тя казва, че не интернет е проблема . Дистанционната радикализация е трудна за откриване.  Анализ на министерството откри , че привържениците на „Ислямска държава“ са използвали над 400 различни онлайн платформи за да произвеждат пропаганда миналата година.\r\n Във вторник британското правителство обяви за създаване на нова технология, която цели да открива терористично съдържание преди да се разпространи в мрежата. \r\n***", "date": "2018.02.14", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/02/14/2488187/afp-prints-henrik-saprug-na-datskata-kralitsa-margrete-vtora-pochina-na-83-godini.html", "text": "Принц Хенрик, съпруг на датската кралица Маргрете Втора, почина на 83-годишна възраст, предаде  AFP.\r\n„Негово Кралско Височество Принц Хенрик почина във вторник, 13 февруари в 23:18 часа в замъка Фреденсборг“ гласи съобщението на Двореца. Роденият във Франция принц е починал заобиколен от съпругата си и двамата си синове. Юлиян Марков", "date": "2018.02.14", "title": "AFP:  Принц Хенрик, съпруг на датската кралица Маргрете Втора, почина на 83 години"}
{"url": "http://www.focus-news.net/news/2018/02/14/2488193/pravitelstvoto-shte-opredeli-predsedatel-na-darzhavnata-agentsiya-za-zakrila-na-deteto.html", "text": "Правителството ще определи председател на Държавната агенция за закрила на детето. Това предвижда дневния ред на министрите за днешното редовно правителствено заседание. Точката е внесена от социалния министър Бисер Петков.  \r\nМинистрите ще обсъдят прилагането през 2018 г. на Единната национална стратегия за повишаване събираемостта на приходите, справяне със сенчестата икономика и намаляване на разходите за запазване на законодателството 2015-2017 г. и план за действие към деня. Предложението е внесено от финансовия министър Владислав Горанов. Кабинетът ще гласува и допълнителни разходи по бюджета на Министерството на външните работи (МВнР). \r\nОчаква се Министерският съвет да предостави безвъзмездна финансова помощ на Столична община за изпълнение на проект „Интегриран столичен градски транспорт“.  \r\nМинистрите ще предложат на президента Румен Радев да издаде укази за награждаване с орден „Св. Св. Кирил и Методий“ огърлие на Темелко Темелков и Радослав Гайдарски.", "date": "2018.02.14", "title": "Правителството ще определи председател на Държавната агенция за закрила на детето"}
{"url": "http://www.focus-news.net/news/2018/02/14/2488189/predstoyashti-sabitiya-v-stranata-za-14-fevruari-agentsiya-fokus.html", "text": "***\r\n От 16.30 часа на „Дондуков“ 2 държавният глава Румен Радев ще проведе среща с министъра на външните работи на Република Македония Никола Димитров.\r\n***\r\n В сградата на Министерскияя съвет вицепремиерът по правосъдната реформа и министър на външните работи Екатерина Захариева и министърът на външните работи на Република Македония Никола Димитров ще подпишат Протокол за размяна на ратификационните документи, с които влиза в сила Договорът за приятелство, добросъседство и сътрудничество между Република България и Република Македония.  \r\n***\r\nОт 9.00 часа Народното събрание ще проведе пленарно заседание.\r\n***\r\nОт 10.00 часа ще се проведе седмичното заседание на Министерския съвет. \r\n***\r\n От 14.00 часа в Хотел „Адмирал“ министърът на земеделието, храните и горите Румен Порожанов ще представи своята визия за земеделската политика у нас и приоритетите на българското европредседателство по време на откриването на Шестата Национална среща на земеделските производители в България.\r\n***\r\n От 16.30 часа министърът на здравеопазването Кирил Ананиев ще участва в официалното откриване на реновираното Педиатрично отделение в МБАЛ „Д-р Тота Венкова“ АД, гр. Габрово. На събитието ще присъства и вицепремиерът Томислав Дончев.\r\n***\r\nОт 9.30 часа в Аулата на Софийски университет „Св.Климент Охридски“ ще се проведе Конференцията „София казва „не“ на словото на омразата и екстремизма“.\r\n***\r\n От 9.30 часа 15 състав на Специализирания наказателен съд ще гледа делото срещу Алексей П., Антон П., Кирил Т. и др., обвинени в организиране и ръководене на организирана престъпна група.\r\n***\r\n От 9.30 часа 17 състав на Специализирания наказателен съд ще гледа делото срещу Милко М., Росен Д., Златомир И. и др., обвинени в организиране и ръководене на организирана престъпна група.\r\n***\r\n От 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.\r\n***\r\n От 10.00 часа в \"Национален пресклуб БТА\" организаторите на Луковмарш 2018 ще дадат пресконференция.\r\n***\r\nОт 10.30 часа в зала 101 в сградата на МВнР - гр. София, ул. „Александър Жендов” № 2 ще се проведе оф дъ рекорд бекграунд брифинг преди Неформалния съвет на министрите на външните работи „Гимних”.\r\n***\r\n От 10.30 часа 10 състав на Специализирания наказателен съд ще гледа делото срещу Владимир Н., Томи Х. и Стоян Ст., обвинени в организиране и ръководене на организирана престъпна група.\r\n***\r\n От 11.00 часа в залата на Националния музей „Земята и хората“ на ул. Черни връх № 4 Кирило-Методиевският център при БАН (КМНЦ) организира традиционното честване на паметта на св. Кирил.\r\n***\r\n От 11.00 часа в Национален пресклуб БТА Галерия „Виткория“ ще представи изложба на Константин Гърнев /1893-1966/ в Националната художествена галерия и на луксозна книга за художника.\r\n***\r\n От 11.00 часа Национален музей „Васил Левски“ гр. Карлово гостува в Столична библиотека по повод 145-годишнината от обесването на Васил Левски, която се отбелязва всяка година на 19 февруари. Пред ученици от столични училища сътрудници от музея ще представят презентации и документален филм за живота и дейността на Васил Левски, а децата ще могат да вземат участие в дискусии, викторини, работилници за изработване на картички с ликовете на Левски, Раковски, Каравелов и Ботев, ще подреждат пъзели, оцветяват и ще решават кръстословици.\r\n***\r\n От 13.00 часа в УниБИТ 2, бул. Шипченски проход № 69А, Институт за анализи и прогнози на информационната среда в туризма (ИАПИСТ) ще проведе пресконференция задачите на Института музейната колекция към Университета по библиотекознание и информационни технологии.\r\n***\r\n От 13.30 часа в заседателната зала в сградата на Висшия съдебен съвет, ул. „Eкзарх Йосиф” № 12, ще се проведе заседание на Прокурорската колегия на Висшия съдебен съвет.\r\n***\r\n От 13.30 часа 7 състав на Специализирания наказателен съд ще гледа делото срещу Пламен В., обвинени в изнудване. \r\n***\r\n От 14.00 часа в Sofia Event Center, Paradise Center, оригиналният трофей на FIFA ще бъде изложена за широката публика.\r\n***\r\n От 14.00 часа зала „Панорамна“ в Интер Експо Център – София ще се проведе пресконференция на Националната туристическа организация на Република Сърбия - официален партньор на Международното туристическо изложение \"Ваканция и СПА Експо\" 2018.\r\n***\r\n От 15.00 часа в Дома на Европа (ул. „Г. С. Раковски“ № 124) ще се състои пресконференция на членове на Европейския парламент от Комисията по граждански свободи, правосъдие и вътрешни работи.\r\n***\r\n От 15.00 часа в 409 аудитория „Проф. Васил Стоилов“ на Нов български университет ще бъде изнесена публична лекция на тема: „Политики във висшето образование за глухи и слабочуващи“.\r\n***\r\nОт 16.00 часа в Интер Експо Център – София ще се състои фициалното откриване на 35-ото Международно туристическо изложение „Ваканция и СПА Експо“.\r\n***\r\n От 17.00 часа в Институт „Конфуций“ към Софийския университет „Св. Климент Охридски“ (бул. „Александър Стамболийски“ № 8 2 ) ще се състои тържество по посрещане на китайската Нова година.\r\n***\r\n От 17.00 часа в Централното фоайе на Националната библиотека “Св. св. Кирил и Методий” ще бъде открита изложбата “Енотека и Библиотека”.\r\n***\r\n От 17.30 часа в Мраморно фоайе, I етаж на Столична библиотека ще бъде представена книгата „Пепел от пеперуди. Любовна лирика в слово и цвят“ от Борислав Костов.\r\n***\r\nОт 18.00 часа в голямата зала на Есенс център – ул. „6 септември“ 37 Сдружение „Планини и хора“ - Асоциация на планинските водачи в България ще отбележи 20 години от създаването си.\r\n***\r\nОт 19.00 часа на Голяма сцена в Учебен драматичен театър НАТФИЗ ще бъде представена постановката „Сън в лятна нощ“.\r\n***\r\n От 19.00 часа в зала \"България\" ще бъде представен спектакълът \"Ангели и демони\".\r\n***\r\n От 12.00 часа на  пл. „Жулиета Шишманова“ ще бъде пресъздаден  ритуалът  по зарязване на лозята по случай празника Трифон Зарезан. От 16.00 часа Дружеството на несебърските художници ще подреди тематична изложба в Центъра за култура „Артиум“. От 17 часа поп звездата Миро ще зарадва своите почитатели с концерт на пл. „Жулиета Шишманова“ в новата част на града.\r\n***\r\n От 18.00 часа в Дома на писателя ще приключи конкурсът „Млад разказвач“ и ще се наградят участниците.\r\n***\r\n От 10.30 часа в зала Одесос (ет.2) в сградата на Археологически музей – Варна варненските археолози ще проведат пресконференция по повод Деня на археолога.\r\n***\r\n От 14.00 часа в офиса на ГЕРБ на ул. „Георги Бенковски” №1 общинският съветник Пейчо Бюлбюлев ще проведе среща с граждани. \r\n***\r\nОт 10.00 часа в Килифарево ще се проведе Традиционен ритуал по зарязване на лозите, в който ще  участва и кметът на Община Велико Търново Даниел Панов. \r\n***\r\n От 10.30 часа в учебен салон по фризьорство в Професионална гимназия по моден дизайн Велико Търново (улица \"Мармарлийска\" №26, втори етаж) ще се проведе  училищния кръг от Националното състезание „Най-добър млад фризьор и гримьор”.\r\n***\r\n От 11.00 часа в Пресклуб на БТА-Велико Търново ИОК „Асеневци“ ще се състои представяне на проектите за позлатяване на куполите на патриаршеската църква на Царевец, издигане на паметник на цар Ивайло и изграждане на покрит мост на река Янтра във Велико Търново.\r\n***\r\n От 12.00 часа пред сградата на Община Велико Търново ще се проведе Благотворителен базар по случай Деня на влюбените. \r\n***\r\n От 14.00 часа пред сградата на Община Велико Търново ще се проведе информационна акция и поставяне на мобилен кабинет КАБКИС за безплатно и анонимно изследване за ХИВ/СПИН. \r\n***\r\n От 16.00 часа в библиотека на НЧ „Надежда 1869“ Клуб приятели на книгата - група възрастни  ще проведе среща с проф. Добрин Денев за книгата му за Васил Левски „Свобода и всекиму своето”.\r\n***\r\n От 17.00 часа в ИЗ „Рафаел Михайлов“ ще се състои откриване на изложба „Арт Розалиада – живописен пир на виното и любовта“. \r\n***\r\n От 18.00 часа край Паметника на Асеневци ще се проведе тематичен концерт под надслов „Вечер на желанията”. \r\n***\r\n От 18.00 часа в клуб „Самис“ ще се проведат „Бързи срещи“. \r\n***\r\n От 19.00 часа в МДТ „Константин Кисимов“, голяма зала, ще бъде представен „Невястата“ – театрален спектакъл, представен от Фолклорен ансамбъл – Смолян.\r\n***\r\nФотоизложбата на известния географ-пътешественик проф. Румен Пенин -„Географията – пътешествие и приключение“ ще бъде представена във Видин.\r\n***\r\nВ Регионална библиотека „Михалаки Георгиев” ще бъдат обявени победителите в конкурса „Магията любов”.\r\n***\r\nЗад паметника на Христо Ботев  ще  бъде обособено „Дърво на любовта“, на клоните на което всеки ще може да закачи своето любовно послание с катинарче.\r\n***\r\n От 11.45 часа в ЕВК „Св.Софроний Врачански“ ще се проведе общоградско честване на празника Трифон Зарезан.\r\n***\r\n От 12.00 часа от пл. „Христо Ботев” младежи ГЕРБ организират романтична обиколка на града с атракционно влакче на „Виното и любовта” по случай „Св. Валентин“.\r\n***\r\n От 15.00 часа в голяма зала на Младежки дом ще се състои „Приятелство и любов“ концерт по повод 14 февруари - Ден на влюбените.\r\n***\r\n От 17.00 часа в малка зала на ХГ „Иван Фунев“ ще се проведат XXIX Зимни четения -Резултати от сондажно проучване в новоразкрит археологически обект в гр. Оряхово през 2017г. -д-р Евгения Найденова.\r\n***\r\nС вход свободен Етъра ще отбележи празникът Трифон Зарезан.\r\n***\r\nОт 18.00 часа в Terra games младежката структура на ГЕРБ-Габрово съвместно с Terr mall Габрово, организира турнир по боулинг за влюбени двойки.\r\n*** \r\nОт 14.00 часа в НЧ „Пробуда - 1904“ кв. Калтинец ще се проведе „Нека да е берекет“ - честване на Трифон Зарезан. \r\n*** \r\nОт 15.00 до 16.00 часа в Парк „Христо Ботев“ Сдружение „Горнооряховски младежки парламент“ организира „Алея на влюбените“ - снимки на открито. – предстояща. \r\n***\r\nОт 18.00 часа часа в НЧ „Пробуда – 1904“ в кв. Калтинец ще започне честване на Трифон Зарезан, което ще премине под мотото „Нека да е берекет“. Час по-късно –в парк „Христо Ботев“ момчетата и момичетата от горнооряховския младежки парламент ще организират „Алея на влюбените“.\r\n***\r\n От 16.00 часа в ритулната зала на Община Димитровград кметът Иво Димов ще венчае Валентина и Валентин, които ще сключат граждански брак в Деня на влюбените. \r\n***\r\n От 10.50 и 11.40 часа в Природоматематическа гимназия „Иван Вазов“ ще се проведат Образователни концерти на Български камерен оркестър – Добрич.\r\n***\r\n От 11.00 часа в АЕМО „Стария Добрич“ ще се проведе ритуалът „Зарязване на лозата“.\r\n***\r\n От 13.30 Регионална библиотека „Дора Габе“, Стая на приказките, ще се проведе\r\nЛитературно утро с драматизация „Историята на Пинокио 135 години по-късно”.\r\n***\r\nВ Народно читалище „Йордан Йовков – 1870 г.“, Ателие Школа по изобразително изкуство, ще се състои откриване на изложба „Винорел” на Школа по изобразително изкуство при Народно читалище „Йордан Йовков – 1870 г.“\r\n***\r\nВ Народно читалище „Йордан Йовков – 1870 г.“, Читалня ще се проведе \r\nРазкази за Апостола – час по четене.\r\n***\r\n От 11.00 часа в заседателната зала на Община Дупница ще бъдат представени резултатите от археологическото проучване на базиликата при черквата „Свети Спас” край село Червен брег. \r\n***\r\n От 10.00 часа в двора на Етнографски комплекс –Каварна на ул. \"Сава Ганчев\" 16 ще се проведе традиционният обичай “Зарязване на лозата”.\r\n***\r\n От 17.30 часа в зала „Васил Караиванов” в Карлово ще се проведе литературна вечер, с участието на писателя Желяз Кондев, автор на книгата „Апостолът на българите”.\r\n***\r\n От 11.00 часа в залата на сградата на Община Кюстендил Общината ще получи приз „Най-зелена” община в България по повод оползотворяване на отпадъците от опаковки. \r\n***\r\nОт 10.30 часа в парк-хотел „Кюстендил” ще се проведе информационна среща по Програмата за трансгранично сътрудничество между България и Македония.\r\n***\r\nОт 11.00 часа в залата на Община Кюстендил ще бъде връчена наградата на ЕКОПАК за „Най-зелена община”. \r\n***\r\nОт 11.00 часа в двора на Читалище „Пробуда” в Кюстендил ще се проведе конкурс за най-добро домашно вино.\r\n***\r\nОт 17.00 часа в залата на Регионален исторически музей ще се проведе публична лекция на тема „Разпръснати съкровища: документиране, наблюдение и информационен контрол”. \r\n***\r\nОт 9.30 часа Окръжният съд в Пазарджик ще гледа делото срещу 14 обвиняеми за разпространение идеите на ИДИЛ \r\n***\r\n От 18.00 часа в централния офис на ГЕРБ в Перник на ул. „Търговска“ 30 общинските съветници от ГЕРБ Бойка Иванова и Клара Будинова организират приемен ден.\r\n***\r\n От 11.00 часа в местността Лозята край село Ръждак ще бъдат наградени победителите в конкурса за най-добро домашно червено вино по повод празника Трифон Зарезан.\r\n***\r\nОт 11:00 – 13:30 БЧК ще проведе информационно-развлекателна кампания в сградата на Университет по хранителни технологии – Пловдив\r\n***\r\n От 12.00 часа в Голямата конферентна зала на Дома на културата „Борис Христов“ ще се проведе обществено обсъждане на разработения проект за подобряване качеството на атмосферния въздух.\r\n***\r\nОт 14:30 – 16:30 БЧК ще проведе информационно-развлекателна кампания на централната улица на гр. Пловдив срещу входът на Централна поща, до сладоледена къща „Афредо“.\r\n***\r\n От 19.00 часа в галерия U PARK (ул. Отец Паисий 24) ще се проведе разговор със Събка Дяков-Чехович  на чаша вино на теми: „Има ли любов след брака? Колко вида любов преживяваме? Как любовта ни променя?“.\r\n***\r\nОбщинските съветници от  ГЕРБ в град Пловдив ще проведат приемни с гражданите. Радослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А. Георги Василев, от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А.  Д-р Аргир Аргиров, от 17:30  до 18:30 часа в офиса на  ГЕРБ в район „Южен” на ул.”Академик Петър Динеков”№1А. Ани Лафчиева, от 17:00 до 18:30 часа в офиса на  ГЕРБ в район „Източен” на ул.”Коста Паница”№5. Емил Русинов, от 17:30 до 19:00 часа в офиса на  ГЕРБ в район „Източен” на ул.”Коста Паница”№5. \r\n***\r\nЖителите на село Катуница ще посрещнат Трифон Зарезан с народна музика и конкурс за най-добро домашно вино.\r\n***\r\nВ Хисаря ще се проведе Пета национална среща на общинските експерти по образование, организирана от Националното сдружение на общините.\r\n***\r\n От 10.30 часа в Институт по лозарство и винарство - Плевен ще се проведе традиционният празник на лозата и виното.\r\n***\r\n От 17.00 часа в Пресклуб на БТА-Плевен Стефан Бурджев - депутат от БСП и член на Група за приятелство България – Куба организира пресконференция за  учредяване на Група за приятелство Плевен - Куба и перспективите за икономически, културен и туристически обмен.\r\n***\r\n От 10.30 часа пред НЧ „Св. Климент Охридски –1858“ ще се проведе музикално – танцов спектакъл „Вила се лоза винена“.\r\n***\r\n От 12.00 часа пред Универсален магазин до Часовника, Младежки общински съвет ще предложат  послания за любовта и виното, блиц викторина и забавни игри с минувачите.\r\n***\r\n От 18.00 часа в НЧ „Св. Климент Охридски -1858“ ще се проведе „Младежка Трифониада“.\r\n***\r\nОт 12.00 часа пред  Драматично-куклен театър „Васил Друмев“ и пл. „България“ № 1 - пространството зад Руски паметник, ще бъде организиран хепънинг, съвместно с Общински здравен център и БМЧК – Шумен, по повод Денят на влюбените.\r\n***\r\nКметът на Шумен Любомир Христов ще участва в ритуал по зарязването на лозята на Пети километър. \r\n***\r\n От 8.00 часа в храма „Св.св Петър и Павел“ ще започне утринното богослужение по повод празника Трифон Зарезан, а от 9.00 часа ще бъде отслужена Света литургия. От 10.30 часа на площада пред читалището ще бъдат обявени резултатите от традиционния конкурс „Баш винар 2018“. От 12.00 часа ще бъде изпълнен ритуал по зарязване на лозята и водосвет. \r\n***\r\nДен на лозаря ще се проведе в село Осмар. От 11.00 часа в храм „Св. св. Константин и Елена“ ще бъде отслужена Света литургия. От 11.00 часа женската певческа група към читалището ще поздрави собствениците на „Осмарска изба“ и ще бъде извършен тържествен водосвет и зарязване на лозята. От 12.00 часа  празникът ще продължи на площада пред читалищната сграда.", "date": "2018.02.14", "title": "Предстоящи събития в страната за 14 февруари (Агенция „Фокус“)"}
{"url": "http://www.focus-news.net/news/2018/02/14/2488173/vedomosti-ruskoto-ministerstvo-na-transporta-predlaga-da-badat-svalyani-dronove-za-narushenie-na-vazdushnoto-prostranstvo.html", "text": "Руското министерство на транспорта предлага да бъдат принуждавани да кацнат, повреждани или унищожавани безпилотни летателни апарати за полети без разрешение във въздушно пространство, което е забранено или ограничено за полети, предава вестник “Ведомости“. Министерството готви необходимите поправки във „Въздушния Кодекс“. Досега за нарушение на въздушното пространство от дронове се предвиждаше само глоба. За всички полети на такива устройства трябва да се иска разрешение, но такива почти не са искани. В периода 2016-2017 година нарушенията на въздушното пространство от безпилотни летателни апарати са нараснали. Най-голяма опасност представлява използването на дронове в районите на летищата, като най-често нарушителите са любителски устройства с маса до 30 килограма. Юлиян Марков", "date": "2018.02.14", "title": "„Ведомости“: Руското Министерство на транспорта предлага да бъдат сваляни дронове за нарушение на въздушното пространство"}
{"url": "http://www.focus-news.net/news/2018/02/14/2488188/aktualna-patna-patna-obstanovka.html", "text": "Температурите са в интервала от –4° до +7°. Времето над цялата страна е облачно. Това съобщиха от пресцентъра на Агенция „Пътна инфраструктура”. Слаб вятър духа в областите Бургас, Кюстендил, Пловдив, Разград, Силистра Смолян, София, Стара Загора, Хасково и Шумен. Слаб дъжд вали в областите Благоевград, Бургас, Варна, Видин, Враца, Добрич, Кюстендил, Кърджали, Пазарджик, Пловдив, Плевен, Русе, Силистра, Смолян, София, Стара Загора и Хасково. Сняг вали в областите Благоевград, Видин, Враца, Кюстендил, Ловеч, Монтана, Пазарджик, Перник, Сливен, Смолян и София. Пътните настилки са предимно мокри, като по високите и усойни места са частично заледени и обработени.\r\nНамалена видимост поради мъгла:\r\n- до 20 м на АМ „Хемус“ от км 30 до км 39 /обл. София/, в проходите „Шипка“ и „Републиката“ /обл. Ст. Загора/;\r\n- до 50 м в района на Обзор-Слънчев бряг /обл. Бургас/, гр. Микре /обл. Ловеч/, АМ „Тракия“ /обл. Пазарджик/;\r\n- до 100 м на АМ „Тракия“ /обл. Бургас/, в района на с. Панагюрски колонии /обл. Пазарджик/, областите Плевен и Разград;\r\nСъстояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nДвижението по АМ \"Тракия\" в тунел \"Траянови врата\" в посока Бургас се осъществява в една лента поради аварийни ремонтни дейности в светлата част на денонощието на осветителната инсталация в активната и изпреварваща ленти. Движението се извършва поетапно в двете ленти. Срок  до 14.02.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - забранен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Печинско” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Превала” – забранен за МПС над 12 тона с ремаркета и полуремаркета;\r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-ВеликоТърново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив - Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.14", "title": "Актуална пътна пътна обстановка"}
{"url": "http://www.focus-news.net/news/2018/02/14/2488192/prezidentat-rumen-radev-shte-se-sreshtne-s-ministara-na-vanshnite-raboti-na-republika-makedoniya-nikola-dimitrov.html", "text": "Президентът Румен Радев ще се срещне с министъра на външните работи на Република Македония Никола Димитров. Това съобщиха от прессекретариата на държавния глава. От 16.30 часа на „Дондуков“ 2 държавният глава Румен Радев ще проведе среща с министъра на външните работи на Република Македония Никола Димитров в контекста на посещението му у нас по повод неформалния съвет на министрите на външните работи на държавите членки на ЕС и на страните кандидати за членство, който ще се проведе в София на 15 и 16 февруари.", "date": "2018.02.14", "title": "Президентът Румен Радев ще се срещне с министъра на външните работи на Република Македония Никола Димитров"}
{"url": "http://www.focus-news.net/news/2018/02/14/2488331/veliko-tarnovo-s-presazdavane-na-obichaya-zaryazvane-na-loza-desetki-gornooryahovski-sela-otbelyazvat-dneshniya-praznik.html", "text": "С пресъздаване на обичая „Зарязване на лоза“ десетки горнооряховски села отбелязват днешния празник. В част от населените места възстановките вече започнаха, съобщиха за Радио „Фокус“ – Велико Търново от Община Горна Оряховица и уточниха, че първите, които бързат да спазят традицията са селата Писарево, Първомайци, Горски долен Тръмбеш и Драганово. Там тържествата са започнали още в 10.00 часа и лошото време не им е попречило. На лозовия масив в Горски долен Тръмбеш ще се проведат два конкурса – за  Цар на виното, както и за най-доброто домашно вино. От 11.00 часа зарязване на лози ще има и в Янтра. В Горски горен Тръмбеш, пак по същото време, ще бъде отслужен празничен водосвет, след което ще бъдат зарязани лозите. Празникът в селото ще продължи с концерт на местните самодейци под надслов „Вино и любов“. В Поликраище ще празнуват с винена фиеста. Тя ще започне от 12.00 часа със зарязване на лозите и конкурс за най-добро вино и ще продължи с празнична програма на самодейните колективи. Във Върбица честването на Трифон Зарезан ще започне от 12.30 часа с празничен концерт „Вино и любов“ и пресъздаване на обичая „зарязване на лоза“.\r\nЛуиза ТРАНЧЕВА", "date": "2018.02.14", "title": "Велико Търново: С пресъздаване на обичая „Зарязване на лоза“ десетки горнооряховски села отбелязват днешния празник"}
{"url": "http://www.focus-news.net/news/2018/02/14/2488194/parlamentat-shte-reshi-dali-mladite-zemedelski-stopani-da-poluchavat-podpomagane-sled-parvite-5-godini-ot-sazdavaneto-na-stopanstvoto-si.html", "text": "Парламентът ще разгледа промени в Закона за подпомагане на земеделските производители на второ четене. Това предвижда седмичната проектопрограма за работа на Народното събрание. В сега действащото законодателство стопаните имат право да кандидатстват за подпомагане по Схемата за млади земеделски стопани през първите пет години от създаването на стопанството си. Предложените промени дават възможност те да получават подпомагане и след този период. Народното събрание ще разгледа и промени в Закона за здравето. Промените са внесени от ПГ на „Обединени патриоти“ и ще бъдат подложени на второ гласуване. На вниманието на депутатите се поставя и ратифицирането на актовете на 24-ия конгрес на Всемирния пощенски съюз.", "date": "2018.02.14", "title": "Парламентът ще реши дали младите земеделски стопани да получават подпомагане след първите 5 години от създаването на стопанството си"}
{"url": "http://www.focus-news.net/news/2018/02/14/2488198/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-14-fevruari.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството. \r\nВъв връзка с диагностика на уличен водопровод на ул. „Черковна“, жк. „Сухата река“, се налага спиране на водоподаването от 10:00  до 18:00 часа на клиентите на „Софийска вода”, живеещи в района на: ул. „Ѝоаким Осоговски“, ул. „Екатерина Симидчийска“, ул. „Петрохан“, ул. „Христо Данов“, ул. „Никола Първанов“, ул. „Ильо войвода“, бул. „Владимир Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Подуенска“ ъгъла с ул. „Райно Попович“.\r\nВъв връзка с подмяна на сградно водопроводно отклонение на ул. „Персенк“, жк. „Лозенец“, се налага спиране на водоподаването от 9:30 до 19:30 часа на клиентите на „Софийска вода”, живеещи в района на: ул. „Персенк“ от ул. „Якубица“ до ул. „Плачковица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Якубица“ ъгъла с ул. „Персенк“.\r\nВъв връзка с подмяна на сградно водопроводно отклонение на ул. „Иглика“, местност Дебело гуно, община Панчарево се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Момина сълза“, ул. „Здравец“, ул. „Иглика“, ул. „Батиница“ от №1 до №7. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Момина сълза“ ъгъла с ул. „Здравец“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.14", "title": "„Софийска вода” временно ще прекъсне водоснабдяването в някои части на столицата на 14 февруари"}
{"url": "http://www.focus-news.net/news/2018/02/14/2488195/gd-granichna-politsiya-trafikat-e-intenziven-na-izhod-za-tovarni-avtomobili-na-gkpp-kulata-kapitan-andreevo-lesovo-i-dunav-most-ruse.html", "text": "Трафикът е интензивен на изход за товарни автомобили на ГКПП \"Кулата\" на българо-гръцката, \"Капитан Андреево\" и \"Лесово\" на българо-турската, и \"Дунав мост-Русе\" на българо-румънската граница. Това съобщиха за Агенция \"Фокус\" от ГД \"Гранична полиция\". На границите на страната ни със Сърбия и Македония трафикът е нормален на всички контролно-пропускателни пунктове.", "date": "2018.02.14", "title": "ГД \"Гранична полиция\": Трафикът е интензивен на изход за товарни автомобили на ГКПП \"Кулата\", \"Капитан Андреево\", \"Лесово\" и \"Дунав мост-Русе\""}
{"url": "http://www.focus-news.net/news/2018/02/14/2488197/sofiya-vavezhda-se-organizatsiya-na-dvizhenieto-vav-vrazka-s-meropriyatiya-svarzani-s-balgarskoto-predsedatelstvo-na-saveta-na-es.html", "text": "Въвеждат се промени в организацията на движение във връзка с мероприятие от Календара на събитията, свързани с българското председателство на Съвета на Европейския съюз 2018 година . Това съобщиха от пресцентъра на Столична община.  От 20.00 часа на 14 февруари 2018 г. до приключване на мероприятието на 17 февруари 2018 г.  се забраняват престоят и паркирането на пътни превозни средства, с изключение на автомобилите превозващи участниците в мероприятията, както следва: \r\n- на ул. „Доспат” между бул. „Витоша” и ул. „Баба Неделя”;\r\n- на ул. „Баба Неделя”;\r\n- на ул. „Д-р Христо Стамболски”.\r\nОт 07.00 часа до приключване на мероприятието на 15 февруари 2018 г.,  от 7.00 часа до приключване на мероприятието на 16 февруари и от 7.00 часа до приключване на мероприятието на 17 февруари  при необходимост и по преценка на отдел „Пътна полиция“ при СДВР ще се забранява влизането на пътни превозни средства, с изключение на автомобилите, обслужващи мероприятието както следва:\r\n- по ул. „Доспат” между бул. „Витоша” и ул. „Баба Неделя”;\r\n- по ул. „Баба Неделя”;\r\n- по ул. „Д-р Христо Стамболски”.", "date": "2018.02.14", "title": "София: Въвежда се организация на движението във връзка с мероприятия, свързани с Българското председателство на Съвета на ЕС"}
{"url": "http://www.focus-news.net/news/2018/02/14/2488199/vratsa-mladezhi-gerb-organizirat-romantichna-obikolka-na-grada-s-atraktsionno-vlakche-na-vinoto-i-lyubovta-po-sluchay-denya-na-vlyubenite.html", "text": "Младежи ГЕРБ - Враца организират романтична обиколка на града с атракционно влакче на „Виното и любовта”. Това съобщиха от пресцентъра на ПП ГЕРБ. Влакчето ще потегли  в 12.00 часа от пл. „Христо Ботев”. Желаещите могат да се качат на влакчето и на някоя от междинните спирки: болницата, пл. „Суми”, парк „Дъбника”, пощата в жк. „Дъбника”, пл. „Руски” и „Червения площад”. Подготвени са и изненади.", "date": "2018.02.14", "title": "Враца: Младежи ГЕРБ организират романтична обиколка на града с атракционно влакче на „Виното и любовта” по случай Деня на влюбените"}
{"url": "http://www.focus-news.net/news/2018/02/14/2488200/dobrich-v-kavarna-shte-se-provede-traditsionniya-obichay-zaryazvane-na-lozata.html", "text": "В Каварна ще се проведе традиционния обичай “Зарязване на лозата” на 14 февруари. Това съобщиха от пресцентъра на Общината. Община Каварна и Етнографски комплекс – Каварна канят всички жители и гости на града на традиционния обичай “Зарязване на лозата”. Събитието ще се състои от 10:00 часа в двора на Етнографски комплекс –Каварна на ул. \"Сава Ганчев\" 16.", "date": "2018.02.14", "title": "Добрич: В Каварна ще се проведе традиционния обичай “Зарязване на лозата\""}
{"url": "http://www.focus-news.net/news/2018/02/14/2488196/balgariya-i-republika-makedoniya-podpisvat-protokol-za-razmyana-na-ratifikatsionnite-dokumenti-na-dogovora-za-dobrosasedstvo.html", "text": "Вицепремиерът по правосъдната реформа и министър на външните работи Екатерина Захариева и министърът на външните работи на Република Македония Никола Димитров ще подпишат Протокол за размяна на ратификационните документи, с които влиза в сила Договорът за приятелство, добросъседство и сътрудничество между Република България и Република Македония. Церемонията ще се проведе  в сградата на Министерския съвет. Това съобщиха от правителствената информационна служба.\r\nДоговорът беше подписан на 1 август 2017 г. от министър-председателите на двете страни Бойко Борисов и Зоран Заев, а в началото на тази година беше ратифициран от парламентите на България и на Република Македония. С подписването на Протокола за размяна на ратификационните документи приключва напълно процедурата по влизането му в сила.", "date": "2018.02.14", "title": "България и Република Македония подписват Протокол за размяна на ратификационните документи на Договора за добросъседство"}
{"url": "http://www.focus-news.net/news/2018/02/14/2488203/pernik-obshtinskite-savetnitsi-ot-gerb-boyka-ivanova-i-klara-budinova-organizirat-priemen-den.html", "text": "Общинските съветници от ГЕРБ - Перник Бойка Иванова и Клара Будинова организират приемен ден. Това съобщиха от пресцентъра на ПП ГЕРБ. Приемната ще се проведе от 18.00 часа в централния офис на партията в Перник на ул. „Търговска“ 30.\r\nБойка Иванова е член на Постоянна комисия „Образование, наука, култура и вероизповедания” и Постоянна комисия „Конфликт на интереси, етика, борба с корупцията и жалби на гражданите”.\r\nКлара Будинова е секретар на Постоянна комисия „Екология, земеделие и гори” и член на Постоянни комисии „Здравеопазване и социални дейности” и „Транспорт, обществен ред, сигурност и паркинги”.\r\nСигнали, мнения, становища и въпроси могат да бъдат подавани и по електронен път на имейл адрес savetnici_gerb_pk@abv.bg, както и на адрес: гр. Перник, пл. “Св. Иван Рилски” 1, адресирано до представителите на ГЕРБ в Общински съвет - Перник.", "date": "2018.02.14", "title": "Перник: Общинските съветници от ГЕРБ Бойка Иванова и Клара Будинова организират приемен ден"}
{"url": "http://www.focus-news.net/news/2018/02/14/2488206/denyat-14-fevruari-v-balgarskata-istoriya.html", "text": "2002 г.\r\nСтоян Ганев, който се намира в САЩ, заявява, че напуска поста директор на кабинета на премиера Симеон Сакскобургготски.\r\nСтоян Ганев е български юрист, политик. През 1973 г. завършва специалност \"Право\" в Софийски университет “Св. Климент Охридски”. Преподавател е в Юридическия факултет на Софийския университет и в школата на МВР, Симеоново (1985-1989 г.). Председател е на Обединения демократичен център. През 1991-1992 г. е съпредседател на парламентарна група на СДС. През 1991 г. е министър на външните работи в правителството на Филип Димитров. През 1992 г. е председател на 47-а сесия на ОС на ООН. Освободен е от тази длъжност през февруари 2002 г.\r\n2001 г.\r\n\"Зееви Груп\"-холдинг спира полетите на Националната авиокомпания \"Балкан\".\r\nНа 30 юни 1999 г. е подписан договор за продажба на около 70 % от националния въздушен превозвач \"Балкан\" на израелския консорциум “Зееви Груп” за 150 000 000 долара. Новият собственик се задължава да инвестира 100 000 000 долара и да запази характера на фирмата.\r\n1997 г.\r\nЗапочва Деветата национална конференция на СДС, на която е прието решение за превръщането на СДС в политическа партия, а Иван Костов е преизбран за председател на СДС.\r\n1995 г.\r\nБългарският президент д-р Желю Желев и американският президент Бил Клинтън подписват във Вашингтон Съвместна декларация за отношенията между двете страни.\r\n1994 г.\r\nПрезидентът Желю Желев подписва в Брюксел рамковия договор за присъединяване на България към инициативата \"Партньорство за мир\".\r\nТя е инициатива на НАТО, която цели разширяване и интензифициране на политическото и военното сътрудничество в Европа. На 12 януари България изразява съгласие да подпише рамков договор за инициативата на НАТО. На 25 ноември 1994 г. е подписана програма за индивидуално сътрудничество. На 6 април 1996 г. XXXVII НС ратифицира присъединяването на България към програмата \"Партньорство за мир\".\r\n1966 г.\r\nНа посещение в България пристигат генералният секретар на ЦК на Румънската комунистическа партия Николае Чаушеску и министър-председателят на Румъния Йон Георге Маурер.\r\n1939 г.\r\nЗавършва първата конференция на българските православни църкви в Северна Америка.\r\n1937 г.\r\nНа Конгрес на селскостопанските задруги е учреден Общ съюз на българските земеделци.\r\n1921 г.\r\nВ София е основан Съюз на артистите в България.\r\n1920 г.\r\nУчредена е тайна Македонска дружба с ръководител д-р Владимир Руменов и заместници Евтим Спространов и Христо Михайлов.\r\n1913 г.\r\nПри Шаркьой българските войски устройват минно заграждение. Поради липса на подходящи съдове матросите били принудени да товарят на ръце мините, всяка една от които тежала 520 кг, на лодки, съединени по две и образуващи плотове. Заложени били 14 мини, групирани в две банки.\r\n1893 г.\r\nНа рождения ден на княз Фердинанд митрополит Климент Търновски (Васил Друмев) държи проповед за \"неделя на православието\". Той изразява неодобрение от предстоящите промени в конституцията за вярата на престолонаследника. Той е арестуван и е осъден на вечно заточение в Гложенския манастир. След свалянето на Стамболов от власт е амнистиран и тържествено посрещнат в Търново на 21 март 1895 г.На тази дата са родени: \r\n1943 г.\r\nРоден е Янко Миладинов - български композитор и аранжор. Дейността му, свързана със забавната музика, започва в началото на 60-те години в различни оркестри (от трио до комбо), в които придобива опит и като аранжор. Композира от началото на 70-те години. Първата му записана песен е “Вечерен бяг”, изпълнена от М. Иванова през 1971 г. Автор е на повече от 150 песни и оркестрови пиеси. През 1983 г. е направен филм - творчески портрет на Миладинов, озаглавен “Най-хубавият лъч”. Негови песни са издавани на грамофонни плочи в СССР (бивш) и Куба.\r\n1911 г.\r\nРоден е Асен Борисов Дацев - български физик. Завършва физика в Софийския университет през 1933 г. В периода 1934-1938 г. специализира в Париж. През 1938 г. защитава докторска дисертация в Сорбоната на тема \"Потенциални бариери и решения на уравнението на Шрьодингер\". Съветник е в посолството на България в Москва от 1946 г. до 1947 г. Професор е от 1950 г., декан от 1950 г. до 1955 г. на Физико-математическия факултет. От 1955 г. е ръководител на Катедрата по теоретична физика в Софийския университет. От 1961 г. е академик. През 1952 г. става член-кореспондент на БАН. Ръководи секция \"Квантова механика и твърдо тяло\" в Института по физика на твърдото тяло при БАН (1962-1977 г.). От 1962 до 1968 г. работи като секретар на Отделението за математически и физически науки при БАН. Изследванията му са в областта на теоретичната физика - предимно по класическа топлопроводимост; разработва метод за решаване на задачата за топлопроводимост в нееднородни твърди тела при 1, 2 и 3 измерение. Прави опит да преустрои квантовата механика на нова физическа база и обобщава уравнението на Шрьодингер.\r\n1896 г.\r\nРоден е Георги Василев Шейтанов - български анархист, публицист. След 1911 г. заради антидържавна дейност в продължение на 12 години (до смъртта си) живее в нелегалност. Емигрира с чужд паспорт през Варна в Кюстенджа, Цариград, Яфа, Кайро, Александрия, Марсилия, Париж. Свързва се с дейци на френската левица, с български и руски емигранти. Завръща се в България през 1914 г. След престрелка с полицията край Казанлък е заловен и затворен отначало в Пловдивския, а по-късно в Софийския централен затвор (1915-1917 г.). В затвора организира бунтове, среща се с Ал. Стамболийски, Р. Даскалов, А. Пруткин. През юни 1917 г. успява да избяга от затвора. Организира бойни групи, а през март 1918 г. е в Москва, за да се свърже с дейци на болшевишката партия (К. Радек, Кр. Раковски). По време на Владайското въстание се връща отново в България, но въстанието вече е потушено. При акция през октомври 1919 г. е арестуван и изпратен в Сливенския затвор, избягва през март 1920 г. На 15 август 1920 г. в Търновския балкан започва издаването на нелегалния в. “Бунт”, от който излизат 3 броя. През 1925 г. води чета в Търновския балкан. През май четата е разбита, а на 27 май е заловен край Нова Загора. Убит е на 2 юни в околностите на гара Белово.\r\n1883 г.\r\nРоден е Никола Атанасов Абаджиев - български музикален педагог и критик. Завършва Пловдивската гимназия и Брюкселската консерватория. Професор е в Музикалната академия, София. Автор е на статии и критика в български музикални списания, в сп. \"Българска мисъл\" и др. През 1917 г. е редактор на сп. \"Театър и музика\". Превежда (\"Бетховен\" от Ромен Ролан, \"Моцарт\" от Камил Белег и др.).\r\n1878 г.\r\nРоден е Александър Николов Божинов - един от създателите на българската художествена карикатура. Автор е на многобройни стихотворения, разкази, фейлетони, спомени, пътеписи. Завършва живопис в Държавното рисувателно училище в София през 1902 г. Специализира в Мюнхен. Дописен член е на БАН от 1929 г., редовен член от 1941 г.\r\n1861 г.\r\nРоден е във Виена Фердинанд I Сакскобургготски, запасен поручик от Австрийската армия. Избран за княз на България от Великото народно събрание на 07.07.1887 г. С обявяването на независимостта на България с Манифест на 22.09.1908 г. княз Фердинанд е провъзгласен за цар на българите.\r\n1854 г.\r\nРоден е Михаил Константинов Сарафов - български общественик и дипломат, първи директор и основател на Статистическия институт в България. Член е на БАН. Завършва гимназия в Загреб, математика и финанси в Париж (Сорбоната). През 1881 г. е министър на просветата, през 1883 г. е министър на финансите, от 1893 до 1896 г. е директор на българска гимназия в Солун. През 1901 г. заема поста министър на вътрешните работи. Година по-късно е министър на финансите. През 1903 г. е дипломатически агент във Виена, от 1909 г. е пълномощен министър в Цариград. От 1919 г. е член на българската делегация по сключване на мира в Ньой. Автор е на научни трудове по статистика и финанси, между които: “Населението на Княжество България според първите три преброявания” (1893 г.), “Бюджетът на Княжество България през десетилетието 1879-1888” (1894 г.). Оставя много архиви за създаването на новата българска държава и политически борби в началото на нейното съществуване.\r\n1840 г.\r\nРоден е Иван Димитров Доспевски - български художник, иконописец и стенописец, представител на Самоковската художествена школа, читалищен и театрален деец, фотограф.На тази дата умират: \r\n2012 г.\r\nУмира Александър Николов Авджиев е български журналист и телевизионен водещ.\r\nЗавършва българска филология в Софийския университет „Св. Кл. Охридски“ през 1985 г. Началото на неговата журналистическа кариера тръгва от БНР, където е водещ на предаването „Хоризонт на вълните на младостта“. През 1987 г. става репортер и водещ на информационни емисии в Българската телевизия. От 1988 до 2002 г. е водещ на популярното съботно предаване „Добро утро“. Прави интервюта с Кейт Буш, Микеле Плачидо, Джейсън Донован, Шейкън Стивънс, Линдзи Андерсон, Бони Тайлър, „Бакара“, Си Си Кеч, Фабио Тести, Моника Вити, Джанкарло Джанини, Джани Моранди, Джани Ривера, Франц Бекенбауер, Нормън Уиздъм и много други известни личности. През 2002-2004 г. става отговорен редактор и един от водещите на сутрешния блок „Денят започва“, а през 2004-2008 г. ръководи главна редакция „Общество“ в телевизията. От 2005 г. е водещ на предаването „Навигатор“. Предаването е спряно, тъй като е неудобно за парламентарно представени политически сили. До последните години от живота си Авджиев работи към дирекция „Външни продукции”.\r\n2000 г.\r\nУмира Кръстьо Анков Горанов - български философ марксист, социолог и естет, член-кореспондент на БАН (1984 г.). Роден е на 26 септември 1931 г. в Перник. Защитава дисертация в Института по философия в Академията на науките на СССР (1959 г.) и докторат в Академията за обществени науки при ЦК на КПСС (1968 г.). Професор е по социология (1970 г.) и професор по философия във ВИТИЗ \"Кр. Сарафов\" (дн. НАТФИЗ). Директор е на Института за култура при БАН (1971 г.), народен представител е в VII ВНС. Някои съчинения: \"Съдържание и форма в изкуството\" (1958 г.), \"Художествен образ и съвременност\" (1967 г.), \"Основи на естетиката\" (1986 г.) и др.\r\n1976 г.\r\nУмира Жана Гендова (Иванка Иванова) - българска филмова актриса. От 1917 г. е съпруга на В. Гендов. Участва в комедията му \"Любовта е лудост\". Изпълнява главните роли във филмите от \"Дяволът в София\" (1921 г.) до \"Земята гори\" (1937 г.).\r\n1969 г.\r\nУмира Никола Михайлов Балабанов - български драматичен артист. Роден е на 25 декември 1898 г. в Щип. Брат е на Ал. Балабанов. От 1928 г. е в Народния театър, София. Роли: (под режисурата на Н. Масалитинов и Хрисан Цанков): Берчек (в \"Дибук\" от Ан Ски), Панико (в \"Топаз\" от М. Паньол), Тони (в \"Периферия\" от Фр. Лангер), Вражалецът (в едноименната пиеса от Ст. Костов), Серафим Фламбо (в \"Орлето\" от Ед. Ростан) и др.\r\n1957 г.\r\nУмира Павел Димитров Делирадев - български историк, географ, пропагандатор на социалистически идеи, общественик. В София следва политическа икономия, философия, конституционно право и география. За кратко време е в Одеса. Основател е на Общ синдикален съюз на работниците (1903 г.), участник в македонско освободително движение (лявото крило на ВМОРО). Работи като редактор в различни леви издания, публикува статии за Ленин и руска революция. Един от основателите е на Ючбунарската комунистическа организация в София. Написва около 15 книги върху обществени и социално-политически въпроси. Работи върху проблеми на българската история и география.\r\n1953 г.\r\nУмира Николай Вранчев - български писател и преводач. Роден е на 20 януари 1882 г. Най-значителното литературно дело на Вранчев е издаваната от него в продължение на десетки години библиотека \"Ралица\", предназначена за учениците от гимназията. С нея той си спечелва името на един от големите български преводачи и познавачи на класическата западноевропейска и световна литература. Тя включва над 50 книги. Връх в преводаческата дейност на Вранчев е преводът на \"Илиада\" и \"Одисея\". Автор е на пътеписи, спомени, разкази, превежда творби на Омир, Есхил, Данте, Шекспир, Шилер, Гьоте, Хайне. Съчинения: \"По висините на Родопа\" (1930 г.), \"У дома\" (1935 г.), \"Там, де лимоните цъфтят. Пътни картини от Гърция: видяно и бленувано\" (1939 г.), \"Българи мохамедани (помаци)\" (1948 г.) и др.\r\n1944 г.\r\nУмира Гено Киров (Гено Киров Генов) - български драматичен артист. От 1890 г. е артист в Столичната драматично-оперна трупа. През 1895 г. спечелва стипендия и учи драматично изкуство в московския Малий театър. Дебютира в драматичната трупа “Сълза и смях” на 3 октомври 1899 г. с ролята на цар Иван Василиевич (“Василиса Мелентиева” от А. Н. Островски). Играе в Народния театър в София. Един от основоположниците е на българското рецитаторско изкуство. Изпълнява предимно комедийни и характерни роли. Проявява се като преводач (основно на пиеси), театрален критик и педагог. Автор е на “Методическо ръководство за актьори” (4 ч., 1907-1926 г.).\r\n1944 г.\r\nУмира Цветан Спасов - български поет, деец на младежкото комунистическо движение. Член на БОНСС (1938 г.) и на БКП (1940 г.). Взема участие в т. нар. Соболева акция (1940-1941 г.). Минава в нелегалност през март 1942 г. През юни същата година получава задочно смъртна присъда. Работи в София, където е включен в комисия към ЦК на РМС. Заловен е от полицията и откаран в Школата за запасни офицери, откъдето успява да избяга. От август до ноември 1943 г. е политкомисар на Баркашката чета. Заедно със Сл. Алексиев е обграден от полицията в яташка квартира и за да не бъдат заловени живи, двамата се самоубиват.\r\n1916 г.\r\nУмира Петко Юрданов Тодоров - български писател. През 1896 г. заминава заедно с брат си Христо Тодоров в Тулуза (Франция), където постъпва в “Лисе насионал”. Сътрудничи на в.“Ла Депеш” с Ж. Жорес. Привърженик е на социализма. След завръщането си редактира в. “Законност” (заедно с Ив. Беливанов). Следва право в Берн, Швейцария (1898 г.), литература в Берлин и Лайпциг (1904 г.). Посещава различни европейски страни. Под влияние на П. П. Славейков и д-р Кр. Кръстев се ориентира към немския индивидуализъм. През март 1912 г. заминава да се лекува от туберкулоза на о-в Капри, където умира. Тленните му останките са пренесени в София през 1921 г. Ранното творчество на Тодоров е под влияние на социализма - “Драски” (1894 г.) и “Стихове на скучната лира” (1895 г.). След 1900 г. създава зрелите си идилии и драми - “Идилии” (1908 г.) , “Драми” (кн.1, 1900 г.). Участва активно в българския литературен живот (1904-1910 г.). Създава драмите “Страхил, страшен хайдутин”, “Първите”, “Змейова сватба”, “Невеста Боряна”\r\n1916 г.\r\nУмира Михалаки Георгиев - български писател и обществен деец на следосвобожденска България. Роден е на 11 август 1854 г. във Видин. Развива активна обществена дейност, помага на русите по време на Руско-турската война (1877-1878 г.). След Освобождението заема отговорни обществени длъжности. Издава в. \"Балканска трибуна\" (1906-1908 г.), един от основателите е на дружество \"Славянска беседа\", на Физико-медицинското общество, Българско земеделско дружество. Член е на БКД (дн. БАН) от 1884 г. Умира в София. Първите си разкази печата в сп. \"Денница\" през 1890 г. Някои съчинения: \"Така се лъже човек. Хумореска\" (1899 г.), \"Три срещи. Спомени от миналото\" (1899 г.), \"От късмета е всичко на този свят\" (1904 г.), \"Разкази и хуморески. т. I, т. II\" (1919 г., 1921 г.) и др.\r\n1892 г.\r\nУмира д-р Георги Чалъков Вълкович - български общественик и дипломат. Завършва медицина в Цариград през 1857 г., след това специализира хирургия в Париж от 1860 г. до 1863 г. Работи като военен лекар в турската армия, произведен в чин полковник от 1872 г. Директор(министър) е на пощите и телеграфите в Източна Румелия. След Съединението е изпратен да представлява интересите на България пред турското правителство.Успява да създаде добри отношения между Цариград и София.\r\n869 г.\r\nУмира св. Константин - Кирил Философ. Тържественото е погребан в римската църква “Сан Клементе”.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”.", "date": "2018.02.14", "title": "Денят 14 февруари в българската история"}
{"url": "http://www.focus-news.net/news/2018/02/14/2488204/veliko-tarnovo-za-poredna-godina-gradat-shte-se-prevarne-v-mezhdunaroden-tsentar-na-lyubovta-i-vinoto.html", "text": "За поредна година Велико Търново ще се превърне в международен център на любовта и виното. Това съобщиха от пресцентъра на Общината. Старата столица ще бъде домакин на познатата и популярна изложба „Арт Розалиада 2018“, в която отново ще бъдат изложени художествени творби на български и чуждестранни автори. Експозицията ще бъде открита в 17.00 часа и ще бъде подредена в Изложбени зали „Рафаел Михайлов“. Събитието се провежда под патронажа на кмета на Велико Търново Даниел Панов и ректора на ВТУ „Св. св. Кирил и Методий“ проф. Христо Бонджолов. Жителите и гостите на старопрестолния град ще могат да се запознаят с творчеството на повече от 100 художници от България, Сърбия, Румъния, Македония, Украйна. Всяка от творбите е посветена на любовта и виното. Подбраната компилация ще включва графики, рисунки, плакати, фотографии, арт инсталации, скулптури от различни материали (метал, камък и др.), мултимедия. \r\nПо традиция, в изложбата участват преподаватели и студенти от Великотърновския университет „Св. св. Кирил и Методий“, Национална художествена академия, СУ „Св. Климент Охридиски, ВСУ „Любен Каравелов“ (София), Шуменски университет „Еп. Константин Преславски“. В настоящето издание на „Арт Розалиада“ ще гостуват също автори от Сръбския университет в Прищина, Националния университет по изкуствата – Букурещ, Факултета по изкуствата в Ниш. Специални гости ще пристигнат от Български културен форум „Родина на кръстопът“ и от Дружество на банатските българи.\r\nОрганизатори на „Арт Розалиада“ са Община Велико Търново и Факултета по изобразителни изкуства към ВТУ „Св. св. Кирил и Методий“. От днес до 9 февруари всеки автор може да представи творбите, с които желае да участва – те трябва да бъдат в готов за експониране вид и да бъдат изпратени в художествения факултет. Произведенията ще бъдат оценявани от петчленно жури, съставено от авторитетни художници.", "date": "2018.02.14", "title": "Велико Търново: За поредна година градът ще се превърне в международен център на любовта и виното"}
{"url": "http://www.focus-news.net/news/2018/02/14/2488201/pravoslavnata-tsarkvata-otbelyazva-uspenie-na-sv-kiril-filosof.html", "text": "Православната църквата отбелязва Успение на св. Кирил Славянобългарски. Св. Константин – Кирил Философ умира през 869 г. Тържествено е погребан в римската църква „Сан Клементе”.\r\nКирил Философ е български книжовник, основоположник на славянската писменост и книжнина, апостол и първоучител, организатор на славянска просвета и църква, борец за тяхното запазване и укрепване. Константин (монашеско име Кирил, което приема малко преди смъртта си) получава образованието си в Магнаурската школа в Цариград, където преподават най-известните византийски учени (там е наречен Философ). \r\nНеговата голяма култура и ерудиция, дарбата му да води спорове по различни теософски въпроси са причината да му бъдат възложени важни политически мисии. През 851 г. е изпратен при сарацините в Арабия, където води диспути с представителите на исляма, в които се откроява с полемична и ораторска дарба. През 858-859 г. византийският император изпраща него и брат му Методий при хазарите с политическа и религиозна мисия. В Херсон Константин има възможност да общува с руски славяни и да учи техния език. През 861 г. заедно с брат си Методий се завръщат в Цариград, но скоро се отправят сред западните славяни със своята Моравска мисия (863 г.). \r\nВладеещи добре езика на българските славяни, Константин-Кирил и Методий отиват във Великоморавия по молба на княз Ростислав, за да изградят там славянска църква със славянско богослужение на понятен за народа език. Чрез тази мисия се цели да се ограничи немското политическо, културно и църковно влияние. Според някои автори именно за тази цел Константин-Кирил създава нова азбука, т. нар. глаголица, като се съобразява с нуждите на славяните да ползват познатите им и разпространени латински и гръцки азбуки. За основа взема гръцкото писмо и създава специални знаци, които отговарят на специфичните звукове в славянския език. След това двамата братя превеждат на старобългарски език най-необходимите за богослужението книги. Съществува и становището, че азбуката е създадена още през 855 г., както излиза по датировката в творбата „За буквите” на Черноризец Храбър (сп. т. нар. „Византийска ера”). В Моравия Константин Кирил философ и Методий развиват усилена просветна дейност, но срещат и силния отпор на немското духовенство. В Моравия при изключително трудни условия братята работят около 3 години, след което решават да заминат за Рим. По пътя правят престой в славянското княжество Панония, където по това време управлява Коцел, а във Венеция вземат участие в църковен събор. На събора Константин защитава делото си пред триезичниците, като с ораторска дарба обосновава правото на славяните да имат писменост на родния си език. В Рим братята пристигат през 867 г. и поставят няколко искания пред папа Адриан II: 1) да се разреши богослужението на славянски език при западните славяни; 2) техни ученици да бъдат ръкоположени за свещеници; 3) един от братята да бъде издигнат за епископ; 4) Константин-Кирил и Методий да управляват Моравската и Панонската църква без външна намеса, като бъдат подчинени направо на папата. По стратегически съображения (да не попаднат западните славяни под влиянието на Византия) Адриан II удовлетворява исканията, в римската църква „Св. Петър” е отслужена литургия на славянски език. \r\nПо това време (началото на 869 г.) Константин се разболява и малко преди смъртта си приема монашеското име Кирил. Неговото дело продължава Методий.\r\nВ България денят на Кирил и Методий се почита като националния празник на 11 (24) май.", "date": "2018.02.14", "title": "Православната църквата отбелязва Успение на св. Кирил Философ"}
{"url": "http://www.focus-news.net/news/2018/02/14/2488208/sliven-na-ogneviya-kompleks-batmish-kray-grada-shte-ima-planirani-strelbi.html", "text": "На огневия комплекс „Батмиш“ край Сливен ще има планирани стрелби, съобщиха от пресцентъра на общината.\r\nТе ще се извършват от военното формирование 22 220 от 8.00 до 14.00 ч. на следните дати: 14, 15, 20, 21, 22, 26 и 27 февруари. Планират се стрелби и на 28 февруари – от 8.00 до 23.00 часа.\r\nЗа да не се допускат инциденти, живеещите в този район трябва да се съобразяват с предупредителните табели и да не навлизат в забранителните зони, се посочва в съобщението.", "date": "2018.02.14", "title": "Сливен: На огневия комплекс „Батмиш“ край града ще има планирани стрелби"}
{"url": "http://www.focus-news.net/news/2018/02/14/2488207/afp-strah-skovava-razdeleniya-kosovskiya-grad-mitrovitsa.html", "text": "Десет години след независимостта албанците и сърбите от разделеният косовски град Митровица имат само едно общо нещо – страха , подсилен от скорошното убийство на умерения сръбски политик Оливер Иванович, пише AFP.\r\nМнозинството от 70 хиляди албанци живее на юг от река Ибър . В северната част живеят 12 хиляди сърби, които следват отказа за признаване на независимостта на Косово, която ще бъде празнувана в събота. Вместо да се интегрират, двете общности предпочитат да се избягват.\r\n„Може да откриете млади хора, които не са виждали сърбин или албанец съответно“, казва Бесим Хоти, етнически албанец, заместник-началник на полицията.\r\n„Тези,които говорят езика на другата етническа група са рядкост“, добавя той.\r\nАфердита Силай-Шеху, от неправителствената организация “Строим Митровица“ използва уроци по английски, за да помогне на младите хора от двете страни да се срещат и да се опознават. Тя самата също избягва да прекосява моста, който свързва двете части на Митровица –северната и южната.\r\nМостът се наблюдава от международните сили и остава символ на разделение, а по него са разположени циментови блокове. Пешеходците, които се осмеляват да прекосят моста рядкост, въпреки че никой не ги замерва с камъни вече.\r\nОт едната страна се веят сръбски знамена пред монументалната статуя на крал Лазар, който сочи с пръст на юг. „Косово е Сърбия“ пише на стената. От албанската страна се веят знамената на най-младата държава в Европа и близо до голямата джамия е издигната статуя на Шемзи Ахмети – член на „Армията за освобождение на Косово“  (АОК) с автомат Калашников на гърба си.\r\nМитровица е разделен град от войната през 1998-1999 между АОК и сръбските войски. По време на конфликта са убити повече от 13 хиляди души, включително 11 хиляди етнически албанци.  Сблъсъците от 2004 и 2008 изглежда остават в миналото.\r\n Въпреки всичко, „когато отивам там винаги се страхувам от нещо лошо и неочаквано“, казва Хамди Плана, пенсионер етнически албанец. Прекосявайки моста над Ибър за да посети дъщеря си , той описва чувството като страх все едно се изправяш срещу глутница бездомни кучета. Дъщеря му живее в квартала „Трите кули“ – един от малкото смесени райони в града.\r\nДруга местна жителка, Наталия казва: „ Лягаш си със страх в стомаха, ставаш със страх в стомаха, дали (етническите) албанци ще нападнат някой от нашите?“\r\nМитровица живее под режим на прекратяване на огъня, а не в мир, добавя 28-годишната сръбкиня, която отказа да назове фамилията си. \r\nЧетири месеца преди убийството му Оливер Иванович описва климата в града на „опасност и страх“ .  Жителите на северната част на Митровица  „не се страхуват от албанците, но сърбите, местните хулигани и  престъпници карат четириколесни мотори без номера“ ,  каза тогава той.\r\nКонцентрацията на полицаи в северната част на града е внушителен 120  на пет квадратни километра, но само десет разследват  убийството на Иванович. \r\nАсистентката на Иванович Ксения  Божович е убедена, че убийците няма да бъдат заловени никога. „Мълчание и страх управляват града“, казва тя за AFP.\r\n„Нашата болест е безпокойството“, казва  Луминие Терзики – 50 –годишна безработна етническа албанка, която живее в „Трите кули“\r\n„Ситуацията е подобрена, но може да се влоши за една нощ“, добавя друга  жителка  на квартала Елмаз Хасани. Тя се преместила там през 2012 година,когато  собственикът на апартамента, в който живее избягал, след като мъж бил убит с граната. Задържа я само ниския наем. Като почти всички в северната част на Митровица  Хасани не плаща данъци и електричество. Властите не ги събират заради страх от бунтове. Когато пазарува избягва близкия сръбски пазар и прекосява моста над Ибър. \r\n„Ако идвате за първи път в Митровица ще откриете милион проблеми“, казва Хоти – заместник-началника на полицията. :ако сте живял винаги тук ще откриете милион подобрения. Неговите служители вече може да патрулират в северната част на града с косовски полицейски униформи.\r\nОт декември съдът нареди съдиите от двете етнически групи да отговарят и за двата етноса.\r\n„Хората тук не знаеха какво значи да отговаряш за делата си“, казва Хоти“ . „ Тук вече не е Дивия запад“, добави той. Юлиян Марков", "date": "2018.02.14", "title": "AFP:  Страх сковава разделения косовския град Митровица"}
{"url": "http://www.focus-news.net/news/2018/02/14/2488191/nimh-shte-bade-predimno-oblachno-s-valezhi-ot-dazhd.html", "text": "Днес ще бъде предимно облачно, с валежи от дъжд, а в Източните Родопи и източните райони на Горнотрокийската низина е възможно и да прегърми. Дъждът в Северозападна и високите полета на Западна България ще преминава в сняг, но още преди обяд валежите там ще започнат да спират. Това съобщи за Агенция \"Фокус\" Георги Цеков, дежурен синоптик в Националния институт по метеорология и хидрология (НИМХ) към Българската академия на науките (БАН). През нощта и в североизточните райони от страната ще спре да вали. Облачността от югозапад ще започне да се разкъсва. Ще духа умерен до силен югоизточен вятър, който ще започне да се ориентира от северозапад, най-напред, още сутринта в Северозападна България. Максимални температури - между 4° и 9°, в крайните югозападни и югоизточни райони - до 11°, в София - около 4°.\r\nНад Черноморието ще бъде облачно и дъждовно. Ще духа умерен до силен югоизточен вятър, който към края на деня ще се ориентира от северозапад. Максималните температури ще са 7-10°, температурата на морската вода е 5-7°. Вълнението на морето ще е 3-4 бала.\r\nВ планините ще бъде облачно с валежи от сняг, които след обяд от югозапад ще спират, а облачността ще се разкъсва. Ще духа умерен и силен юг-югозападен вятър, който през деня ще се ориентира от северозапад. Максимална температура на височина 1200 метра - около 2°, на 2000 метра – около минус 4°.\r\nАтмосферното налягане ще бъде значително по-ниско от средното за февруари, но през деня ще започне да се повишава.", "date": "2018.02.14", "title": "НИМХ: Ще бъде предимно облачно, с валежи от дъжд"}
{"url": "http://www.focus-news.net/news/2018/02/14/2488212/dobrich-obshtina-kavarna-shte-vzeme-uchastie-v-mezhdunarodnoto-turistichesko-izlozhenie-vakantsiya-i-spa-ekspo.html", "text": "Община Каварна ще вземе участие в 35-ото издание на Международното туристическо изложение „Ваканция и Спа Експо“, което ще се проведе в София от 14 до 16 февруари 2018 г. Това съобщиха от пресцентъра на Община Каварна. Общината ще се представи на националния щанд на България и ще рекламира Каварна и региона, като атрактивна туристическа дестинация, със знаковите природни забележителности, туристически обекти, места за настаняване, атракции и богатия културен календар.\r\n„Имаме уникална природа, богато културно-историческо наследство, запазени във времето традиции – всичко това е притегателна сила за туристи от цял свят. Доказва го ежегодният ръст на туристите в община Каварна. Целта ни е да увеличим сезона и да привличаме все повече хора и извън летните месеци. Каня всички гости на изложението да ни посетят, за да им разкажем повече за нашия прекрасен край“, каза кметът на Каварна Нина Ставрева.\r\nОбщина Каварна участва в изложението повече от десетилетие. „Ваканция и Спа Експо\" е най-значимият международен форум в областта на туризма в България. През 2017 година участие са взели над 380 фирми от 20 страни и България като посетителите са били повече от 20 000.\r\nИзложението е предназначено за професионалисти и широка публика. В него участват  туроператори и туристически агенции, хотели, курортни комплекси, общини, национални и регионални туристически сдружения, пътнически агенции и авиокомпании, професионални учебни заведения, софтуерни и други свързани с туристическия бизнес компании.", "date": "2018.02.14", "title": "Добрич: Община Каварна ще вземе участие в Международното туристическо изложение „Ваканция и Спа Експо“"}
{"url": "http://www.focus-news.net/news/2018/02/14/2488202/haskovo-4-dvoyki-shte-sklyuchat-brak-v-grada-v-denya-na-vlyubenite.html", "text": "4 двойки ще сключат брак в града на Деня на влюбените. Това съобщиха от пресцентъра на Община Хасково. Първият ритуал е насрочен за 11.00 часа в ритуалната зала в Младежки център. За втора поредна година сключването на брак в Хасково на 14 февруари е безплатно по инициатива на кмета Добри Беливанов. \r\nВсички младоженци ще получат специални подаръци от Общината – бутилка вино и сувенири. \r\nОт началото на годината до днес в Хасково са сключени 18 брака. През 2017 г. в Хасково са извършени 351 ритуала за сключване на граждански брак.", "date": "2018.02.14", "title": "Хасково: 4 двойки ще сключат брак в града в Деня на влюбените"}
{"url": "http://www.focus-news.net/news/2018/02/14/2488211/stara-zagora-mladezhki-obshtinski-savet-organizira-lyubovna-lotariya-po-povod-14-fevruari.html", "text": "Младежки общински съвет Стара Загора организира редица прояви свързани с Деня на любовта и виното и втория етап на националната антиспин кампания „Моето здраве е мое право!“. Това съобщиха от пресцентъра на Община Стара Загора. Акцентът на кампанията e поставен върху любовта, сексуалното и репродуктивно здраве,  толерантността, виното, информираността, традициите и диалога между хората.\r\nДнес от 12.00 до 13.30 часа пред Универсален магазин до култовото място за срещи - Часовника, младежите  ще предложат  послания за любовта и виното, блиц викторина и забавни игри с минувачите.\r\nИнформационната превантивна акция „Любовна лотария” включва разпространение на специално изработени лотарийни билети с печалби: презервативи, информационни материали, прегръдки, валентинки, сърчица, стихотворения за любовта, балони. \r\nНа този ден граждани могат да оставят своите послания на специално поставени табла за любовта и безопасно сексуално поведение; всички желаещи могат да си направят и „Снимка в сърцето“ в специално изработено сърце. Под мотото „Остави своите стъпки на пътеката на любовта” те ще могат да нарисуват  цветни тебеширени сърца, очертани по стъпките на различни двойки. \r\nМладежите ще проведат и блиц-анкета за заблудите и митовете, свързани със ХИВ/СПИН. \r\nВсеки желаещ  може да изследва своя ХИВ статус по време на уличната кампания в мобилен кабинет на КАПКИС по време на проявата. Кампанията ще завърши с Флашмоб зад Универсален магазин.", "date": "2018.02.14", "title": "Стара Загора: Младежки общински съвет организира „Любовна лотария“ по повод 14 февруари"}
{"url": "http://www.focus-news.net/news/2018/02/14/2488214/denyat-14-fevruari-v-svetovnata-istoriya.html", "text": "2014 г.\r\nМатео Ренци става новият министър-председател на Италия.\r\n2013 г.\r\nАмнести интернешънъл призовава президента на Египет Мохамед Морси да сложи край на сексуалното насилие срещу жени, след като сексуалното насилие достига нивото на групови изнасилвания на площад Тахрир.\r\n2012 г.\r\nМеждународната рейтингова агенция Moody's Investors Service понижава рейтинга на шест страни от ЕС - Испания, Португалия, Словения, Словакия, Италия и Малта. Занижени са също така и прогнозните рейтинги на Великобритания,  Франция и Австрия.\r\n2011 г. \r\nУправляващият Висш военен съвет в Египет обявява, че ще предаде властта на гражданско управление, включително и на избран президент, в рамките на следващите 6 месеца.\r\nШвейцарската национална банка съобщава, че египетските депозити в швейцарски банкови сметки са на стойност 3,7 милиарда долара.\r\n2003 г.\r\nМощите на Свети Валентин са върнати в Италия.\r\n1956 г.\r\nЗапочва 20-и конгрес на КПСС, на който Никита Хрушчов развенчава култа към Сталин.\r\n1942 г.\r\nЗапочва Явайската операция. Тя е военна операция на японските въоръжени сили по време на Втората световна война за завладяване на о-в Ява и на Хол. Индия (Индонезия). Японските сили (16-та армия, 11-ти въздушен флот, 3-ти военноморски флот и части от 3-то авиационно съединение) значително превъзхождат силите на съюзниците, както по численост, така и по оперативно разгръщане. На 14 февруари японците извършват въздушен и морски десант в района Палембанга (о-в Суматра), на 19 февруари - на о-в Бали. Към края на февруари завладяват островите Суматра и Тимор и блокират о-в Ява. На 27-28 февруари японската ескадра под командването на адмирал Токахаси (4 крайцера, 14 ескадрени миноносеца) разгромява съюзната ескадра на адмирал К. Доорман (5 крайцера, 10 ескадрени миноносеца) и започва стоварване на войски на о-в Ява. На 5 март е превзета Батавия (Джакарта), на 8 март - Сурабая, и на 12 март о-в Ява е изцяло завладян. Към 15 март всички о-ви на Хол. Индия са окупирани от японската армия. В резултат на тази операция японските въоръжени сили укрепват позициите си във войната в Тихия океан. Операцията завършва на 15 март 1942 г.\r\n1929 г.\r\nВ Чикаго седем босове от бандата на О’Бениън са застреляни от хора на Ал Капоне (т.нар. “убийство в деня на Св. Валентин”).\r\n1920 г.\r\nУчредена е тайна Македонска дружба с ръководител д-р Владимир Руменов и заместници Евтим Спространов и Христо Михайлов.\r\nВладимир Руменов (истинско име: Наум Мушевски) е лекар и обществен деец. Завършва медицина в Одеса. Работи като лекар в Скопие. Заподозрян е от османските власти за контакти с Вътрешната македоно-одринска революционна организация, емигрира в България. По време и след Илинденско-Преображенското въстание 1903 г. урежда помощна акция за бежанците от Македония. След Младотурската революция 1908 г. се включва в изграждането на Съюза на българските конституционни клубове в Македония. Участва във войните 1912–1913 г. и 1915–1918 г. като военен лекар. След края на световната война разгръща активна дейност сред македонските братства. Депутат е в Народното събрание. Член е на македонската парламентарна група в ХХI и ХХII ОНС.\r\n1876 г.\r\nАмериканският изобретател Александър Бел демонстрира първият телефон за домашно ползване. Той е американски физик и физиолог, шотландец по произход, професор. Изобретява телефона, фотофона, графофона и един от ранните прототипи на грамофона.\r\n1848 г.\r\nСъгласно сключения мирен договор Мексико отстъпва Тексас на САЩ.\r\nВ периода 1846 – 1848 г. се води Американско-мексиканска война. Тя е започната от САЩ срещу Мексико. Повод е присъединяването на Тексас към САЩ (1845 г.). След края на войната Мексико изгубва повече от половината от територията си, което представлява 1/3 от днешните САЩ.\r\n1807 г.\r\nИзгаря английският кораб “Аякс” – загиват около 300 души.\r\n1744 г.\r\nБъдещата императрица на Русия Екатерина ІІ за пръв път идва в Зимния дворец в Петербург.\r\n1663 г.\r\nКанада е обявена за кралска провинция на Франция.\r\n1317 г.\r\nСъветът на управителите на Генуа издава разпореждане, което ограничава действието на наложените през предходната година забрани. С това решение се забранява на генуезките търговци “по време на вражда с Варна и Асило (Анхиало, Поморие) да внасят и изнасят жито за продажба в Константинопол”, но им се разрешава да търгуват във всички останали селища и пристанища.\r\n1130 г.\r\nИнокентий II е провъзгласен за папа. Той е папа до 24 септември 1143 г. Свиква II Латрански вселенски събор (1139 г.), за да затвърди реформата и изглади отношенията в църквата поради схизмата след избирането на антипапата Анаклет II (1130 г.). Осъжда сподвижниците на Арнолд Брешиански. На събора в Санс (1140-1141 г.) обявява за еретично учението на П. Абелар за концепциите. На събора Абелар е защитен от Джасинто Бобо, бъдещия папа Целестин III.На тази дата са родени: \r\n1951 г.\r\nРоден е Кевин Кигън - английски футболист. През 1971 г. един от най-големите английски треньори Бил Шенкли го привлича в “Ливърпул”. В този отбор изиграва 321 мача за първенството и отбелязва 68 гола. През 1973 г. с “Ливърпул” е шампион на Англия и печели Купата на УЕФА. Отново триумфира с шампионската титла през 1976 г. и 1977 г. През 1976 г. неговият клуб отново завоюва Купата на УЕФА. През 1977 г. е Европейски клубен шампион. Веднага след това преминава в германския “Хамбургер”, с който става шампион през 1979 г. и стига до финал за КЕШ. С националния отбор е изиграл 63 мача, има отбелязани 21 гола. Футболист ¹ 1 на Европа за 1978 г. и 1979 г.\r\n1932 г.\r\nРоден е Александър Клуге - германски режисьор. Снима късометражни филми от 1960 г. Първият му игрален филм - “Сбогуване с вчера” (1966 г.), е по негов сценарий. Други негови филми са - “Артистите под купола на цирка: безпомощни” (1967 г.), “Великият Верхау” (1970 г.), “Вили Тоблер и краят на шести флот” (1971 г.), “Силният Фердинад” (1976 г.), “Германия през есента” (1978 г.), “Патриотка” (1979 г.), “Кандидатът” (1980 г.), “Властта на чувствата” (1983 г.), “Различни новини” (1985 г.), “Слепият режисьор” (1985 г.).\r\n1916 г.\r\nРоден е Масаки Кобаяши – японски режисьор. Завършва философия. В началото на кариерата си следва стила и философията на Кейсуке Киношита, при когото работи като асистент. През 1962 г. излиза филмът “Харакири”, който му донася голяма популярност в Япония и в Европа. Режисьор е на филмите: “Младостта на сина ми” (1952 г.), “Някъде под това широко небе” (1954 г.), “Ще те купя” (1956 г.), “Условията на човешкото съществуване” (1961 г.), “Заплетено положение” (1962 г.), “Младостта на Япония” (1968 г.), “Процесът в Токио” (1984 г.), “Празна маса” (1985 г.).\r\n1901 г.\r\nРоден е Андрей Николаевич Москвин - руски кинооператор. Значителна част от творческия му път е свързана с Григорий Козинцев и Леонид Трауберг.Оператор е на филмите: “Дяволското колело” (1926 г.), “Шинел” (1926 г.), “Новият Вавилон” (1929 г.), “Сама” (1931 г.), трилогията за Максим - “Младостта на Максим” (1935 г.), “Завръщането на Максим” (1937 г.), “Виборгска страна” (1939 г.), “Иван Грозни”(1944-1945 г.), “Дамата с кученцето” (1960 г.), съвместно с Дмитрий Месхиев. Снима още: “Актриса” (1943 г.), “Стършел” (1955 г.), “Дон Кихот” (1957 г., съвместно с А. Дудко, Е. Розовски, Й. Грицюс), “Разкази за Ленин” (1958 г.). Умира на 28 февруари 1961 г.\r\n1876 г. \r\nДемонстриран е първият домашен телефон.\r\n1869 г.\r\nРоден е Чарлз Томсън Рис Уилсън - английски физик. Лауреат на Нобелова награда за физика (1927 г.). Член е на Британското Кралско дружество (1900 г.). Завършва Манчестърския и Кеймбриджкия университет. От 1900 г. до 1934 г. е преподавател в Кеймбридж (професор от 1925 г.). Изследва кондензацията на пари под влияние на различни агенти, в частност - заредени частици. Изобретява през 1912 г. прибор т. нар. Уилсънова камера, с който е възможно да се наблюдават следите от заредени микрочастици. Умира на 15 ноември 1959 г. в Единбург.\r\n1824 г.\r\nРоден е Владимир Александрович Черкаски- руски княз, общественик и политик. Завършва Юридически факултет на Московския университет през 1844 г. Привърженик е на славянофилството. Сътрудничи на сп. “Руска беседа”. Член е на Тулския губернски комитет, участва в подготовката за отменяне на крепостното право. От 1861 г. до 1863 г. е миров посредник на Тулска губерния, а до 1866 г. главен директор на правителствената комисия за вътрешните и духовните работи на кралство Полша. От началото на 70-те години като московски градоначалник е инициатор за подаването на либералния адрес на император Александър II. По време на Руско-пруската война (1877-1878 г.) е пълномощник на Червения кръст при действащата руска армия и завеждащ гражданската част в България.\r\n1688 г.\r\nРоден е Пиер Карле дьо Шамблен дьо Мариво - френски писател, драматург. Член е на Френската академия (1742 г.). Издава романите: “Удивителните постъпки на симпатията” (1713-1741 г.), “Фармазон или Романтически безумства” (1737 г.), “Карета, затънала в кал” (1714 г.), “Животът на Мариана” (1731-1741 г.), “Хитрият селянин” (1734-1735 г.) и др. Със своите 36 комедии създава нов вид комедия, противоположна на Молиеровата: “Завещанието”, “Изпитанието”, “Изненадата на любовта”, “Островът на разума”, “Игра на любовта и случая”, “Лъжливите признания” и др. Издава няколко вестника: “Френски спектатор”, “Философски кабинет”, “Бедният философ”. Умира на 12 февруари 1763 г. в Париж.На тази дата умират: \r\n2005 г.\r\nУмира Рафик Харири - ливански политик и бизнес магнат, министър-председател на Ливан от 1992 до 1998 г. и от 2000 до 2004 г. Роден е на 1 ноември 1944 г. в крайбрежния град Сайда в сунитско семейство. Следва \"Организация на икономиката\" в Арабския университет в Бейрут. През 1965 г. заминава за Саудитска Арабия, където скоро се оженва и натрупва солиден капитал. През 1978 г. получава саудитско поданство и е изпратен за посланик на Саудитска Арабия в Лондон. През 1992 г. се завръща в Ливан и създава телевизия \"Future\" и ежедневника \"Al-mustaqbal\". Полага огромни усилия за възстановяване на Ливан от разрушенията на Гражданската война.\r\n2002 г.\r\nУмира Лев Петрович Феоктистов - руски физик, академик. От 1991 г. е член кореспондент на Руската академия на науките. Завършва Физическия факултет на Московския държавен университет през 1951 г. Почти 10 години е заместник научен ръководител на ядрения изпитателен полигон “Челябинск-70”. Един от създателите е на руското термоядрено оръжие и водородната бомба. Занимава се с безопасността на атомните реактори. Изоставя разработките си в областта на военния атом (края на 80-те години на ХХ в.), като смята, че “темата е изчерпана”. Премества се в Москва, където изследва мирни проблеми. Автор е на книгата “Оръжието, което се изчерпа” (1999 г.).\r\n1920 г.\r\nУмира Константин Константинович Мамонтов - руски военачалник, генерал-лейтенант (1919 г.). По време на Гражданската война е командир на конен корпус във въоръжените сили на Южна Русия, организатор на рейд в тила на руските войски по Южния фронт (1919 г.). \r\n1914 г.\r\nУмира Арутюн Исакович Шамшинян - арменски живописец и педагог. Роден е на 21 февруари 1856 г. в Тифлис. Учи в Петербургската художествена академия при В. П. Верешчагин и П. П. Чистяков (1877-1882 г.). Живее и работи в Тифлис (дн. Тбилиси) (от 1882 г.). Рисува сцени от живота на арменците и грузинците: “Улица в Майдан. Старият Тифлис” (1887 г.), “Шейтан базар. Старият Тифлис” (1890 г.), пейзажи\r\n1891 г.\r\nУмира Уилям Текумсе Шермън - американски военачалник, генерал от 1869 г. Завършва Военната академия в Уест Поинт през 1840 г. Служи в артилерията. Участва във войната на САЩ в Мексико (1847-1948 г.). От 1859 г. е началник на военно училище. През Гражданската война (1861-1865 г.) командва полк, бригада и дивизия в Северната армия, от юли 1863 г. е бригаден генерал Участва в сраженията при Манасас, Уайгсбърг, Чатануге и др. От март 1864 г. командва армия, която осъществява успешния “марш до морето” (през септември заема Атланта). В началото на 1865 г. армията му се връща на север и се явява в тил на противника. Преминавайки повече от 1300 км, армията му се съединява близо до Ричмънд с армията на ген. Грант, обкръжават главните сили на южняците, командвани от ген. Р. Лий, които капитулират (април 1865 г.). От 1869 г. до 1883 г. е командващ армията на САЩ. Автор е на спомени, публикувани през 1875 г.\r\n1799 г.\r\nУмира Джордж Вашингтон - американски държавник, пръв президент на САЩ (1789-1797 г.). Организира американската армия и освобождава отечеството си от английско владичество. Воюва срещу индианци и французи от 1753 до 1759 г. Представител е на американския Конгрес във Филаделфия през 1774 г. Главнокомандващ е американската армия във Войната за независимост на Северна Америка. През 1787 г. под председателството на Вашингтон е изработена Конституцията на САЩ, която с малки поправки е валидна и днес. През 1932 г. тържествено е отпразнувана 200-годишнина от рождението му.\r\n1779 г.\r\nУмира Джеймс Кук - английски мореплавател. Ръководи 3 околосветски експедиции и открива много нови земи в Тихия океан. По време на първата си експедиция (1768-1771 г.) посещава о-в Таити, изследва Нова Зеландия, открива източния бряг на Австралия. От 1772 г. до 1775 г. организира втора експедиция, по време на която открива о-в Нова Каледония, Норфолк, Южните Сандвичеви о-ви, Юж. Джорджия. Третата му експедиция има за цел да открие нови земи в северните райони на Тихия океан; завършва с откриването на Хавайските о-ви, след което се отправя на север, стига до Аляска, Камчатка, Берингово море. Завръща се на Хаваите, където е убит от местното население.\r\n1744 г.\r\nУмира Джон Хедли - английски механик и астроном, член на Лондонското Кралско дружество от 1717 г. и негов вицепрезидент от 1728 г. През 1730-1731 г. конструира сектанта, намерил широко приложение в навигацията.\r\n1400 г.\r\nУмира английският крал Ричард II.Той е последният от династията Плантагенети, крал е от 1377 г. до 1399 г. По време на малолетието му страната се управлява от регентски съвет, ръководен от вуйчо му Джон Хънт, ланкастърски херцог. Ричард II участва в потушаването на въстанието на Уот Тайлър (1381 г.). От 1389 г. управлява самостоятелно, като се опира на парламента и част от аристокрацията. През 1397 г. установява строго еднолично управление, което предизвиква метеж на едрите феодали начело със сина на Дж. Хънт - Хенри Ланкастър (по-късно крал Хенри IV). На 30 септември 1399 г. Ричард II е свален от престола.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”.", "date": "2018.02.14", "title": "Денят 14 февруари в световната история"}
{"url": "http://www.focus-news.net/news/2018/02/14/2488209/sofiya-stabilizirana-no-vse-oshte-v-kritichno-sastoyanie-e-postradalata-pri-katastrofata-na-bul-aleksandar-malinov.html", "text": "Жената пострадала вчера при катастрофа на бул. \"Александър Малинов\" е стабилизирана, но състоянието и все още е критично.Това съобщиха от пресцентъра на УМБАЛ \"Св. Анна\" - София.\r\nОсвен установените вчера травми - черепно-мозъчна травма, тежка открита фрактура на ръката и фрактура на таза, пациентката е с двустранен пневмоторакс и вътрешен кръвоизлив.\r\nСлед завършилата вчера в късния следобед операция на ръката, жената е приведена в реанимацията на УМБАЛ \"Св. Анна\" - София АД.", "date": "2018.02.14", "title": "София: Стабилизирана, но все още в критично състояние е пострадалата при катастрофата на бул. \"Александър Малинов\""}
{"url": "http://www.focus-news.net/news/2018/02/14/2488213/pernik-predstaviteli-na-balgarski-mladezhki-cherven-krast-v-grada-otbelyazvat-s-kampaniya-denya-na-vlyubenite.html", "text": "Кампания по повод Деня на влюбените ще се проведе в Перник. Тя ще се състои в клуб „Темелко Ненков” в ГПЧЕ ”Симеон Радев”, в СУРИЧЕ ”Д-р Петър Берон” и на центъра на града. Това съобщиха от Община Перник. В рамките на кампанията ще се проведе и обучение върху темата ”Превенция на ХИВ/СПИН”, което ще състои предния ден в Центъра за самотни възрастни хора. Обучители ще бъдат Габриела Божичкова и Яна Лозанова.\r\nВ ГПЧЕ „Симеон Радев” има поставена кутия за „валентинки”, чрез която учениците могат да пращат валентинки до съучениците си, като ще им бъдат дадени на 14-ти февруари. В същия ден доброволци на Български младежки червен кръст – Перник ще посрещнат съучениците си с цитат, с цел всеки да се почувства обичан. Също така ще им бъдат раздадени и информационни брошури, касаещи ”Превенция на ХИВ/СПИН”. В края на деня във видеозалата на на училището ще се проведе лекция по „Превенция на ХИВ/СПИН”.\r\nВ СУРИЧЕ „Д-р Петър Берон” ще се играе играта ”Линия на риска”, ще се раздават информационни брошури за „Превенция на ХИВ/СПИН” и балони във формата на сърце. \r\nВ центъра на Перник ще има кадастрон, на който пише „За мен любовта е...”, като целта е минувачите да напишат какво значи любовта за тях, като всеки, който се включи ще получи презерватив, информационна брошура за ”Превецния ХИВ/СПИН” и балон с формата на сърце. Ще има също така и „Любовна поща”, като минувачите ще си взимат „валентинка” от непознат и ще пишат „валентинка” за непознат. Ако времето позволява, тази ”Любовна поща” ще бъде подвижна - един от доброволците ще я придвижва с колело или с ролери.", "date": "2018.02.14", "title": "Перник: Представители на Български младежки червен кръст в града отбелязват с кампания Деня на влюбените"}
{"url": "http://www.focus-news.net/news/2018/02/14/2488210/haskovo-kmetat-na-obshtina-dimitrovgrad-ivo-dimov-shte-venchae-lichno-dvama-mladozhentsi-na-sv-valentin.html", "text": "Кметът на Община Димитровград Иво Димов ще венчае лично двама младоженци на св. Валентин. Това съобщиха от пресцентъра на Общината. В Деня на влюбените, Валентина и Валентин от Димитровград ще сключат граждански брак в ритулната зала на Общината. За младата двойка това ще е троен празник, тъй като освен именници и младоженци Валентин в утрешния ден е и рожденик. Събитието е планирано от 16.00 часа, когато лично кметът на Общината Иво Димов ще венчае двамата влюбени. Традиционно младоженците получават като подарък бутилка червено и други подаръци от Общината, с пожелание за щастлив семеен живот.  \r\nПрез 2015 година по предложение на кмета на Община Димитровград Иво Димов гражданският ритуал за сключващите брак на 14 февруари - Деня на влюбените е безплатен.", "date": "2018.02.14", "title": "Хасково: Кметът на Община Димитровград Иво Димов ще венчае лично двама младоженци на св. Валентин"}
{"url": "http://www.focus-news.net/news/2018/02/14/2488215/sofiya-dvama-dushi-sa-zaginali-a-23-ma-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали, а 23-ма са ранени при  19 катастрофи в страната през изминалото денонощие. Това съобщиха от пресцентъра на МВР.  В София са станали 183 леки пътнотранспортни произшествия и три тежки, при които са ранени 6 души.", "date": "2018.02.14", "title": "София: Двама души са загинали, а  23-ма са ранени при катастрофи в страната през изминалото денонощие"}
{"url": "http://www.focus-news.net/news/2018/02/14/2488216/gabrovo-mladezhi-gerb-organizirat-turnir-po-bouling-za-vlyubeni-dvoyki.html", "text": "По случай Свети Валентин младежката структура на ГЕРБ-Габрово, съвместно с TERR MALL Габрово, организира турнир по боулинг за влюбени двойки. Това съобщиха от пресцентъра на ПП ГЕРБ.  Той ще се проведе oт 18.00 ч. в TERRA GAMES и ще протече под мотото „Писта за влюбени“. Участниците трябва да са на възраст над 18 години. \r\nЖелаещите да се включат могат да се запишат в офиса на ГЕРБ-Габрово, намиращ се на ул. „Иван Гюзелев“ 1, на Фейсбук страницата на МГЕРБ-Габрово или на телефон 0878 247 939.\r\nЗа първите три двойки, които спечелят турнира, са осигурени награди – вечеря за двама, билети за кино и торта с бутилка вино.", "date": "2018.02.14", "title": "Габрово: Младежи ГЕРБ организират турнир по боулинг за влюбени двойки"}
{"url": "http://www.focus-news.net/news/2018/02/14/2488220/oblastnaya-gazeta-ekaterinburg-rusiya-spored-balgarskiya-konsul-v-ekaterinburg-sanktsiite-ne-okazvat-vliyanie-varhu-targovsko-ikonomicheskoto-satrudnichestvo-mezhdu-balgariya-i-rusiya.html", "text": "Българският консул в Екатеринбург Пламен Петков заяви по време на среща със студенти, че  двустранните ограничителни икономически мерки на ЕС и на Русия не оказват влияние върху руско-българското търговско-икономическо сътрудничество, предава местното издание  Областная Газета.\r\nВестникът допълва, че след въвеждането на санкциите двустранният стокообмен не само, че не е намалял, но и се е увеличил двойно.\r\n„Съществува стереотип, че България е чушки, консерви, лютеница, вино и море, но това не съответства съвсем на истината. Днес сътрудничеството между страните ни е значително по-разнообразно“, заяви дипломатът.\r\nТой изрази мнение, че потенциалът на сътрудничеството не е изчерпан, а перспективите за развитието им трябва да се търсят в тези сфери, в които двете страни сътрудничат още по съветски времена.  Виктор Турмаков", "date": "2018.02.14", "title": "Областная Газета (Екатеринбург, Русия): Според българския консул в Екатеринбург „санкциите не оказват влияние върху търговско-икономическото сътрудничество между България и Русия“"}
{"url": "http://www.focus-news.net/news/2018/02/14/2488217/smolyan-ogranicheno-e-dvizhenieto-za-mps-nad-12-tona-s-remarketa-i-poluremarketa-prez-prohod-rozhen-poradi-obilen-snegovalezh.html", "text": "Ограничено е движението за МПС над 12 тона с ремаркета и полуремаркета през проход \"Рожен\", поради обилен снеговалеж. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.14", "title": "Смолян: Ограничено е движението за МПС над 12 тона с ремаркета и полуремаркета през проход \"Рожен\", поради обилен снеговалеж"}
{"url": "http://www.focus-news.net/news/2018/02/14/2488219/predstoyashti-mezhdunarodni-sabitiya-za-14-fevruari-agentsiya-fokus.html", "text": "Насрочена е среща между министрите на отбраната на страните-членки на НАТО\r\n*** Външният министър на Великобритания ще изнесе реч засягаща Брекзит. \r\n*** Председателят на Европейската комисия Жан-Клод Юнкер ще говори на пресконференция относно бюджета на ЕС след Брекзит. \r\n*** Съветът за сигурност на ООН ще обсъди ситуацията в Сирия и начините за постигане на мир. \r\n*** Посещението на американския Държавен секретар Рекс Тилърсън в Йордания, като част от визитата му в Близкия изток.\r\n***", "date": "2018.02.14", "title": "Предстоящи международни събития за 14 февруари (Агенция „Фокус“)"}
{"url": "http://www.focus-news.net/news/2018/02/14/2488221/burgas-v-grada-se-provezhda-natsionalna-sreshta-na-rakovoditeli-na-sotsialni-uslugi.html", "text": "В града се провежда Национална среща на ръководители на социални услуги по темата \"Нормативно определени изисквания по прилагане промените в Закона за социално подпомагане през 2018 г. при предоставяне на социалните услуги\". Това съобщиха от пресцентъра на Община Бургас. В нея участват над 100 делегати - зам.-кметове, ръководители на социални услуги, експерти и представители на общините Средец, Созопол, Поморие, Несебър, Търговище, Варна, Белене, Силистра, Стражица, Карнобат, Лясковец, Свищов, Стражица, Габрово, Харманли, Добрич, Русе, Елхово, Дулово, Сливен, Ямбол и Бургас.\r\nФорумът се организирана от Община Бургас съвместно с Национален Алианс за Социална Отговорност (НАСО). Събитията в програмата за днешния ден ще се проведат в залата на местния парламент в Културен дом на нефтохимика на ет. 2 от 09.30 до 12.00 часа, когато ще се състои работно посещение в социални услуги, предоставяни от Община Бургас, с цел обмяна на опит и добри практики. Срещите се организират с участието на експерти от Агенция за Социално Подпомагане - София, като лектори ще бъдат Николина Иванова, началник на Отдел \"Социални услуги за пълнолетни лица\" към Главна дирекция \"Социално подпомагане\", и Таня Първанова, главен експерт в отдел \"Социални услуги за деца\".", "date": "2018.02.14", "title": "Бургас: В града се провежда Национална среща на ръководители на социални услуги"}
{"url": "http://www.focus-news.net/news/2018/02/14/2488223/ministar-nikolina-angelkova-prez-2018-g-se-nadyavam-kitayskite-turisti-v-balgariya-da-badat-mezhdu-40-i-50-hil.html", "text": "През 2018 г. се надявам китайските туристи в България да бъдат между 40 и 50 хил. Това каза министърът на туризма Николина Ангелкова в „Тази сутрин“ по бТВ.  Ангелкова отчете, че китайските туристи през изминалата година са били над 30 хил.  „Ако започнем да работим съвместните туристически продукти, със сигурност ще можем да очакваме около 100 хил. реалистично“, коментира Ангелкова. Тя каза, че се работи и за директна авиолиния между София и Пекин, както и за 100 европейски туристически обекта. „Стартираме с обектите, които са в ЮНЕСКО, за да можем да привлечем на своя страна както Световната организация по туризъм, така и ЮНЕСКО, така че да изработим карта на стоте европейски туристически обекта.", "date": "2018.02.14", "title": "Министър Николина Ангелкова: През 2018 г. се надявам китайските туристи в България да бъдат между 40 и 50 хил."}
{"url": "http://www.focus-news.net/news/2018/02/14/2488226/plovdiv-obshtinskite-savetnitsi-ot-gerb-provezhdat-priemni-za-grazhdani.html", "text": "Общинските съветници от ГЕРБ в Пловдив провеждат приемни за граждани. Това съобщиха от пресцентъра на ПП ГЕРБ.\r\nДнес приемни с граждани ще проведат следните общински от ГЕРБ в Общински съвет - Пловдив:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\n- Георги Василев, от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А;\r\n- Д-р Аргир Аргиров, от 17.30 до 18.30 часа в офиса на ГЕРБ в район „Южен” на ул. ”Академик Петър Динеков” №1А; \r\n- Ани Лафчиева, от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\n- Емил Русинов, от 17.30 до 19.00 часа в офиса на ГЕРБ в район „Източен” на ул. ”Коста Паница” №5. \r\nНа 15 февруари 2018 г. общинските съветници от ГЕРБ в Пловдив ще проведат приемни с гражданите, както следва:\r\n- Петър Попов, от 17.30 до 19.00 часа в офиса на ГЕРБ в район „Западен” на ул. ”Царевец” № 9;\r\n- Ясен Михайлов, от 17.30 до 19.00 часа в офиса на ГЕРБ в район „Западен” на ул. ”Царевец” № 9; \r\n- Гошо Къчков, от 17.30 до 19.00 часа в офиса на ГЕРБ в район „Северен” на бул. ”Марица” №91;\r\n- Пенчо Малинов, от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\n- Веселин Маневски, от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2018.02.14", "title": "Пловдив: Общинските съветници от ГЕРБ  провеждат приемни за граждани"}
{"url": "http://www.focus-news.net/news/2018/02/14/2488227/api-vavedeno-e-ogranichenie-za-mps-nad-12-t-po-pat-ii-62-samokov-dupnitsa-poradi-snegopochistvane.html", "text": "Въведено е ограничение за МПС над 12 т по път II-62 Самоков – Дупница, поради снегопочистване. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.14", "title": "АПИ: Въведено е ограничение за МПС над 12 т по път II-62 Самоков – Дупница, поради снегопочистване"}
{"url": "http://www.focus-news.net/news/2018/02/14/2488228/pregled-na-osnovnite-temi-v-dobrudzhanskiya-pechat.html", "text": "„Добрич поиска по-високо качество на ВиК услугите“, съобщава на първа страница вестник „Нова добруджанска трибуна“. Зам.-министър Малина Крумова посети Добрич и взе участие в провелата се вчера в Областна администрация среща с граждани по проблеми на водното дружество. Срещата е организирана от председателя на Асоциацията по ВиК областният управител на Добрич Красимир Кирилов. Участие в срещата са взели и представители на Борда на директорите на ВиК. На срещата, продължила 3 часа, са присъствали кметове на общини в областта и представители на местните власти. \r\n„Община град Добрич и„Еколект“АД  организират конкурс под наслов „Мартеница ти дарявам” за изработване на оригинална мартеница за дома и семейството“, съобщава изданието. Няма ограничения за материалите, от които да бъдат изработени мартениците, но изискването е те да бъдат с размер от 15 до 30 см. и закрепени върху картон. На гърба на всяка обложка трябва да са написани име и фамилия на участника, клас, училище и телефон за връзка с класен ръководител. \r\n„Цонко Цонев мести рок столицата от Каварна във Варна“, съобщава всекидневникът. Финландската рок група „Найтуиш“ ще открие първото издание на „Варна мега рок“. Легендарните скандинавци ще свирят на 19 август. Началото ще поставят любими изпълнители на публиката – Глен Хюз и група Б.Т.Р. Те ще изпълнят парчета на „Дийп пърпъл“. \r\n„Заместник-министърът на регионалното развитие и благоустройството Малина Крумова: Бизнес планът на ВиК – Добрич предвижда инвестиции за подобряване качеството на услугата“, съобщава на първа страница другият регионален вестник - „Добруджанска трибуна“. Трупани с години проблеми оказват влияние на цената на водата. В зала „Европа“ се е състояло дългоочакваното обществено обсъждане на проблемите на ВиК – Добрич. Малина Крумова е заявила, че е стартирала подготовка на изцяло нов закон за водите и министерството приема всякакви предложения. \r\n„Творби на известни графици показва добричката галерия“, съобщава изданието. В Зала 2 са експонирани графики на четирима известни български графици, заели трайно място в българското изобразително изкуство. Повод за тяхното представяне е годишнина от рождението им. Изложбата продължава традицията на галерията да бъде представяно на публиката най-доброто от фонда на галерията под надслов „Майстори на графичните техники“. \r\n10 акта са съставени при обход на горите в Добричка област, съобщава вестникът. Шест от актовете, както и седем констативни протокола са съставени от горските стражари при системните проверки в Държавно горско стопанство „Генерал Тошево”. Служителите на стопанството са установили незаконната сеч на общо 3 куб. м дърва за огрев. Конфискувана е каруцата, с която нарушителите се опитали да транспортират дървесината.", "date": "2018.02.14", "title": "Преглед на основните теми в добруджанския печат"}
{"url": "http://www.focus-news.net/news/2018/02/14/2488218/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Славчо Славов, Пейчо Бюлбюлев, Станислав Иванов и Юлияна Боева организират приемни за граждани. Това съобщиха от пресцентъра на ПП ГЕРБ – Варна. Приемният ден на Пейчо Бюлбюлев е днес, на Станислав Иванов – на 15 февруари, на Юлияна Боева – на 16 февруари. Във времето от 14.00 до 16.00 часа те ще отговарят на въпроси на граждани в офиса на партията на ул. „Георги Бенковски” №1 във Варна.", "date": "2018.02.14", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2018/02/14/2488230/dobrich-patishtata-v-oblastta-sa-mokri-i-hlazgavi.html", "text": "Пътищата в областта са мокри и хлъзгави и заради превалявания от дъжд в ранните часове на деня, предаде кореспондентът на Радио „Фокус” – Варна. Няма затворени пътни отсечки в областта. Ограничено е движението на МПС над 10 тона по пътя Кранево-Варна. Ограничението е в сила до 28 февруари тази година. Като обходен маршрут може да се ползва пътят Кичево-Оброчище. Времето в Добрич е облачно, видимостта – добра, духа слаб до умерен вятър, температурата към 8.00 часа е около 4 градусa.\r\nЖулиета НИКОЛОВА", "date": "2018.02.14", "title": "Добрич: Пътищата в областта са мокри и хлъзгави"}
{"url": "http://www.focus-news.net/news/2018/02/14/2488232/veliko-tarnovo-mokri-sa-patnite-nastilki-v-grada-vali-dazhd.html", "text": "Мокри са пътните настилки в град Велико Търново, предаде репортер на Радио „Фокус” – Велико Търново.  Времето е облачно. Вали дъжд. Температурата на въздуха е 7 градус. В сутрешните часове трафикът в града е натоварен. По-интензивно е движението в центъра – на кръстовището пред Съдебната палата и пред сградата на Пощата. Засилен е трафикът и по  основните булеварди и улици – бул. „България“ и ул. „Никола Габровски“, пътен възел „Качица“ и ул. „Магистрална“ – част от главен път София – Варна. Всички светофарни уредби към момента работят нормално.\r\nНяма допълнително въведени ограничения на територията на областта. Отворен за движение на всички превозни средства е Прохода на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2018.02.14", "title": "Велико Търново: Мокри са пътните настилки в града, вали дъжд"}
{"url": "http://www.focus-news.net/news/2018/02/14/2488231/euobserver-donald-tusk-prizova-da-se-slozhi-kray-na-razrushitelnite-emotsii-pri-prerazpredelyaneto-na-migrantite.html", "text": "Председателят на Европейския съвет Доналд Туск призова лидерите от ЕС „да сложат край на разрушителните емоции, обграждащи въпроса с разпределението“, на лицата, търсещи убежище, предава  EUobserver.\r\nПо време на срещата си с австрийския канцлер Себастиан Курц, Туск заяви, че тези емоции „подклаждат популизма и разделят Европа“ и че „ако този въпроси не бъде разрешен от министрите до няколко месеца, ще трябва да търсим решение на юнската среща на Европейския съвет“.  Виктор Турмаков", "date": "2018.02.14", "title": "EUobserver: Доналд Туск призова да се сложи край на „разрушителните емоции“ при преразпределянето на мигрантите"}
{"url": "http://www.focus-news.net/news/2018/02/14/2488233/oblastno-patno-upravlenie-gabrovo-magla-zatrudnyava-dvizhenieto-na-prohoda-shipka.html", "text": "Мъгла затруднява движението на прохода Шипка. Това казаха за Радио „Фокус“ – Велико Търново от Областно пътно управление-Габрово. Пътните настилки на територията на област Габрово са мокри. Вали дъжд. Времето е облачно. Температурата на въздуха е 7°. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.02.14", "title": "Областно пътно управление-Габрово: Мъгла затруднява движението на прохода Шипка"}
{"url": "http://www.focus-news.net/news/2018/02/14/2488234/plovdiv-dazhd-vali-na-teritoriyata-na-tsyalata-oblast-patnite-nastilki-sa-mokri-i-hlazgavi-prohodat-troyan-karnare-e-zatvoren-za-dvizhenie-na-vsichki-mps.html", "text": "Дъжд вали на територията на цялата област Пловдив, пътните настилки са мокри и хлъзгави. Това съобщи за Радио „Фокус“ – Пловдив дежурният в Областно пътно управление. Водачите трябва да шофират с повишено внимание, съобразена скорост и да спазват необходимата дистанция. Пътищата в цялата област са нормално проходими, в планинските райони – обработени и без заледявания. Заради валежите от дъжд е изключително завишена опасността от образуването на свлачища по направленията Кричим-Девин, Троян-Кърнаре и Асеновград-Смолян.\r\nТрафикът по основните пътни артерии в Пловдивска обласе е натоварен към този час на деня, като валежите от дъжд допълнително усложняват пътната обстановка. Най-натоварено е движението по пловдивския участък на автомагистрала „Тракия“, също по пътищата Пловдив-Асеновград, Пловдив-Карлово и Пловдив-Пещера. Проходът Троян-Кърнаре е изцяло затворен за движение на всички моторни превозни средства. Забранено е преминаването на моторни превозни средства над 12 тона по пътя Поповица-Болярци. Ограничено е преминаването за моторни превозни средства по-високи от 4 метра през тунелите по пътя Асеновград – Нареченски бани.\r\nТрафикът на територията на град Пловдив също е изключително натоварен. Затруднено е движението по всички основни градски пътни артерии, особено в централната градска част. Задръствания се образуват по булевардите „Руски“, „Христо Ботев“, „Цар Борис III Обединител“, „Пещерско шосе“, „България“, „Източен“, „Шести септември“, „Дунав“ и „Санкт Петербург“. Пътните настилки са мокри и хлъзгави, водачите да шофират внимателно, със съобразена с метеорологичните условия скорост и да спазват необходимата дистанция. В града продължава да вали дъжд.\r\nТони МИХАЙЛОВ", "date": "2018.02.14", "title": "Пловдив: Дъжд вали на територията на цялата област, пътните настилки са мокри и хлъзгави, проходът Троян-Кърнаре е затворен за движение на всички МПС"}
{"url": "http://www.focus-news.net/news/2018/02/14/2488174/moskovski-komsomolets-spored-ekspert-e-nevazmozhno-obledyavane-na-pribor-da-prichini-aviokatastrofata-v-podmoskovieto.html", "text": "Работната версия за причината за авиокатастрофата в Подмосковието, при която загинаха всичките 71 пътници и екипаж, на Междудържавния авиационен комитет (МАК) е замръзване на датчика за скорост на самолета. Тази версия е отхвърлена от експерт пред вестник “Московски Комсомолец“.\r\n Сергей Книшов, бивш пилот на Ил-96 казва, че въпросният прибор се следи и подгрява при условия за обледяване, каквито е имало в момента на катастрофата. Според него вторият пилот включва подгряването на апаратурата при подготовката за излитане на самолета и ако пропусне, то на таблото на самолета се повява информация, че трябва да се включи подгряване, защото самолетът не е готов за полет.  Дори и това да бъде пропуснато, подгряването се включва автоматично с вдигането на колесника.\r\nАко този прибор за измерване на скоростта все пак замръзне , според експерта, пилотът може да превключи на резервен прибор. Юлиян Марков", "date": "2018.02.14", "title": "„Московски Комсомолец“: Според експерт е невъзможно обледяване на прибор  да причини авиокатастрофата в Подмосковието"}
{"url": "http://www.focus-news.net/news/2018/02/14/2488222/trifon-zarezan-e.html", "text": "Първият пролетен празник е Трифон Зарезан, денят на лозарите и кръчмарите. През този ден се зарязват лозята и това ни подсказва за настъпващата пролет. Зарязването се извършва от мъже, които събрани на групи отиват да зарязват лозята съпроводени от свирач. Всеки носи със себе си прясно изпечена пита, наденица или варена кокошка, вино и светена вода. Всеки от стопаните изрязват по няколко пръчки от една или от три лози от своето лозе и полива мястото където е отрязал с вино. По този начин напомня на лозата, че тя трябва да даде добър плод за да може стопанинът да направи от гроздето руйно вино. Зарязването е съпроводено с изричане на благословии за богата реколта, със светената вода наръсват лозето за да го предпазят от болести. От отрязаните лозови пръчки, лозарите свиват венци, които ги закичват на калпаците си и ги отнасят в къщи за да ги поставят пред домашната икона. След като е приключило зарязването мъжете се събират на обща трапеза в лозята, всеки поставя на трапезата това което носи със себе си. Гощавката е придружена с много песни и хора. Празникът продължава и когато се върнат в селото, мъжете си гостуват взаимно като се черпят с вино. Празникът приключва в селската кръчма, където всички мъже се събират отново заедно. \r\nВ някои райони на България – Русенско, Търновско, Плевенско, Врачанско, Разградско на Трифоновден от лозарите се избира Цар на лозята. Той трябва да е добър стопанин, богат и имотен и ако Царят е късметлия и реколтата по време на неговото царуване е богата, то те го преизбират на следващата година и така може да царува няколко години подред. Тогава зарязването и благославянето на лозята се извършва от царя. Другите мъже го носят на колесар върху раменете си от лозята до село. Шествието пристигнало в селото обикаля по домовете, където всеки стопанин изнася вино и черпи. Празникът приключва с гощавка в къщата на царя.\r\nВ църковния календар Св. Трифон е известен с това, че излекувал от душевна болест императорската дъщеря Гордиана. Родителите му били дълбоко вярващи хора и израсъл в такъв дом, той бил закърмен с христовата вяра и още от дете измолвал от Бог чудеса. След като излекувал дъщерята на императора Трифон получил най – голямата награда, добротата на императора към християните. По – късно когато отново започнала гонитбата на християните Трифон бил заловен и измъчван за да се откаже от вярата си, но въпреки всички мъки на които бил подложен, той устоял на обичта си към бога. С последните си думи преди да издъхне той се обърнал на изток и благодарил на Бог, че бил удостоен с мъченически венец, както и неговия син и издъхнал.\r\nЛозарството и винопроизводството се развиват по българските земи още от времето на древните траки. Пировете с вино на тракийските владетели Ситалк и Севт впечатлили древногръцки автори като Аристофан, Ксенофонт и Демостен. “Земя на хубавото вино” наричали в древността Тракия. Тракийският бог на плодородието и виното Сабазий, по-известен като Дионис, е предшественик на християнския покровител на лозарите Св. Трифон. Затова в представите за Св. Трифон изследователите разпознават отгласа от древен мит. Той разказва, че тракийският цар Ликург веднъж изгонил веселата свита на Дионис. Но богът на виното си отмъстил като го подтикнал, в пристъп на безумие, да убие сина си, мислейки че зарязва лоза. Не толкова драматично, но сходно предание се разказва за християнския светец Трифон. Той бил наказан да отреже с лозарския косер собствения си нос, защото се подиграл на Света Богородица. Затова има народно прозвище за светеца – Трифон Чипия.", "date": "2018.02.14", "title": "Трифон Зарезан е"}
{"url": "http://www.focus-news.net/news/2018/02/14/2488237/pregled-na-osnovnite-temi-v-shumenskiya-pechat.html", "text": "„В града на болярите ще награждават най-добрите винари“ е водещото заглавие във вестник „Шуменска заря“. За поредна година винари и лозари от Велики Преслав се стягат за общоградски празник на 14 февруари. За Трифон Зарезан ще наградят производителите на най-добрите домашни вина, участвали в конкурса. „Нов директор на ЦПЛР - ОДК в Шумен“, пише изданието.  Мария Йорданова е новият директор на Центъра за подкрепа на личностното развитие (ЦПЛР) в Шумен. Тя спечели конкурса и вчера бе назначена на тази длъжност със заповед на кмета на Община Шумен Любомир Христов. „Кампания ще стопира телефонните измамници“, информира ежедневникът. В община Никола Козлево започна кампания по превенция на телефонните измами. Полицейски служители от участъка започнаха обход в домовете на рисковите групи хора – възрастните и самотно живеещите. Всеки един от тях ще получи флаер с описаните най-чести сценарии, ползвани от измамниците. С възрастните хора ще се провеждат беседи. „26 февруари – приемен ден на кмета на община Шумен“, съобщава всекидневникът. Кметът на Община Шумен Любомир Христов ще има приемен ден на 26 февруари от 14.00 часа. „Шуменец събори глоба на КАТ в съда“ е друга тема в броя. Административният съд в Шумен отмени глоба на КАТ от 200 лв., наложена на Недко Янев. През септември миналата година Янев е глобен, защото паркирал на място, обозначено за инвалиди пред търговски обект в Шумен. „Правна комисия може да предложи по-ниски възнаграждения за по-малка натовареност“, пише вестникът. Юристите на Общинския съвет ще направят анализ на  възнагражденията на общинските съветници и може да излязат със становище сумите, които получават за участие в комисии да бъде съобразено с натовареността им.", "date": "2018.02.14", "title": "Преглед на основните теми в шуменския печат"}
{"url": "http://www.focus-news.net/news/2018/02/14/2488235/blagoevgrad-ogranichava-se-dvizhenieto-za-avtomobili-nad-12-tona-prez-prohoda-predel-poradi-snegopochistvane.html", "text": "Ограничава се движението за автомобили над 12 тона през прохода Предел поради снегопочистване. Това съобщиха от пресцентъра на Агенция \"Пътна инфраструктура\".", "date": "2018.02.14", "title": "Благоевград: Ограничава се движението за автомобили над 12 тона през прохода Предел поради снегопочистване"}
{"url": "http://www.focus-news.net/news/2018/02/14/2488224/daniel-panov-kmet-na-veliko-tarnovo-balgariya-e-strana-s-yasno-podchertan-turisticheski-profil-kakto-v-letniya-i-zimniya-turizam-taka-i-v-kulturniya-i-ekoturizma.html", "text": "България e страна с ясно подчертан туристически профил – както в летния и зимния туризъм, така и в културния, кулинарния, религиозния и екотуризма. Това каза за Радио „Фокус“ кметът на Велико Търново и председател на УС на Националното сдружение на общините в Република България Даниел Панов във връзка със срещата на високо ниво на министрите на туризма в 28-те държави-членки на Европейския съюз, проведена в София. Той подчерта, че водеща тема е била ролята на туристическата индустрия за просперитета на икономиката и за регионалната интеграция. Кметът на Велико Търново уточни, че туризмът заема 10% от БВП в редица европейски страни и това определя ключовата роля на сектора в икономиката. \r\n„В тази връзка искам да кажа, че е много важно, че Националното сдружение на общините бе част от срещата. Велико Търново, като старопрестолен град с богато културно наследство, не е с туристически сезони от 3 или 5 месеца, както е в морските и планински курорти. Тук сезонът е повече от 10 месеца и другите останали два месеца се запълват с алтернативен туризъм, който е конгресен или еко туризъм. По този начин ние постигаме  регулярна туристическа дестинация във Велико Търново и един добър туристически сезон. Колкото повече даваме условия за развитие на сектора „Туризъм“, толкова по-голяма става и възвращаемостта му в местни икономики, които растат“, коментира Даниел Панов. \r\nТой каза още, че Българското представителство на съвета на ЕС дава възможност на страната ни да направи достояние за цяла Европа всичко, с което ние като българи се гордеем – историята, паметниците на културата от древността, писмеността, нематериалното културно наследство и природата. Кметът на Велико Търново допълни, че големи събития като срещата на високо ниво на министрите на туризма на държавите-членки на ЕС дават шанс на българските общини да популяризират даденостите си.", "date": "2018.02.14", "title": "Даниел Панов, кмет на Велико Търново: България e страна с ясно подчертан туристически профил – както в летния и зимния туризъм, така и в културния и екотуризма"}
{"url": "http://www.focus-news.net/news/2018/02/14/2488238/cyprus-mail-obyaven-e-sastavat-na-novoto-pravitelstvo-na-kipar.html", "text": "Президентът на Кипър Никос Анастасиадис обяви състава на новото си правителство, добавяйки седем нови лица, пише  Cyprus Mail.\r\nПрезидентът назначи досегашния правителствен прессекретар Никос Хростодулидес за външен министър и запази финансовия министър Харис Гиоргиадес на същия пост. \r\nСавас Ангелидес е новият министър на отбраната, Костас Хамбиурис  на образованието, Константинос Йоану на здравеопазването и Василики Анастасиаду, в момента председател на парламента, поема транспортното министерство. \r\nЗена Емилианиду остава министър на труда, както и Гиоргос Лакотрипис на енергетиката, Константинос Петридес на вътрешните работи и Йонас Николао на правосъдието. \r\nДосегашният министър на образованието Костас Кадис се премества в министерството на земеделието. \r\nСпоред президента Анастасиадис новият състав на правителството отразява неговата намерение то да бъде „по-широко приемливо“.  Новите министри ще встъпят в длъжност на 1 март.  Виктор Турмаков", "date": "2018.02.14", "title": "Cyprus Mail: Обявен е съставът на новото правителство на Кипър"}
{"url": "http://www.focus-news.net/news/2018/02/14/2488236/shumen-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в област Шумен, предаде репортер на Радио „Фокус“-Шумен. Движението се извършва нормално при зимни условия. Върбишки проход остава затворен за всички видове пътни превозни средства. Ришки проход е отворен. Ограничено  е движението по пътя Секулово – Тодор Икономово от км 9 до км 16 за моторни превозни средства над 3,5 тона, поради компрометирано състояние на мостово съоръжение. Опасност от свличане на скални и земни маси има по пътя Шумен-Карнобат.\r\nИвелина ИВАНОВА", "date": "2018.02.14", "title": "Шумен: Мокри и хлъзгави са пътните настилки в областта"}
{"url": "http://www.focus-news.net/news/2018/02/14/2488239/vidin-15-sm-e-snezhnata-pokrivka-na-prohoda-petrohan-patyat-e-pochisten-i-opesachen.html", "text": "15 см е снежната покривка на прохода Петрохан, пътят е почистен и опесъчен. Това каза за Радио „Фокус“ дежурният служител в Областно пътно управление – Монтана. Продължава да вали сняг на прохода и в цялата област Монтана. Пътните настилки са почистени и опесъчени. Дежурният служител посочи, че през цялата нощ са излизали машини да почистват пътят през прохода, както и основните пътища по републиканската мрежа в областта. Температурата на Петрохан е 0 градуса, трафикът е с нормална интензивност. Остава забраната за преминаване на автомобили над 12 тона през Петрохан до 31 март, обиколният маршрут е през град Своге.\r\nАнна ЛОЗАНОВА", "date": "2018.02.14", "title": "Видин: 15 см е снежната покривка на прохода Петрохан, пътят е почистен и опесъчен"}
{"url": "http://www.focus-news.net/news/2018/02/14/2488240/ministar-nikolay-nankov-17-novi-tunela-sa-v-razlichen-etap-na-podgotovka.html", "text": "17 нови тунела са в различен етап на подготовка. Това каза регионалният министър Николай Нанков в предаването „Здравей, България“ по Нова телевизия. „Някои в момента се строят, други се проектират, а трети има предпроекти проучвания. 8 от тях са по АМ „Струма“. На варианта, който е избран в момента за Кресненското дефиле са 5 малки тунела.  6 са новите тунела по автомагистрала Русе – Велико Търново“, обясни Нанков.  Във връзка с това кога ще бъдат готови тези 17 тунела, министърът обясни: „2023 г. ще бъдат последните – тези в участъка на Кресненското дефиле. По-тежката темата е ремонта на съществуващите тунели, които са 34. Ремонтират се поетапно“.\r\nОтносно строителството на магистрала до Калотина, Нанков коментира, че в момента тече процедура по избор на изпълнител. „До месец ще финализираме тръжните процедури. Ако няма жалби, още 2018 г. стартираме с изпълнението и в рамките на 2 години ще сме готови”, заяви Нанков.\r\nПо думите му до средата на годината ще стартира обществената поръчка и за скоростен път от Видин до Ружинци. „Забързахме се отново и с 1 месец по-рано ще започнем обществената поръчка за най-тежкия участък – между Ботевград и Мездра”, каза още министър  Нанков.", "date": "2018.02.14", "title": "Министър Николай Нанков: 17 нови тунела са в различен етап на подготовка"}
{"url": "http://www.focus-news.net/news/2018/02/14/2488241/pregled-na-osnovnite-temi-v-starozagorskiya-pechat.html", "text": "„В Казанлък издирват наследници на опълченците“, съобщава вестник „Старозагорски новини“. Община Казанлък търси контакти с потомци на опълченци от Казанлъшкия край във връзка с паметна среща по повод 140-годишнината от Освобождението на България от турско робство. Тя ще се проведе в самото навечерие на националния празник и на практика е първата по рода си от десетилетия насам. По данни от Националния парк-музей \"Шипка - Бузлуджа\", Историческия музей \"Искра\" и общинската библиотека в редиците на Опълчението са участвали над 190 местни жители. Като цяло в опълченските дружини са били приети над 7400 мъже, част от тях са живеели в Русия, Молдова и Румъния. Най-голям брой жертви са дадени в боевете край Стара Загора и при отбраната на прохода Шипка. 480 са убитите на бойното поле, а 122 почиват от рани и болест. 170 се водят безследно изчезнали, 575 са били ранени, уточняват изследователите. \r\n„Влак от Втората световна война докара туристи от Нюрнберг в Стара Загора“, четем още в броя. Единственият български парен локомотив от отдавна извадената от експлоатация серия 16.27, възстановен преди 3 години в депо Горно Оряховица, с прикачена към него 72-тонна цистерна за вода и 4 пътнически вагона, обикаля от няколко дни България. Машината, която \"гълта\" близо 3 т висококалорийни въглища на 100 км преход, се кара от Алберт Иванов и колегите му Йордан Тошев и Младен Кутев, които возят петдесетина фенове на старите локомотиви от Германия. Маршрутът им тръгва от Нюрнберг (Германия), минава през Виена, Будапеща, Белград и Ниш, като на наша територия са включени гари по линиите от София до Велико Търново през Стара Загора, Пловдив, Карлово и Пирдоп. Композицията е тръгнала на 10 февруари от Германия и пътешествието трябва да приключи на 17 февруари. „От КТ \"Подкрепа\" - обезпокоени за сигурността и бъдещето на комплекс \"Марица изток\", е друг акцент в изданието.  Синдикалните структури на КТ \"Подкрепа\" вчера биха тревога пред медиите за системния финансов недостиг и заплахите от ликвидация на 40% от българската електроенергетика с всички произтичащи от това негативни последици в краткосрочен и дългосрочен план. Според синдиката, заради деформираната през годините от множество фактори и вмешателства енергийна система, държавното въгледобивно дружество \"Мини Марица-изток\" работи със стара и грохнала техника, а ремонтната, рехабилитационната и инвестиционната му програми са перманентно орязани.", "date": "2018.02.14", "title": "Преглед на основните теми в старозагорския печат"}
{"url": "http://www.focus-news.net/news/2018/02/14/2488243/api-ogranicheno-e-dvizhenieto-za-avtomobili-nad-12-tona-s-remarketa-i-poluremarketa-po-pat-84-velingrad-yakoruda-poradi-obilen-snegovalezh.html", "text": "Ограничено е движението за автомобили над 12 тона с ремаркета и полуремаркета по път II-84 Велинград – Якоруда поради обилен снеговалеж. Това съобщиха от пресцентъра на Агенция \"Пътна инфраструктура\".", "date": "2018.02.14", "title": "АПИ: Ограничено е движението за автомобили над 12 тона с ремаркета и полуремаркета по път II-84 Велинград – Якоруда поради обилен снеговалеж"}
{"url": "http://www.focus-news.net/news/2018/02/14/2488242/kyustendil-patnite-nastilki-v-oblastta-sa-mokri-i-hlazgavi-vav-visokite-chasti-vali-slab-snyag.html", "text": "Пътните настилки са мокри и хлъзгави, във високите части вали слаб сняг. Това съобщи за Радио „Фокус” – Кюстендил дежурният в Областно пътно управление – Кюстендил. Дъжд вали в целия регион. Снеговалеж има по пътя за ГКПП „Гюешево” и в Осоговска планина. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 март 2018 г.\r\nВенцеслав ИЛЧЕВ", "date": "2018.02.14", "title": "Кюстендил: Пътните настилки в областта са мокри и хлъзгави, във високите части вали слаб сняг"}
{"url": "http://www.focus-news.net/news/2018/02/14/2488225/ekathimerini-atina-i-skopie-sa-saglasni-da-prodalzhat-s-pregovorite-za-imeto.html", "text": "Външните министри на Гърция и на Македония Никос Кодзиас и Никола Димитров излязоха с общо заявление, в което заявиха, че ще продължат преговорите, целящи разрешаването на спора за името между двете страни, пише  Ekathimerini.\r\nЗаявлението е издадено след проговорите между двамата заедно със специалния пратеник на ООН Матю Нимиц във Виена.\r\n„След конструктивната среща, част от усилията да се намери взаимно приемливо решение за въпроса с името, министрите на външните работи се разбраха да продължат с усилията си под егидата на ООН“, пише в общото заявление.\r\nКодзиас и Димитров също така се срещнаха отделно в австрийската столица, обсъждайки въпроса, както и процеса, който страните им ще следват в идните седмици. Виктор Турмаков", "date": "2018.02.14", "title": "Ekathimerini: Атина и Скопие са съгласни да продължат с преговорите за името"}
{"url": "http://www.focus-news.net/news/2018/02/14/2488244/ria-novosti-v-severnata-chast-na-sinayskiya-poluostrov-sa-likvidirani-15-teroristi.html", "text": "Според официално заявление на въоръжените сили на Египет военните по време на мащабна антитерористична операция в северната и в централната част на Синайския полуостров са ликвидирали 15 екстремисти и са задържали 153 души, подозирани за тероризъм или за съучастничество. Сред тях има и чужденци, предава РИА Новости.\r\nВ заявлението се съобщава, че са унищожени няколко десетки транспортни средства на терористите, няколко подземни укрития, обезвредени са десетки взривни устройства, складове за оръжие и боеприпаси, както и лаборатория за производство на експлозиви. \r\nМиналия петък въоръжените сили на Египет обявиха началото на мащабна антитерористична операция. За последните дни армията е ликвидирала повече от 40 терористи.  Виктор Турмаков", "date": "2018.02.14", "title": "РИА Новости: В северната част на Синайския полуостров са ликвидирани 15 терористи"}
{"url": "http://www.focus-news.net/news/2018/02/14/2488245/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът съобщава, че Община Кюстендил е отличена с приза „Най-зелена община” за 2017 година. Официалната церемония по награждаването ще се проведе днес от 11.00 часа в заседателната зала на Общината. „Вашата работа и отличното ни партньорство допринесе за спечелването на това отличие. Ще се радваме заедно да отпразнуваме полученото признание за вярната посока на развитие на нашата община”, се казва в поканата, публикувана на сайта на общинската администрация. Изданието поставя акцент върху това, че Община Кюстендил изразява подкрепа на 100% за инициативата “Дръвче по дръвче, да живеем по-добре”, на кюстендилката Елица Димитрова. Инициативата цели озеленяване на града, за да могат всички жители и гости да дишат по-чист въздух. Обмисля се озеленяването да започне от двата триъгълника по ул. \"Хаджи Димитър\", преди и след детската градини, като се планира засаждане на дървета, цветя и храсти. На първата си страница изданието информира, че кметът на Община Кюстендил е поискал прошка от своите съграждани. „Любовта и смирението са най-голямото богатство за християнина и най-висшият израз на тях е прошката. Огромна сила трябва да имаш, за да поискаш прошка и още по-голяма сила, за да я дадеш. Като човек, който е най-грешен пред всички вас, искам прошка на всеки един от вас. Ако някого съм обидил или наскърбил със своите думи, дела и мисли – простете ми. С надеждата, че повече няма да повтарям тези грешки. Прощавайки на всеки един от нашите съграждани и сънародници, се надявам да заживеем в този мирен и спокоен свят”, се казва в посланието на кмета на Община Кюстендил.\r\nВ рубриката „Репортери” вестникът съобщава, че Община Кюстендил подготвя програма за поклонение пред личността на Васил Левски. Програмата ще започне на 19 февруари от 11.00 часа пред бюст-паметника на Васил Левски в града. По повод 145 години от обесването на Апостола на свободата ще бъдат поднесени венци и цветя от името на областна и общинска администрации, политически партии, неправителствени организации и граждани. Програмата предвижда и рецитал на ученици по стихове за Васил Левски. В 12.30 часа ще бъдат поднесени цветя на паметната плоча на Дякона, поставена в центъра на село Соволяно.\r\nВ рубриката „Общество” изданието е избрало да помести интервюта, дадени пред „Фокус”. Темите са свързани с учредения общински фонд за финансиране на местни инициативи, както и младежката политика на Община Кюстендил за 2018 година. Събеседници по темите са Иван Андонов, общински съветник и председател на читалище „Братство”, Светослав Василев, зам.-кмет на Община Кюстендил.", "date": "2018.02.14", "title": "Преглед на основните теми в кюстендилския печат"}
{"url": "http://www.focus-news.net/news/2018/02/14/2488247/burgas-6-560-tsigari-bez-aktsizen-banderol-sa-izzeti-ot-magazin-za-hranitelni-stoki-v-pomorie.html", "text": "На 13 февруари т. г. служители от Районно управление на МВР-Поморие извършили проверка на магазин за хранителни стоки, разположен на поморийската улица \"Републиканска\", стопанисван от 50-годишния С. А. от Поморие, като намерили и иззели 6 560 цигари без акцизен бандерол. Това съобщиха от ОДМВР-Бургас. За случая е уведомен административния ръководител на Поморийска районна прокуратура. Образувано е бързо полицейско производство.", "date": "2018.02.14", "title": "Бургас: 6 560 цигари без акцизен бандерол са иззети от магазин за хранителни стоки в Поморие"}
{"url": "http://www.focus-news.net/news/2018/02/14/2488251/kyustendil-v-grada-shte-se-provede-informatsionna-kampaniya-po-programata-za-transgranichno-satrudnichestvo-balgariya-makedoniya.html", "text": "В града ще се проведе информационна кампания по втората покана от Програмата за трансгранично сътрудничество България – Македония. Това съобщиха за Радио „Фокус” – Кюстендил от Съвместния секретариат на програмата. Информационната среща ще започне от 10.30 часа в залата на парк-хотел „Кюстендил”. Тя е свързана с обявената втора покана за подаване на проектни предложения. В рамките на срещата представители на управляващия орган на програмата и на съвместния секретариат ще представят няколко теми, свързани с изисквания за кандидатстване по поканата за представяне на предложени, структура на проектното предложение и попълване на формуляра за  кандидатстване, както и прилагане и електронно подаване на проектни предложения.\r\nВенцеслав ИЛЧЕВ", "date": "2018.02.14", "title": "Кюстендил: В града ще се проведе информационна кампания по Програмата за трансгранично сътрудничество България – Македония"}
{"url": "http://www.focus-news.net/news/2018/02/14/2488248/kyustendil-na-ofitsialna-tseremoniya-shte-bade-vrachena-nagradata-na-obshtinata-za-nay-zelena-obshtina.html", "text": "Призът „Най-зелена община” ще бъде връчен на Община Кюстендил. Това съобщи за Радио „Фокус” – Кюстендил зам.-кметът на Общината инж. Росица Плачкова. Наградата се връчва заради политиката на Общината относно оползотворяване на отпадъците от опаковки. Връчването на приза ще бъде 11.00 часа в залата на сградата на Община Кюстендил. Тя е победител в категорията „Средни общини” в конкурса, организиран от организация за разделно събиране на отпадъците. Наградата се връчва за успешната работа на Кюстендил в посока оползотворяване на този вид отпадъци и инвестирането в ефективни зелени проекти. В същото време ще бъде обявен проект, чрез който в Кюстендил ще се работи за по-пълно оползотворяване на отпадъците.\r\nВенцеслав ИЛЧЕВ", "date": "2018.02.14", "title": "Кюстендил: На официална церемония ще бъде връчена наградата на Общината за „Най-зелена община”"}
{"url": "http://www.focus-news.net/news/2018/02/14/2488249/burgas-70-godishna-zhena-e-nastanena-v-bolnitsa-s-komotsio-i-satresenie-na-mozaka-sled-kato-e-blasnata-ot-lek-avtomobil-v-selo-ekzarh-antimovo.html", "text": "На 13 февруари т. г. около 09.45 ч. в центъра на карнобатското село Екзарх Антимово, поради движение с несъобразена със състоянието на пътя и интензивността на движението скорост и загуба на контрол, лек автомобил с бургаска регистрация, управляван от 19-годишния А. М. от Карнобат излиза вдясно от пътя и блъска пешеходката Д. М., 70-годишна, от с. Екзарх Антимово, която с комоцио и сътресение на мозъка, е откарана в УМБАЛ – Бургас и настанена за лечение. Това съобщиха от ОДМВР-Бургас.", "date": "2018.02.14", "title": "Бургас: 70-годишна жена е настанена в болница с комоцио и сътресение на мозъка, след като е блъсната от лек автомобил в село Екзарх Антимово"}
{"url": "http://www.focus-news.net/news/2018/02/14/2488252/vidin-7-8-sm-e-obrazuvalata-se-snezhna-pokrivka-v-naselenite-mesta-v-obshtina-kula-vsichki-patishta-sa-pochisteni-i-opesacheni.html", "text": "7 - 8 см е образувалата се снежна покривка в населените места в община Кула. Това съобщи за Радио „Фокус“ - Видин дежурният служител в Районна пътна служба – Кула. Той посочи, че в общината всички пътища са почистени и опесъчени, няма затруднения при придвижването на автомобилите. Пътят за граничния пункт „Връшка чука“ се почиства с предимство, там и в момента има машина, която опесъчава, пътната настилка от Кула за граничния пункт е почистена до асфалт.\r\nАнна ЛОЗАНОВА", "date": "2018.02.14", "title": "Видин: 7 - 8 см е образувалата се снежна покривка в населените места в община Кула, всички пътища са почистени и опесъчени"}
{"url": "http://www.focus-news.net/news/2018/02/14/2488229/veliko-tarnovo-traditsionen-ritual-po-zaryazvane-na-lozite-shte-se-provede-v-kilifarevo.html", "text": "Традиционен ритуал по зарязване на лозите ще се проведе в Килифарево. Това съобщиха от пресцентъра на Община Велико Търново. В 10.00 часа е сборният пункт на площад \"България\" (в центъра на градчето). В ритуала ще участва и кметът на Община Велико Търново Даниел Панов.", "date": "2018.02.14", "title": "Велико Търново: Традиционен ритуал по зарязване на лозите ще се проведе в Килифарево"}
{"url": "http://www.focus-news.net/news/2018/02/14/2488254/burgas-trima-dushi-sa-zadarzhani-za-fizicheska-samorazprava-s-politsai-otzovali-se-na-signal-za-silna-muzika.html", "text": "На 13 февруари т. г., около 23.50 ч. служители от Второ Районно управление – Бургас посетили частен дом, разположен в бл. 89 ж. к. \"Братя Миладинови\" по сигнал за силна музика, като в апартамента установили, че се намират: 44-годишната М. С. от Бургас, празнуваща рожден ден, Г. Ф., 44-годишен и В. Н., 45-годишен, и двамата от Бургас. Това съобщиха от ОДМВР-Бургас. Тримата били във видимо нетрезво състояние, като не изпълнили полицейските разпореждания и започнали да се държат агресивно. Отправяйки закани и заплахи бургазлиите влезли във физическа саморазправа с полицейските служители, като единия от тях е с нанесени удари с юмруци по тялото. За предотвратяване на противоправното поведение спрямо тримата е използвана физическа сила и помощни средства, като същите са отведени във Второ Районно управление – Бургас и задържани за срок от 24 часа. По случая е образувано е бързо полицейско производство.", "date": "2018.02.14", "title": "Бургас: Трима души са задържани за физическа саморазправа с полицаи, отзовали се на сигнал за силна музика"}
{"url": "http://www.focus-news.net/news/2018/02/14/2488255/stara-zagora-snyag-vali-na-prohoda-shipka-patnite-nastilki-se-pochistvat.html", "text": "Сняг вали на прохода Шипка, пътните настилки се почистват, а видимостта е добра. Това каза за Радио „Фокус“ дежурният в Областно пътно управление – Стара Загора. Дъжд вали на Прохода на Републиката, на автомагистралите „Тракия“ и „Марица“ и на територията на цялата област Стара Загора. Пътните настилки са мокри. От Областно пътно управление апелират към шофьорите да се съобразяват с указаните ограничения на скоростта и да се съобразяват с пътната обстановка.\r\nСлавяна ГАЙДАРОВА", "date": "2018.02.14", "title": "Стара Загора: Сняг вали на прохода Шипка, пътните настилки се почистват"}
{"url": "http://www.focus-news.net/news/2018/02/14/2488257/dots-margarita-bakracheva-psiholog-vazhno-e-ne-tolkova-sadarzhanieto-na-podaraka-za-sv-valentin-a-kartichkata-i-nadpisat-koito-pokazvat-personalizirano-otnoshenie.html", "text": "Важно е не толкова съдържанието на подаръка за св. Валентин, а картичката и надписът, които показват персонализирано отношение. Това каза доц. Маргарита Бакрачева в интервю за Агенция „Фокус“ по повод 14 февруари, на който много хора отбелязват Деня на влюбените. „Обикновено хората се ориентират към стандартните неща. Търговците са с доста разширен асортимент. Непрекъснато социалните мрежи са изпълнени с оферти, които до голяма степен улесняват хората. И двата пола са улеснени. Въпросът е в каква степен при избора на подарък човек се опитва да създаде нещо, което да бъде лично, интимно и да бъде съобразено с това какво партньорът би харесал“, каза доц. Бакрачева. Според нея, въпреки всички джендър теми, които се дискутират много напоследък, жените са доста по-чувствителни при избора на подаръци. „Един съвет към мъжете - да знаят, че атрибутите към подаръка са не по-малко важни“, допълни доц. Бакрачева. Според нея, ако в подаръка има нещо малко, но опаковката му е голяма, той психологически се приема по-добре. \r\nДеница КИТАНОВА", "date": "2018.02.14", "title": "Доц. Маргарита Бакрачева, психолог: Важно е не толкова съдържанието на подаръка за св. Валентин, а картичката и надписът, които показват персонализирано отношение"}
{"url": "http://www.focus-news.net/news/2018/02/14/2488260/pregled-na-osnovnite-temi-vav-velikotarnovskiya-pechat.html", "text": "„Лясковчанка спечели платинен медал на престижен винен конкурс в САЩ“, е заглавие от областния всекидневник „Янтра Днес”. Елена Голакова-Брукс от Лясковец спечели платинен медал и трофея “Най-добро вино – шираз” на Winemaker Challenge 2018 в САЩ. В същата класация на престижния международен конкурс друго нейно вино бе оценено със златен медал. Отличията са определени от професионални винопроизводители, а надпреварата се е провела в американския град Сан Диего.\r\n„Издирват чрез Интерпол Юрий Байрактаров“, е друг акцент в ежедневника. Юрий Байрактаров от Килифарево е обявен за издирване от Международната организация на криминална полиция Интерпол. 45-годишният мъж е заминал за Дубай на 12 ноември м.г. и от тогава следите му се губят. Той е отпътувал със самолет от София, това не е първото посещение на изчезналият мъж в арабската държава. В Интерпол той е записан като Юрий Тодоров Байрактаров, роден на 13 юни 1972 г.\r\n„Руският посланик и кметът откриват изложбата със Самарското знаме”, е заглавие от трета страница на ежедневника. „Жителите на Триъгълника искат паркът в квартала да се охранява“  четем на страница четири в изданието. На страница пет е поместено интервю с Христо и Иваничка Паневи: “Взаимната свобода ни прави задължени един към друг“, казват те пред изданието. На страница осем пък е публикувано интервю със Сомелиерът Георги Михов: “Идва времето на пенливите вина, големите бутилки и виното в кенове“, посочва той пред ежедневника.\r\nНа спортната страница на вестник „Янтра Днес“ четем:  “Злато за гимнастичките на “Етър Елит“ от международния турнир “Олимпия 74“.\r\n„30 двойки са ангажирали ВИП площадката и „Звук и светлина“ за Свети Валентин“, е заглавие от първа страница на другия областен ежедневник - “Борба“. 30 двойки са си закупили специални ВИП места навръх деня на влюбените за ВИП площадката за наблюдение на „Звук и светлина“ във Велико Търново, информира шефът на туристическата агенция „Царевград Търнов“ Борислав Йорданов. Те ще наблюдават уникалното звуково-светлинно шоу от пиковото място, пиейки вино и похапвайки валентинки на 14 февруари. „Борба“ разбра, че място в залата има и за двойка влюбени жени, които също искат да увековечат отношенията си сред неповторима атмосфера.\r\n„Картички на влюбени показва търновският музей“ ,е друга тема от ежедневника. Картички за влюбени показва в експозицията в Сарафкината къща Регионалният исторически музей във Велико Търново. Някой от изображенията институцията изважда за първи път от фонда си в чест на Деня на свети Валентин – един от най-романтичните празници през годината.\r\n„Лясковчанка е сред ярките звезди на виното в Австралия“, “Угасна идеята за хладилник за бедни в старата столица“, “Жена от Горна Оряховица осъмна два пъти със запор на заплатата 4 години след платен данък“ и “350 момчета и момичета си запазиха място във ВТУ“, са други заглавия от всекидневника.\r\n“Осем златни медала за “Етър Елит“ от международния турнир “Олимпия 74“, “Талант от школата на “Етър – 49“ дебютира в Серия “А“ на Италия“ и  “Горнооряховските локомотивци загубиха гостуването в Габрово“, са акцентите от спортната страница на изданието.", "date": "2018.02.14", "title": "Преглед на основните теми във великотърновския печат"}
{"url": "http://www.focus-news.net/news/2018/02/14/2488259/lokalno-makedoniya-dogovorat-za-priyatelstvo-mezhdu-balgariya-i-makedoniya-vliza-ofitsialno-v-sila.html", "text": "Външният министър на България Екатерина Захариева и нейният македонски колега Никола Димитров ще подпишат протокол за обмен на документи за ратификация, с което Договорът за приятелство, добросъседство и сътрудничество между  двете страни ще влезе в сила, предава македонската медия “Локално“.\r\nЦеремонията ще се състои на 14 февруари в Министерския съвет в София. Договорът бе подписан на 1 август 2017 г. от министър-председателите на двете страни Бойко Борисов и Зоран Заев, а в началото на тази година бе ратифициран от парламентите на България и Македония.\r\nПодписването на протокола чрез размяна на документите за ратифициране завършва процедурата за неговото влизане в сила. Виктор Турмаков", "date": "2018.02.14", "title": "„Локално“ (Македония): Договорът за приятелство между България и Македония влиза официално в сила"}
{"url": "http://www.focus-news.net/news/2018/02/14/2488253/daily-sabah-spored-generalniya-sekretar-na-nato-turtsiya-ima-legitimna-zagrizhenost-za-sigurnostta-si-ot-siriya.html", "text": "Генералният секретар на НАТО Йенс Столтенберг заяви, че Турция има легитимна загриженост и право да се справи с нея. Той заяви това по отношение на терористичните атаки в страната през последните години, както и за настоящата операция на турските въоръжени сили „Маслинова клонка“ в Северна Сирия, пише  Daily Sabah.\r\n„Никоя страна член на НАТО не е била толкова изложена на терористични нападения, колкото Турция. Тя има правото да се справи със това, което притеснява сигурността и. Въпреки това, тя трябва да прави това по умерен начин“, заяви Столтенберг. Напомняйки, че Турция е информирала наскоро Алианса за операцията, той допълни, че е в постоянен контакт с турското ръководство относно ситуацията в Сирия.\r\n„Очакваме от Турция да информира своите съюзници в НАТО“, допълни генералният секретар. Виктор Турмаков", "date": "2018.02.14", "title": "Daily Sabah: Според генералния секретар на НАТО Турция има легитимна загриженост за сигурността си от Сирия"}
{"url": "http://www.focus-news.net/news/2018/02/14/2488263/api-vremenno-dvizhenieto-po-pat-37-batak-dospat-se-ogranichava-za-avtomobili-nad-12-tona-s-remarketa-i-poluremarketa-poradi-snegopochistvane.html", "text": "Временно движението по път ІІ-37 Батак - Доспат се ограничава за автомобили над 12 тона с ремаркета и полуремаркета поради снегопочистване. Това съобщиха от пресцентъра на Агенция \"Пътна инфраструктура\".", "date": "2018.02.14", "title": "АПИ: Временно движението по път ІІ-37 Батак - Доспат се ограничава за автомобили над 12 тона с ремаркета и полуремаркета поради снегопочистване"}
{"url": "http://www.focus-news.net/news/2018/02/14/2488264/oblastno-patno-upravlenie-smolyan-s-verigi-se-osashtestvyava-dvizhenieto-prez-prohodite-prevala-i-pamporovo.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. В ниските части на областта вали дъжд, по високите места в Родопите валежите са от сняг. Задължително е движението с вериги през проходите Превала и Пампорово. През проходите Рожен и Пампорово има забрана за движение на товарни автомобили над 12 тона с ремаркета и полуремаркета. Наличната техника е на терен и пътните настилки се почистват, опесъчават и обработват със сол. Заради снеговалежите и дъжда е повишена опасността от падащи камъни и дървета по всички направления в областта. От Областно пътно управление – Смолян апелират към водачите на моторни превозни средства да шофират с повишено внимание и съобразена скорост заради снеговалежите в региона.\r\nПоради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян вали дъжд, централните улици са мокри, на места по второстепенните улици са заснежени. По-интензивно е движението на автомобили по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.14", "title": "Областно пътно управление – Смолян: С вериги се осъществява движението през проходите Превала и Пампорово"}
{"url": "http://www.focus-news.net/news/2018/02/14/2488262/stara-zagora-vremenno-e-ogranicheno-dvizhenieto-po-aktivnata-lenta-na-avtomagistrala-trakiya-pri-km-192-v-posoka-sofiya-poradi-patnotransportno-proizshestvie.html", "text": "Временно е ограничено движението по активната лента на автомагистрала \"Тракия\", при км 192 в посока София, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се пренасочва в изпреварващата лента и се регулира от пътна полиция.", "date": "2018.02.14", "title": "Стара Загора: Временно е ограничено движението по активната лента на автомагистрала \"Тракия\", при км 192 в посока София, поради пътнотранспортно произшествие"}
{"url": "http://www.focus-news.net/news/2018/02/14/2488265/blagoevgrad-ogranicheno-e-dvizhenieto-po-pat-197-gotse-delchev-dospat-s-borino-s-teshel-za-avtomobili-nad-12-tona-s-remarketa-i-poluremarketa-poradi-obilen-snegovalezh.html", "text": "Ограничено е движението по път III-197 Гoце Делчев – Доспат – с. Борино – с. Тешел за автомобили над 12 тона с ремаркета и полуремаркета поради обилен снеговалеж. Това съобщиха от пресцентъра на Агенция \"Пътна инфраструктура\".", "date": "2018.02.14", "title": "Благоевград: Ограничено е движението по път III-197 Гoце Делчев – Доспат – с. Борино – с. Тешел за автомобили над 12 тона с ремаркета и полуремаркета поради обилен снеговалеж"}
{"url": "http://www.focus-news.net/news/2018/02/14/2488250/blagoevgrad-obshtina-petrich-otbelyazva-trifon-zarezan-s-konkurs-za-nay-dobro-domashno-cherveno-vino.html", "text": "Община Петрич провежда конкурс за „Най-добро домашно червено вино“ по повод празника Трифон Зарезан. Това съобщиха за Радио „Фокус“ – Пирин от Общината. По традиция обявяването на победителите ще се проведе на днешния празник Трифон Зарезан, от 11.00 часа, в местността Лозята край село Ръждак. \r\nЖурирането на виното ще бъде в същия ден. В състава на журито ще бъдат поканени специалисти дегустатори, а самото оценяване ще бъде чрез метода „сляпа дегустация”. Класирането и наградите са предвидени както следва: І място – парична и предметна награда, грамота и титла „Цар на виното”; ІІ място – парична и предметна награда и грамота; ІІІ място – парична и предметна награда и грамота; ІV-то място – предметна награда и грамота; V място – предметна награда и грамота; VІ място – предметна награда и грамота.", "date": "2018.02.14", "title": "Благоевград: Община Петрич отбелязва Трифон Зарезан с конкурс за „Най-добро домашно червено вино“"}
{"url": "http://www.focus-news.net/news/2018/02/14/2488246/ministar-nikolina-angelkova-nyama-absolyutno-nikakav-risk-ot-tova-da-se-prezastroi-pirin.html", "text": "Няма абсолютно никакъв риск от това да се презастрои Пирин. Това каза министърът на туризма Николина Ангелкова в „Тази сутрин“ по бТВ. Попитана дали държавата ще направи крачка назад, заради протестите за Национален парк \"Пирин\", Ангелкова отговори: \"Изключително важно е да се развива планинският туризъм и \"Пирин\" със сигурност е част от това развитие. Всичко трябва да става по правилата. Това, което правителството прие е промяна на плана за управление на парк \"Пирин\" и възможността единствено да се изграждат спортно-технически съоръжения, какъвто е лифтът. Няма абсолютно никакъв риск от това да се презастрои планината\", заяви министърът на туризма.  \"Независимо от липсата на инфраструктура, ние продължаваме да бележим ръстове в зимния туризъм\", коментира тя.\r\nВъв връзка с почивките по морето, Министър Ангелкова заяви: „Лятната почивка може да бъде по-скъпа, но това зависи от бранша. В България 100% от сектора е частен, но смятам, че е добре да се повишат малко цените”. По думите ѝ България продължава да бъде на едно от първите места по евтина почивка през лятото.\r\nНа въпрос дали заедно с вицепремиера Валери Симеонов ще проверяват летните курорти, Ангелкова коментира, че понякога имат различно мнение по дадени теми, но това е нормално.", "date": "2018.02.14", "title": "Министър Николина Ангелкова: Няма абсолютно никакъв риск от това да се презастрои Пирин"}
{"url": "http://www.focus-news.net/news/2018/02/14/2488258/kyustendil-traditsionniyat-konkurs-za-domashno-vino-trifon-zarezan-shte-se-provede-v-grada.html", "text": "Традиционният конкурс за домашно вино „Трифон Зарезан” ще се проведе в Кюстендил. Това съобщи за Радио „Фокус” – Кюстендил Милена Маркова, председател на читалище „Пробуда”, организатор на конкурса. Проявата ще започне от 11.00 часа в двора на читалището в квартал „Колуша”. „Желаещите да участват трябва да донесат преди началото на конкурса бяло, червено вино или розе, собствено производство. Вината ще бъдат оценявани от компетентно жури по критериите за цвят, бистрота, блясък, плътност, аромат и вкус”, каза Милена Маркова. По думите й наред с ритуала “Зарязване на лозята“ за доброто настроение на всички гости ще се погрижат състави към читалището и оркестър „Веселие“. Победителят в конкурса ще получи дъбово буре, произведено от кюстендилски майстори.\r\nВенцеслав ИЛЧЕВ", "date": "2018.02.14", "title": "Кюстендил: Традиционният конкурс за домашно вино „Трифон Зарезан” ще се проведе в града"}
{"url": "http://www.focus-news.net/news/2018/02/14/2488268/sofiya-preskonferentsiya-na-chlenovete-na-ep-ot-komisiyata-po-grazhdanski-svobodi-pravosadie-i-vatreshni-raboti-shte-se-provede-v-doma-na-evropa.html", "text": "От 15.00 часа днес в Дома на Европа (ул. „Г. С. Раковски“ № 124) в София ще се състои пресконференция на членове на Европейския парламент от Комисията по граждански свободи, правосъдие и вътрешни работи. Това съобщиха от пресцентъра на Европейския парламент в България. Членовете на Европейския парламент от Комисията по граждански свободи, правосъдие и вътрешни работи (LIBE) Мари-Кристин Вержиа (ЕОЛ/СЗЛ, Франция), Таня Файон (С&Д, Словения), Юдит Саргентини (Зелените, Нидерландия), Яромир Щетина (ЕНП, Чехия), Емил Радев (ЕНП, България) и Филиз Хюсменова (АЛДЕ, България) са на официално посещение в България от 12 февруари до днес включително. \r\nЦелта на работното посещение е да даде възможност на членовете на Комисията по граждански свободи, правосъдие и вътрешни работи да получат информация от първа ръка за текущите операции на Фронтекс на българската сухопътна граница с Турция. Евродепутатите имат задачата да оценят как се прилага новият регламент за Фронтекс по отношение на оперативните дейности на агенцията в България, включително текущата обстановка на сухопътната граница, самите операции и практическото сътрудничество на българските власти с Фронтекс. Агенцията подкрепя България при гранични проверки и събиране на разузнавателни данни на гранично-пропускателните пунктове, наблюдение на границите, събиране на информация и проверка, снемане на пръстови отпечатъци и регистрация на мигранти, като осигурява техническо оборудване и човешки ресурси (членове на екипите за гранична и брегова охрана).", "date": "2018.02.14", "title": "София: Пресконференция на членовете на ЕП от Комисията по граждански свободи, правосъдие и вътрешни работи ще се проведе в Дома на Европа"}
{"url": "http://www.focus-news.net/news/2018/02/14/2488256/silistra-den-na-lozarya-i-praznik-na-lyubovta-organizirat-v-dulovo.html", "text": "По повод 14 февруари - Ден на лозаря и винаря, читалището в Дулово, за поредна година, организира традиционния ритуал по зарязване на лозята. Това съобщи за Радио „Фокус“-Шумен Ваня Петрова, гл. експерт „Връзки с обществеността“ в Общината. Събитието ще се проведе от 10.00 часа на лозята в крайградската зона и в него ще се включат самодейци, читалищни дейци. Организаторите са подготвили питка и печена кокошка, а всеки от присъстващите ще има възможност да почерпи с направеното от него вино. В много от читалищата и пенсионерските клубове в общината също са подготвили празненства, посветени на професионалния празник на лозаря. За Деня на Св. Валентин учениците от общинските училища са предвидили различни инициативи, придружени с подаръци и изненади за любими хора. В СУ “В.Левски“ ще говорят за вечната любов през погледа на учебните предмети философия, литература, биология.\r\nИвелина ИВАНОВА", "date": "2018.02.14", "title": "Силистра: Ден на лозаря и Празник на любовта организират в Дулово"}
{"url": "http://www.focus-news.net/news/2018/02/14/2488271/varna-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на Варна и областта заради валежите от дъжд тази нощ, предаде репортер на Радио „Фокус“ – Варна. Времето е облачно, към момента без валежи. Трафикът по направленията Варна – София и Варна – Бургас е сравнително спокоен. По-натоварено в делничните дни е движението по пътя Варна – Добрич.\r\nВъв Варна трафикът е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“. В\r\nъв връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”.  Променено е и в обслужването на линиите на градския транспорт, като са въведени двупосочно маршрутни промени за автобусни линии 17 А, 20 и 39.\r\nВременна организация на движение е въведена и заради ремонта на бул.“Първи май“ в кв. „Аспарухово“, като в участъка от ул.“Св. Св. Кирил и Методий“ до ул.“Георги Стаматов“ за движение е затворено едното платно – от страната на жилищната зона, а трафикът се осъществява двупосочно в другото платно -от страната на парка. Затворен за влизане на автомобили е бул. „Народни будители“ от кръстовището с бул. „Мара Тасева“. Движението в посока център и кв. „Галата“ се осъществява двупосочно по новоизграденото северно платно на булеварда. По трасето на бул. ”Мара Тасева“ са предвидени временни автобусна спирка в двете посоки, които ще заместват сп. „Народни будители“.\r\nВъв връзка с изпълнението на проекта за реконструкция и рехабилитация на канализационна мрежа в селищно образование „Ален мак“ от днес се затваря за движение главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул.“Янко Славчев“. Временната организация на движение се въвежда до 15-ти май. От общинската фирма и частния превозвач съобщават, че се въвеждат  маршрутни промени в обслужването на линия 409. Курсовете, които тръгват на и 15, и на 45 минути, и в двете посоки ще се обслужват до и от сп. „Журналист“ . При тези курсове няма да се обслужват спирки „Дървен мост“, „Изгрев“, „Ален мак“ и „ВСУ“ – двупосочно. Курсовете, които тръгват на кръгъл час и на половин час и двете посоки на автобусна линия 409 ще се обслужва до и от ВСУ по разписание. Тези курсове няма да обслужват спирки „Ген. Заимов“, „Писател“, „Хоризонт“, „Журналист“ – двупосочно.\r\nМарияна ВАЛЕНТИНОВА", "date": "2018.02.14", "title": "Варна: Мокри са пътните настилки на територията на областта"}
{"url": "http://www.focus-news.net/news/2018/02/14/2488270/pregled-na-osnovnite-temi-v-balkanskiya-pechat-agentsiya-fokus.html", "text": "Външният министър на България Екатерина Захариева и нейният македонски колега Никола Димитров ще подпишат протокол за обмен на документи за ратификация, с което Договорът за приятелство, добросъседство и сътрудничество между  двете страни ще влезе в сила, предава македонската медия “Локално“.\r\nЦеремонията ще се състои на 14 февруари в Министерския съвет в София. Договорът бе подписан на 1 август 2017 г. от министър-председателите на двете страни Бойко Борисов и Зоран Заев, а в началото на тази година бе ратифициран от парламентите на България и Македония.\r\nПодписването на протокола чрез размяна на документите за ратифициране завършва процедурата за неговото влизане в сила.\r\n***\r\n Генералният секретар на НАТО Йенс Столтенберг заяви, че Турция има легитимна загриженост и право да се справи с нея. Той заяви това по отношение на терористичните атаки в страната през последните години, както и за настоящата операция на турските въоръжени сили „Маслинова клонка“ в Северна Сирия, пише  Daily Sabah.\r\n„Никоя страна член на НАТО не е била толкова изложена на терористични нападения, колкото Турция. Тя има правото да се справи със това, което притеснява сигурността и. Въпреки това, тя трябва да прави това по умерен начин“, заяви Столтенберг. Напомняйки, че Турция е информирала наскоро Алианса за операцията, той допълни, че е в постоянен контакт с турското ръководство относно ситуацията в Сирия.\r\n***\r\nПрезидентът на Кипър Никос Анастасиадис обяви състава на новото си правителство, добавяйки седем нови лица, пише  Cyprus Mail.\r\nПрезидентът назначи досегашния правителствен прессекретар Никос Хростодулидес за външен министър и запази финансовия министър Харис Гиоргиадес на същия пост. \r\nСавас Ангелидес е новият министър на отбраната, Костас Хамбиурис  на образованието, Константинос Йоану на здравеопазването и Василики Анастасиаду, в момента председател на парламента, поема транспортното министерство. \r\nЗена Емилианиду остава министър на труда, както и Гиоргос Лакотрипис на енергетиката, Константинос Петридес на вътрешните работи и Йонас Николао на правосъдието. \r\nДосегашният министър на образованието Костас Кадис се премества в министерството на земеделието. \r\nСпоред президента Анастасиадис новият състав на правителството отразява неговата намерение то да бъде „по-широко приемливо“.  Новите министри ще встъпят в длъжност на 1 март. \r\n***\r\n Външните министри на Гърция и на Македония Никос Кодзиас и Никола Димитров излязоха с общо заявление, в което заявиха, че ще продължат преговорите, целящи разрешаването на спора за името между двете страни, пише  Ekathimerini.\r\nЗаявлението е издадено след проговорите между двамата заедно със специалния пратеник на ООН Матю Нимиц във Виена.\r\n„След конструктивната среща, част от усилията да се намери взаимно приемливо решение за въпроса с името, министрите на външните работи се разбраха да продължат с усилията си под егидата на ООН“, пише в общото заявление.\r\nКодзиас и Димитров също така се срещнаха отделно в австрийската столица, обсъждайки въпроса, както и процеса, който страните им ще следват в идните седмици.\r\n***", "date": "2018.02.14", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2018/02/14/2488269/kyustendil-po-povod-denya-na-arheologa-v-dupnitsa-shte-badat-predstaveni-rezultatite-ot-prouchvaneto-na-bazilikata-kray-selo-cherven-breg.html", "text": "По повод Деня на археолога в Дупница ще бъдат представени резултатите от проучването на базиликата край село Червен брег. Това съобщи за Радио „Фокус” – Кюстендил Анелия Геренска, директор на Общински исторически музей – Дупница. Представянето на резултатите ще започне от 11.00 часа в заседателната зала на Община Дупница. Археологическото проучване на раннохристиянската базилика при църквата „Свети Спас” в село Червен брег се извършва трети сезон. Резултатите от проучването ще бъдат представени от научния ръководител на обекта д-р Светла Петрова от Българската академия на науките. Раннохристиянска базилика е от 4-6 век. Тя е била доста внушителна по размери и е разрушена от силно земетресение. Върху останките и векове по-късно е изграден средновековен храм. Той съществува и днес и е уникален със запазените си ранни стенописи.\r\nВенцеслав ИЛЧЕВ", "date": "2018.02.14", "title": "Кюстендил: По повод Деня на археолога в Дупница ще бъдат представени резултатите от проучването на базиликата край село Червен брег"}
{"url": "http://www.focus-news.net/news/2018/02/14/2488261/shumen-den-na-lozarya-organizirat-v-selo-osmar.html", "text": "Ден на лозаря организират в село Осмар, община Велики Преслав. Тава съобщиха от Народно читалище „Съгласие-1882“, организатор на събитието, заедно с кметството и църковното настоятелство при храма „Св. св. Константин и Елена“. От 11.00 часа женската певческа група към читалището  ще поздрави собствениците на „Осмарска изба“. От 11.00 часа ще бъде извършен тържествен водосвет и зарязване на лозята.", "date": "2018.02.14", "title": "Шумен: Ден на лозаря организират в село Осмар"}
{"url": "http://www.focus-news.net/news/2018/02/14/2488272/sliven-patnite-nastilki-v-oblastta-sa-mokri-i-hlazgavi.html", "text": "Пътните настилки в Сливенска област са мокри и хлъзгави, съобщиха от Областно пътно управление-Сливен.\r\nЗатворени за тежкотоварни автомобили над 10 т са проходите Твърдишки и Вратник. Отворен е пътят Котел – Омуртаг.\r\nДвижението по пътя Елхово – Изгрев е ограничено поради компрометирано експлоатационно състояние на дървен мост над река Тунджа. Обходният маршрут е до моста с ограничение на скоростта до 30 км/ч.  Движението по пътя  Малък манастир – Голям манастир  се осъществява в една лента, поради пропаднали настилка и насип. Движението се регулира чрез пътни знаци. Срокът за изпълнение на ремонтните дейности е до 31 март.", "date": "2018.02.14", "title": "Сливен: Пътните настилки в областта са мокри и хлъзгави"}
{"url": "http://www.focus-news.net/news/2018/02/14/2488274/sofiya-intenziven-e-trafikat-na-krastovishteto-na-bul-madrid-i-ul-cherkovna.html", "text": "Изключително интензивен е трафикът в района на светофара на столичния бул. „Мадрид“ и ул. „Черковна“, предаде репортер на Радио „Фокус“. Колони от автомобили се образуват на всички пътни артерии в града.", "date": "2018.02.14", "title": "София: Интензивен е трафикът на кръстовището на бул. „Мадрид“ и ул. „Черковна“"}
{"url": "http://www.focus-news.net/news/2018/02/14/2488277/interfaks-sauditska-arabiya-planira-prez-sledvashtite-10-godini-da-udvoi-dobiva-si-na-priroden-gaz.html", "text": "Саудитска Арабия планира да удвои през следващите 10 години добива си на петрол, предава  Интерфакс.\r\nВ момента Саудитска Арабия употребява всичкият газ, който добива – около 110 млрд. куб. м. годишно. Междувременно страната води преговори за доставка на втечнен газ от Русия и САЩ.\r\nСпоред статистическите данни запасите на газ в Саудитска Арабия възлизат на 84 трилиона куб. м. газ.  Виктор Турмаков", "date": "2018.02.14", "title": "Интерфакс: Саудитска Арабия планира през следващите 10 години да удвои добива си на природен газ"}
{"url": "http://www.focus-news.net/news/2018/02/14/2488276/dots-margarita-bakracheva-psiholog-neobvarzanite-na-sv-valentin-ne-tryabva-da-zabravyat-che-lyubovta-mozhe-da-bade-navsyakade-okolo-nas.html", "text": "Необвързаните на св. Валентин не трябва да забравят, че любовта може да бъде навсякъде около нас. Това каза доц. Маргарита Бакрачева в интервю за Агенция „Фокус“ по повод 14 февруари, на който много хора отбелязват Деня на влюбените. Според нея, ако не се фиксираме в разочарованията, които имаме, няма да пропуснем многото възможности. „Много рядко хората са на еднакви вибрации и един неуспех трябва да бъде изживян и изстрадан, но в някакъв ограничен период от време, за да не подминем щастието. Необвързаните могат да купонясват с други хора, които също в момента нямат някаква връзка. Все пак Свети Валентин съвпада и с Трифон Зарезан и всеки може да избере какво да празнува, за да не се чувства зле“, коментира доц. Бакрачева. Според нея в Деня на влюбените може да възникне и напрежение при обвързаните. „Тогава вече се проявява какво е качеството на връзката. Ако няма достатъчно добра комуникация между партньорите, винаги се стига до това единият да се чувства повече или по-малко ощетен. Често и двамата. Затова е добре всяко едно планиране, въпреки елемента на изненада, особено ако става въпрос за пътуване, да бъде избрано съвместно. Това, което най-добре помага за комуникацията, е правенето на общи неща.  Не да отиваме на ски, защото единият обича или на спа, защото другият предпочита“, посочи психологът. Според нея трябва да се прави нещо, което да накара и двамата да се чувстват добре. \r\nДеница КИТАНОВА", "date": "2018.02.14", "title": "Доц. Маргарита Бакрачева, психолог: Необвързаните на св. Валентин не трябва да забравят, че любовта може да бъде навсякъде около нас"}
{"url": "http://www.focus-news.net/news/2018/02/14/2488267/shumen-obshtogradski-praznik-trifon-zarezan-shte-se-provede-vav-veliki-preslav.html", "text": "Общоградски празник „Трифон Зарезан“ ще се проведе във Велики Преслав. Това съобщиха от Народно читалище „Развитие - 1874“. От 10.30 часа на площада пред читалището ще бъдат обявени резултатите от традиционния конкурс „Баш винар 2018“. В  концертната програма ще участват Жечка Сланинкова и оркестър „Странджа“. От 12.00 часа ще бъде изпълнен ритуал по зарязване на лозята и водосвет.", "date": "2018.02.14", "title": "Шумен: Общоградски празник „Трифон Зарезан“ ще се проведе във Велики Преслав"}
{"url": "http://www.focus-news.net/news/2018/02/14/2488279/pregled-na-osnovnite-temi-vav-varnenskiya-pechat.html", "text": "„10% от изоставените деца се връщат обратно в семействата си“, е заглавие от първа страница в днешния брой на варненския вестник „Черно море“. 10% изоставените деца се реинтегрират в биологичните си семейства. Това съобщи шефът на отдела за закрила на детето в дирекция „Социално подпомагане“ във Варна Анна Конукова в сутрешния блок на тв „Черно море“ с водещ Иван Барбов. Тя посочи, че през м. г. във Варна са осиновени 41 малчугани, като 34 от тях са отглеждани в приемни семейства. \r\n„Близо 60% от родителите искат видеонаблюдение в детските градини и ясли“, допълва изданието. Близо 60% от родителите искат постоянно видеонаблюдение в детските градини и ясли във Варна. Това показват резултатите от анкета, проведена от общинската дирекция „Образование и младежки дейности“. 6 471 души са се включили в допитването, проведено от 5-и до 9-и февруари. Целта на инициативата е да се проучат обществените нагласи сред родителите, чийто деца посещават детските градини. \r\n„Варна става рокстолица на България“, информира вестникът. Още едно голямото музикално събитие ще бележи предстоящото лято във Варна. Фестивалът, озаглавен „Варна Мега Рок“ ще бъде на 18 и 19 август на варненското пристанище. В първия ден почитателите ще имат удоволствието да посрещнат Глен Хюз, а групата, която ще взриви сцената на 19-ти, ще бъдат финландските легенди „Nightwish“, разкри на специална пресконференция бившият кмет на Каварна Цонко Цонев. \r\n„За скайп и нови познания ползват варненските пенсионери компютъра“, е друга тема в изданието. 660 възрастни над 60 години е обучила варненската библиотека „Пенчо Славейков“ на компютърна грамотност досега – каза Росица Тодорова – завеждащ отдел “Изкуство”. Практическият курс „Компютърни и информационни умения“ е за начинаещи от възрастова група 60 плюс. От 2010 година досега са се провели 66 издания като те са част от идеята, че библиотеката е място, където човек се учи цял живот. \r\n„Тръгват процедурите за нова сграда на МГ „Д-р П.Берон“, информира вестникът. Държавата предоставя безвъзмездно на община Варна 14 170 кв. м имот на ул. „Върба“ 24 във Варна за нова модерна сграда на МГ „Д-р Петър Берон“. Това стана ясно на постоянната комисия по собственост и стопанство към Общинския съвет. Съветниците дадоха съгласие за стартиране на процедура за придобиване на имота, който е собственост на МРРБ. Във връзка с това бе дадено съгласие за допълване на годишната програма за управление и разпореждане с имоти – общинска собственост, през 2018 г.\r\nНа стр. 5 в рубриката „Капитанския мостик“ изданието разказва историята на Милка Пашункова. Материалът е озаглавен “ Милка Пашункова: И след смъртта си моят мъж остава на мостика“.", "date": "2018.02.14", "title": "Преглед на основните теми във варненския печат"}
{"url": "http://www.focus-news.net/news/2018/02/14/2488281/pazardzhik-opasnost-ot-padashti-kamani-ima-po-patishtata-v-chastta-ot-rodopite-v-oblastta.html", "text": "Мокри са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Трафикът по главните пътни артерии е интензивен. Въведени са и ограничения за товарните автомобили.  Остава в сила забраната за преминаване на товарни автомобили над 12 тона с ремаркета и полуремаркета по пътя Белово-Юндола. Обходният маршрут за тях е Белово-Варвара-Велинград-Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. Опасност от падащи камъни има по пътищата в частта от Родопите в област Пазарджик. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.02.14", "title": "Пазарджик: Опасност от падащи камъни има по пътищата в частта от Родопите в областта"}
{"url": "http://www.focus-news.net/news/2018/02/14/2488273/toma-bikov-gerb-rakovodstvoto-na-bsp-propagandira-che-ima-dva-vida-politichesko-nasilie-losho-predi-9-septemvri-1944-godina-i-dobro-sled-tova.html", "text": "Ръководството на БСП пропагандира тезата, че има два вида политическо насилие - лошо преди 9 септември 1944 година и добро след 9 септември 1944 година. Справедливо - извършено от тоталитарната комунистическа и държава, и несправедливо - извършено след преврата от 1923 година и след Втората световна война. Това каза народният представител от ПГ на ГЕРБ Тома Биков в декларация от името на групата, предаде репортер на Агенция „Фокус“. „Ръководството на БСП не е в състояние да води нормален политически диалог в рамките на демократичния процес. То е готово да се оттегли от демократичния консенсус, постигнат след рухването на комунизма, според който политическото насилие трябва да бъде осъдено и да остане в историята като поука за идните поколения“, заяви той. „На 13 февруари 2018 година ръководството на БСП разпространи позиция до премиера Бойко Борисов, в която осъжда провеждането на Луков марш. Посочваше се, че Народният съд от 1945 година е едно необходимо и неизбежно военно правосъдие. По-късно ръководството на социалистите се разграничи от тезата, свързана с Народния съд“, обясни Тома Биков. „Преди 2 седмици докато парламента отдаваше почит към загиналите хиляди хора след преврата от 9 септември представители на БСП бойкотираха и се опитаха да саботират възпоменанието и отдаването на почит с минута мълчание“, припомни депутатът. „Този позорен акт е симптом за липса на елементарно човешко състрадание към невинните жертви на политическия терор“, изтъкна той. „На 23 януари 2018 година БСП поиска оставката на министъра на образованието, защото 28 години след рухването на комунистическия режим е предвидено българските ученици да изучават понятия като терор, атентат, комунизъм“, коментира Тома Биков. „Тези факти са симптом за ценностна атрофия в средите на една от основните политически сили в България. Това състояние крие редица рискове за обществото“, каза още той.\r\nБиляна ИВАНОВА", "date": "2018.02.14", "title": "Тома Биков, ГЕРБ: Ръководството на БСП пропагандира, че има два вида политическо насилие - лошо преди 9 септември 1944 година и добро - след това"}
{"url": "http://www.focus-news.net/news/2018/02/14/2488280/kancho-stoychev-sotsiolog-chrez-pozitsiyata-si-za-istanbulskata-konventsiya-balgarskoto-obshtestvo-yasno-pokazva-che-e-protiv-neya.html", "text": "Чрез позицията си за Истанбулската конвенция българското общество ясно показва, че е против нея. Това коментира в сутрешния блок „Добро утро, България“ на Радио „Фокус“ социологът Кънчо Стойчев по повод изследването на „Галъп интернешънъл“ за общественото мнение относно ратификацията на документа. Той добави, че точно чрез провеждането на широко обществен дебат по съществените проблеми е начинът, по който да се решават въпросите в България, а и за да могат хората да бъдат информирани при заемане на своята позиция. Според Кънчо Стойчев за пръв път в новата ни история България заявява чрез становището на БСП и на „Патриотите“, че не сме безгласна пионка, а сме партньори в Брюксел. „Регистрираните 56%, близо 60% от хората, които са против, означават едно много голямо мнозинство, които са санкционираща сила на общественото мнение и във всички случаи показва, че който или които политици се опитат силово да наложат тази конвенция в този ѝ вид – ще напуснат политическата сцена много бързо, затова и няма да се случи. Ето защо „топката ще се тупка“ от тези, които са обещали нещо някому, а всъщност този въпрос няма да се придвижи, тъй като в крайна сметка българското общество блокира тази тема не заради целия документ, за неговия патос, който е съвършено оправдан за защита срещу насилието, а заради три - четири фрази, прокарани по един подмолен и нечестен начин в този документ“, коментира Кънчо Стойчев. Той каза още, че Истанбулската конвенция би могла да стане заплаха за сигурността на кабинета, ако някой пожелае тя да бъде приета. Според социолога ако управляващите решат да форсират този въпрос, то ще бъде с ясното съзнание, че ще отидат на избори.", "date": "2018.02.14", "title": "Кънчо Стойчев, социолог: Чрез позицията си за Истанбулската конвенция българското общество ясно показва, че е против нея"}
{"url": "http://www.focus-news.net/news/2018/02/14/2488282/stara-zagora-vazstanoveno-e-dvizhenieto-pri-km-192-na-avtomagistrala-trakiya-v-posoka-sofiya.html", "text": "Възстановено е движението при км 192 на автомагистрала \"Тракия\" в посока София. Това съобщиха от пресцентъра на Агенция \"Пътна инфраструктура\".", "date": "2018.02.14", "title": "Стара Загора: Възстановено е движението при км 192 на автомагистрала \"Тракия\" в посока София"}
{"url": "http://www.focus-news.net/news/2018/02/14/2488266/ria-novosti-razshiryavat-rayona-za-tarsene-na-otlomki-ot-razbiliya-se-kray-moskva-an-148.html", "text": "Министерството на извънредните ситуации на Русия съобщи, че площта за издирването на отломки в района на крушението на самолета Ан-148 край Москва ще се увеличи от 40 до 45 хектара, предава РИА Новости.\r\n„В течение на денонощието бе проведено издирване и увеличаване на планираните зони до 45 хектара“, пише в официално заявление на министерството. До момента в района на катастрофата са открити повече от 2000 отломки. Агенция „Фокус“ припомня: \r\nСамолетът Ан-148 на „Саратовски авиолинии“ Москва-Орск се разби в неделя няколко минути след излитането си от летище „Домодедово“ с 65 пътници и шестима души екипаж на борда. Всички загинаха.  Виктор Турмаков", "date": "2018.02.14", "title": "РИА Новости: Разширяват района за търсене на отломки от разбилия се край Москва Ан-148"}
{"url": "http://www.focus-news.net/news/2018/02/14/2488283/veliko-tarnovo-s-16-sm-se-e-povishilo-nivoto-na-reka-dunav-pri-svishtov-prez-izminaloto-denonoshtie.html", "text": "С 16 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 430 см. Температурата на водата e 5.1 градуса.\r\nДнес ще бъде предимно облачно, с валежи от дъжд. През нощта и в североизточните райони от страната ще спре да вали. Максималните температури ще са между 4° и 9°.", "date": "2018.02.14", "title": "Велико Търново: С 16 см се е повишило нивото на река Дунав при Свищов през изминалото денонощие"}
{"url": "http://www.focus-news.net/news/2018/02/14/2488284/ministar-temenuzhka-petkova-shte-uchastva-v-sreshta-na-konsultativniya-savet-v-baku-za-izgrazhdane-na-yuzhniya-gazov-koridor.html", "text": "Министърът на енергетиката Теменужка Петкова ще участва в четвъртата среща на Консултативния съвет за изграждане на Южния газов коридор, която ще се проведе на 15 февруари 2018 г. в Баку, Република Азербайджан. Това съобщиха от пресцентъра на Министерство на енергетиката. Предвижда се на заседанието представителите на Азербайджан, Албания, България, Грузия, Гърция, Италия, Турция, Хърватия, Черна гора, Великобритания, САЩ и Европейския съюз да обсъдят напредъка по реализацията на проекта. \r\nПо време на посещението си в Баку министър Петкова ще обсъди с министъра на енергетиката на Азербайджан Парвиз Шахбазов възможностите за задълбочаване на енергийното сътрудничество между двете страни. Тя ще се срещне и с министъра на земеделието и съпредседателя на Междуправителствената българо-азербайджанска комисия за икономическо сътрудничество Гейдар Асадов.", "date": "2018.02.14", "title": "Министър Теменужка Петкова ще участва в среща на Консултативния съвет в Баку за изграждане на Южния газов коридор"}
{"url": "http://www.focus-news.net/news/2018/02/14/2488278/prof-nikolay-ovcharov-arheolog-nad-17-mln-lv-sa-vlozheni-do-momenta-v-perperikon.html", "text": "Над 17 млн. лв. са вложени до момента в Перперикон. Това каза в интервю за Агенция „Фокус“ археологът проф. Николай Овчаров по повод Деня на българския археолог – 14 февруари. „Археологическите проучвания са най-евтините с оглед на всичко, което после се случва, защото след като проучиш един град или частично го проучиш, защото един град се проучва с цели столетия понякога, след това следва реставрация и консервация, които са много скъпи неща. След това е изграждането на инфраструктура. Само мога да ви кажа, че до този момент на Перперикон са вложени повече от 17 млн. лв. Парите за разкопки са нищожна част. В момента спечелихме петия поред европейски проект на стойност 3 млн. лв. за изграждането на посетителски  център към Перперикон, защото не може в един обект от световно значение да няма място, в което хората да получат максималната информация, да отдъхнат, да пият едно кафе и т.н.“, коментира Овчаров и уточни, че в момента гонят и шестия проект, който сега ще се отвори. „Това е програмата „Региони в растеж“, с което ще завършим изцяло тотално консервацията и реставрацията на Перперикон. Именно надграждането в тези неща е най-важното, именно археолозите стоят в началото, но заедно с тях после се включват държавата, общините, различните фирми, с които се работи. Тоест, реално погледнато това си е едно огромно предприятие, ако се погледне в неговата цялост“, обясни проф. Овчаров. \r\nТой посочи, че много се гордее с Велики Преслав. „Там хвърлихме много усилия с покойния ми баща и вече проектите, които се правят, центърът на Преслав, блясъкът на Симеоновата столица, придобива вид. Той е бил безобразно унищожен през вековете. Крепостта Урвич край София – също един много хубав обект, който също е започнат от баща ми, но в последните пет години го копахме със сегашния вече директор на Националния исторически музей Бони Петрунова. Само в източните Родопи са десетки. Това са близо 40 години активен археологически труд. Доволен съм, когато има такива обекти, които са завършени. Бих искал и още някои други да направя, ако мога в тези професионални години, които ми остават“, каза още Николай Овчаров.  \r\nЛюба АЛЕКСИЕВА", "date": "2018.02.14", "title": "Проф. Николай Овчаров, археолог: Над 17 млн. лв. са вложени до момента в Перперикон"}
{"url": "http://www.focus-news.net/news/2018/02/14/2488286/burgas-v-grada-shte-se-provede-nagrazhdavane-na-pobeditelite-ot-konkursa-mlad-razkazvach.html", "text": "В града ще се проведе награждаване на победителите от конкурса на името на Атанас Радойнов - „Млад разказвач“.  Това съобщиха от пресцентъра на Община Бургас. Събитието ще се проведе в Дома на писателя на ул. \"Вола\" 1 от 18.00 часа днес. Водещ на събитието е Николай Фенерски. Жури на конкурса са: проф. Диана Радойнова, Динко Динков и Николай Фенерски. На събитието ще бъдат представени разказите на победителите - Петя Апостолова и Стела Тодева.", "date": "2018.02.14", "title": "Бургас: В града ще се проведе награждаване на победителите от конкурса „Млад разказвач“"}
{"url": "http://www.focus-news.net/news/2018/02/14/2488288/vidin-nivoto-na-reka-dunav-se-e-ponizhilo-s-33-sm-pri-novo-selo.html", "text": "Нивото на Дунав се се понижо с 33 см при Ново село, в началото на българския участък на реката, за последното денонощие и водният стоеж там е 456 см, съобщиха от Хидрометеорологична  станция-Ново село. Нивото на реката при Видин е 506 см,  понижението за последното денонощие е с 27 см. Край Лом нивото е 533 см. Регистрирано е понижение от 11 см. Нивото на Дунав край Оряхово е  415 см, повишението за последното денонощие е от 5 см. \r\nТемпературата на водата край Ново село е 4,9 градуса, а край Оряхово - 6,2 градуса.", "date": "2018.02.14", "title": "Видин: Нивото на река Дунав се е понижило с 33 см при Ново село"}
{"url": "http://www.focus-news.net/news/2018/02/14/2488291/aktsenti-v-predavaneto-vsichki-v-chas-na-radio-fokus.html", "text": "Отправяме поглед към българските училища в чужбина. Какви са новите възможности пред децата зад граница? Това ще ни каже в предаването „Всички в час“ на Радио „Фокус“ Наталия Михалевска, директор на Дирекция „Образоване на българите зад граница и училищната мрежа“ към Министерство на образованието и науката (МОН). За първи път у нас Пловдив въвежда Монтесори педагогика в общинско училище. От 15 септември там ще започне работа по иновативния метод с 26 деца от първи клас. Повече ще ни каже колегата Тони Михайлов от Радио „Фокус“-Пловдив. В предаването ще говорим още за общественото обсъждане на проекта за Система от правила за електронен прием в първи клас в общинските училища във Варна.\r\nКабинет по природни науки ще бъде оборудван в най-голямото училище в област Велико Търново – кое е то и на каква стойност е проекта, ще разберете, ако останете с нас. \r\nВлезте в час между 10.00 и 11.00 часа с Милослава Ангелова.", "date": "2018.02.14", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2018/02/14/2488289/godishnata-sreshta-na-natsionalnata-sadebna-mrezha-za-mezhdunarodno-satrudnichestvo-po-nakazatelni-dela-v-balgariya-shte-se-provede-na-9-mart-vav-vss.html", "text": "Годишната среща на Националната съдебна мрежа за международно сътрудничество по наказателни дела в България ще се проведе на 9 март във ВСС.  Това съобщиха от пресцентъра на Висшия съдебен съвет. Съдийската колегия на Висшия съдебен съвет одобри провеждането на Годишната среща на Националната съдебна мрежа за международно сътрудничество по наказателни дела в Република България (НСММСНДРБ) на 9 март 2018 г. и определи Вероника Имова и Красимир Шекерджиев за участие в нея.\r\nДневният ред на срещата предвижда представяне на Отчет за дейността на НСММСНДРБ за периода от м. март 2017 г. до настоящия момент; одобряване на Програмата за дейността на Мрежата през следващия период от една година; представяне на Мрежата за разследване и наказателно преследване на геноцид, престъпления против човечеството и военни престъпления; дискусия по актуални проблеми на международното сътрудничество по наказателни дела.", "date": "2018.02.14", "title": "Годишната среща на Националната съдебна мрежа за международно сътрудничество по наказателни дела в България ще се проведе на 9 март във ВСС"}
{"url": "http://www.focus-news.net/news/2018/02/14/2488292/magyar-hirlap-spored-ungarskiya-vanshen-ministar-v-momenta-islyamska-darzhava-promenya-taktikata-si-i-iska-da-izprashta-teroristi-v-evropa.html", "text": "Унгарският външен министър Петер Сиярто присъства на срещата на външните министри на Глобалната коалиция, бореща се срещу „Ислямска държава“, провела  се в Кувейт,  пише  Magyar Hirlap.\r\n„Защитата на външните граници днес е дори още по-важна цел и задача за Европа от преди“, заяви Сиярто. „Благодарение на бойните успехи на коалицията срещу „Ислямска държава“ терористичната организация е загубила 98% от териториите, които бе окупирала преди. Това може да са добри новини, но те носят и допълнителни предизвикателства“, допълни той.\r\n„Терористичната организация е променила тактиката си и от една страна се опитва да окупира нови територии, но също така иска да изпрати обратно у дома своите европейски бойци. Около 5000 души са отишли там от Европа и три хиляди души, които са граждани на Европейския съюз все още са в региона“, допълни унгарският външен министър. „Ислямска държава“ иска да ги върне в Европа, за да извършват терористични актове“, убеден е той.\r\n„Поради тази причина, в своето настоящо положение, терористичната организация представлява поредната заплаха за сигурността на Европа, защото с нова мигрантска вълна ние може да отворим портите към Европа пред тези терористи, които искат да се върнат по родните си места“, подчерта Сиярто.  Виктор Турмаков", "date": "2018.02.14", "title": "Magyar Hirlap: Според унгарския външен министър в момента „Ислямска държава“ променя тактиката си и иска да изпраща терористи в Европа"}
{"url": "http://www.focus-news.net/news/2018/02/14/2488293/sliven-bezplatno-izsledvane-za-hivspin-shte-se-provede-v-grada.html", "text": "Безплатно и анонимно консултиране и изследване за ХИВ/СПИН ще се проведе в Сливен по повод Деня на влюбените – св. Валентин. Изследванията ще се извършат в мобилен кабинет  от 12.00 до 14.00 ч. на бул. ”Цар Освободител” до банка ДСК от  експерти и медицински специалисти от Регионална здравна инспекция-Сливен, съобщиха от инспекцията.\r\nПартньорите са  доброволци към БЧК Сливен. Те  ще предоставят здравно-образователни материали и презервативи на граждани. В лабораторията на Регионална здравна инспекция-Сливен през 2017 г. са изследвани 1 435 лица.\r\nКампанията се провежда традиционно и е насочена към популяризиране на безрисковото сексуално поведение, употребата на презервативи и толерантно отношение към  хората, живеещи с ХИВ/СПИН.\r\nВ България през 2017 г. са открити над 220 ХИВ позитивни лица.\r\nУточняването на ХИВ статуса има изключителното значение за ранна диагностика и навременно започване на лечение.\r\nЧрез здравно – образователните материали по темата се повишава информираността на хората за начините, по които се предава ХИВ и методите за предпазване. Целта е да се намали разпространението на вируса и да се намали броя на късно диагностицираните носители на вируса.", "date": "2018.02.14", "title": "Сливен: Безплатно изследване за ХИВ/СПИН ще се проведе в града"}
{"url": "http://www.focus-news.net/news/2018/02/14/2488290/prokuror-rumyana-arnaudova-mazh-i-zhena-sa-otkriti-zastrelyani-v-kurorta-pamporovo.html", "text": "Телата на мъж и жена са намерени застреляни в автомобил в района на ски център \"Малина\" в курорта Пампорово. Това съобщи за Агенция „Фокус“ говорителят на главния прокурор Румяна Арнаудова. „Окръжната прокуратура в Смолян е започнала досъдебно производство. На място се извършват огледи. По първоначални данни се касае най-вероятно за убийство и последвало самоубийство с пистолет „Макаров““, обясни прокурор Арнаудова. „Мъжът е на 48 години, а жената на 41 години. По-късно Окръжната прокуратура в Смолян ще даде брифинг“, допълни тя.\r\nМариела РУСЕВА", "date": "2018.02.14", "title": "Прокурор Румяна Арнаудова: Мъж и жена са открити застреляни в курорта Пампорово"}
{"url": "http://www.focus-news.net/news/2018/02/14/2488295/burgas-obshtinskiyat-savetnik-ot-gerb-penyo-mechkov-organizira-priemen-den-na-15-fevruari.html", "text": "Общинският съветник от ГЕРБ - Бургас Пеньо Мечков ще има приемен ден на 15 февруари от 16.30 часа до 18.00 часа в централата на партията, намираща се на улица \"Конт Андрованти\" 5. Това съобщиха от пресцентъра на ПП ГЕРБ.\r\nПеньо Мечков е зам.-председател на постоянната комисия по обществен ред, сигурност и безопасност на движението и на постоянната комисията по туризъм. Записвания се правят на място в офиса на ГЕРБ или на телефон 056 81 90 40.", "date": "2018.02.14", "title": "Бургас: Общинският съветник от ГЕРБ Пеньо Мечков организира приемен ден на 15 февруари"}
{"url": "http://www.focus-news.net/news/2018/02/14/2488275/pazardzhik-okrazhniyat-sad-zasedava-po-deloto-sreshtu-14-podsadimi-za-razprostranenie-ideite-na-idil.html", "text": "Окръжният съд в Пазарджик провежда поредното си заседание по делото срещу 14 обвиняеми за разпространение идеите на ИДИЛ, съобщи за Радио „Фокус“ – Пазарджик прокурорът по делото Недялка Попова. Тя уточни, че по време на днешното заседание се очаква адвокатите на подсъдимите да направят искания по доказателствата и допълни, че тези искания могат да включват разпити на още свидетели или назначаването на допълнителни експертизи.„Фокус“ припомня, че 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“.\r\nВаня НИКОЛОВА", "date": "2018.02.14", "title": "Пазарджик: Окръжният съд заседава по делото срещу 14 подсъдими за разпространение идеите на ИДИЛ"}
{"url": "http://www.focus-news.net/news/2018/02/14/2488298/sofiya-patsienti-ot-tsyalata-strana-s-tezhki-uslozhneniya-ot-grip-sa-nastaneni-v-detskite-hirurgiya-i-reanimatsiya-na-umbalsm-pirogov.html", "text": "Деца от цялата страна, които имат сериозни усложнения от грипа, са настанени в Детското на УМБАЛСМ „Н. И. Пирогов”. Това съобщиха от пресцентъра на лечебното заведение. Според координаторът на детския комплекс, който е и началник на Клиниката по детска хирургия, доц. д-р Христо Шивачев, за последните 10 дни има 10 случая на пациенти, с много сериозни усложнения, резултат от остри респираторни заболявания. Най-малкият пациент е 6-месечно момченце, а най-големият е 16-годишно момиче.\r\nКъм момента по-голяма част от пациентите в Отделението по детска гръдна хирургия са именно поради такива усложнения. Има и 2 деца, които са настанени в детската реанимация. \r\nЛекарите полагат сериозни грижи за тяхното адекватно, по съвременни стандарти и бързо лечение. \r\nТе съветват родителите да наблюдават състоянието на техните деца и ако има нещо, което ги притеснява задължително да се обърнат към специалист.", "date": "2018.02.14", "title": "София: Пациенти от цялата страна с тежки усложнения от грип са настанени в детските хирургия и реанимация на УМБАЛСМ „Пирогов”"}
{"url": "http://www.focus-news.net/news/2018/02/14/2488300/kyustendil-dobrovoltsi-ot-bchk-shte-organizirat-blagotvoritelen-bazar-i-informatsionna-kampaniya-po-povod-praznika-na-vlyubenite-v-grada.html", "text": "Доброволци от БЧК в Кюстендил ще организират благотворителен базар и информационна кампания по повод празника на влюбените. Това каза пред Радио „Фокус” – Кюстендил Радмила Иванова, специалист към БЧК – Кюстендил. По думите й благотворителният базар ще се проведе след 12.00 часа на площад „Велбъжд” в града. Първоначално доброволци ще предлагат мартеници във връзка с организираната фондонабирателна кампания, чрез която се събират средства за програмата „Топъл обяд”. С тези средства ще се подсигури обяд на възпитаници на кюстендилски училища, изпаднали в неравностойно положение. След 15.00 часа млади доброволци ще раздават валентинки, презервативи и информационни материали.\r\nВенцеслав ИЛЧЕВ", "date": "2018.02.14", "title": "Кюстендил: Доброволци от БЧК ще организират благотворителен базар и информационна кампания по повод празника на влюбените в града"}
{"url": "http://www.focus-news.net/news/2018/02/14/2488294/blagoevgrad-vazstanoveno-e-dvizhenieto-za-avtomobili-nad-12-tona-prez-prohod-predel.html", "text": "Възстановено е движението за автомобили над 12 тона през проход Предел. Това съобщиха от пресцентъра на Агенция \"Пътна инфраструктура\".", "date": "2018.02.14", "title": "Благоевград: Възстановено е движението за автомобили над 12 тона през проход Предел"}
{"url": "http://www.focus-news.net/news/2018/02/14/2488299/blagoevgrad-valezhite-ot-snyag-v-rayona-na-prohodite-predel-i-yundola-sa-mnogo-intenzivni-patnite-nastilki-se-opesachavat.html", "text": "Ограничено е движението за МПС над 12 т през проходите Предел и Юндола, поради обилен снеговалеж. Това съобщиха за Радио „Фокус“ – Пирин от Областно пътно управление – Благоевград. Почистващите машини опесъчават пътните настилки, но валежите от сняг са много интензивни. В тези райони снежната покривка достига до 30 сантиметра. В останалите части на област Благоевград вали дъжд и пътните настилки са мокри и хлъзгави. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев, затова шофьорите е необходимо да карат с повишено внимание в тези участъци. Трафикът по автомагистрала „Струма“, главен път Е-79 и второкласен път 19 Симитли – Гоце Делчев в област Благоевград е нормално интензивен. Няма данни за образували се колони от автомобили или задръствания. Не се извършват по пътната мрежа в региона.\r\nМокри и хлъзгави са пътните настилки в град Благоевград. Натоварен е трафикът в централна градска част, интензивен трафик се наблюдава в района на булевардите „Св. Димитър Солунски“, „Св. св. Кирил и Методий“ и „Васил Левски“. Натоварено е движението и в района на детските градини и училищата. Нормално се осъществява движението по улиците „Славянска“, „14-ти полк“ и „Владо Черноземски“. Светофарните уредби навсякъде са в изправност. Градския транспорт се движи по разписание, без закъснения или отклонения от редовния маршрут. През нощта не са регистрирани тежки пътни инциденти.\r\nЛора КАЛЧЕВА", "date": "2018.02.14", "title": "Благоевград: Валежите от сняг в района на проходите Предел и Юндола са много интензивни, пътните настилки се опесъчават"}
{"url": "http://www.focus-news.net/news/2018/02/14/2488297/api-vazstanoveno-e-dvizhenieto-za-avtomobili-nad-12-tona-po-pat-ii-62-dupnitsa-samokov.html", "text": "Възстановено е движението за автомобили над 12 тона по път II-62 Дупница – Самоков. Това съобщиха от пресцентъра на Агенция \"Пътна инфраструктура\".", "date": "2018.02.14", "title": "АПИ: Възстановено е движението за автомобили над 12 тона по път II-62 Дупница – Самоков"}
{"url": "http://www.focus-news.net/news/2018/02/14/2488301/stara-zagora-dvizhenieto-po-pat-609-darzhaven-dabovo-e-ogranicheno-v-uchastaka-s-yavorovets-s-raduntsi-poradi-svlichane-sa-skalna-masa.html", "text": "Движението по път ІІІ-609 Държавен - Дъбово е ограничено в участъка  с. Яворовец – с. Радунци поради свличане са скална маса по пътното платно. Това съобщиха от пресцентъра на Агенция \"Пътна инфраструктура\". Извършва се почистване със специализирана техника. Движението се регулира от сигналисти.", "date": "2018.02.14", "title": "Стара Загора: Движението по път ІІІ-609 Държавен - Дъбово е ограничено в участъка  с. Яворовец – с. Радунци поради свличане са скална маса"}
{"url": "http://www.focus-news.net/news/2018/02/14/2488302/varna-15-dvoyki-shte-sklyuchat-grazhdanski-brak-v-grada-na-praznika-na-lyubovta-i-vinoto.html", "text": "15 двойки ще сключат граждански брак във Варна на днешния 14 февруари. Това каза за Радио „Фокус“ – Варна Яна Иванова, организатор „Венчавки“ към общинската фирма „Обреди“ – Варна. „Вариантът, който са предпочели младоженците, е с лек музикален фон, звучи съвременна музика, съчетана с „Менделсон“ и „Многая лета“. Има два смесени брака – между българин и рускиня“, допълни Яна Иванова.\r\nЗа 2018-та година заявените сватби във Варна вече са около 600, като най-много записвания има за датата 18 август. Желаещите да сключат граждански брак вече имат възможност да избират и изнесен ритуал в двора на Ритуална зала – Варна.\r\nМарияна ВАЛЕНТИНОВА", "date": "2018.02.14", "title": "Варна: 15 двойки ще сключат граждански брак в града на празника на любовта и виното"}
{"url": "http://www.focus-news.net/news/2018/02/14/2488285/shumen-konkurs-za-nay-dobro-vino-organizirat-v-kaspichan.html", "text": "Конкурс за най- добро вино организират в Каспичан. Празникът Трифон Зарезан ще се проведе от 12.00 часа, съобщиха от Народно читалище „Пробуда-1928“. Дегустационна комисия ще отличи най-добрите вина. В конкурса могат да участват само винопроизводители от община Каспичан, със собствени вина, реколта 2017.", "date": "2018.02.14", "title": "Шумен: Конкурс за най-добро вино организират в Каспичан"}
{"url": "http://www.focus-news.net/news/2018/02/14/2488303/kyustendil-normalno-se-osashtestvyava-preminavaneto-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия. Пътят е мокър и хлъзгав. Към този час на деня няма валежи.\r\nВенцеслав ИЛЧЕВ", "date": "2018.02.14", "title": "Кюстендил: Нормално се осъществява преминаването през ГКПП „Гюешево”"}
{"url": "http://www.focus-news.net/news/2018/02/14/2488305/netherlands-times-holandskiyat-ministar-predsedatel-prizna-che-e-podtsenil-vazdeystvieto-ot-lazhite-za-vladimir-putin-ot-strana-na-podaliya-ostavka-vanshen-ministar.html", "text": "Холандският министър-председател Марк Рютте призна, че е „подценил“ въздействието от лъжата на външния министър Халбе Зийлстра относно това, че се срещал с руския президент Владимир Путин. Той допълни, че разбира решението на министъра да подаде оставка, пише  Netherlands Times.\r\nРютте заяви, че е знаел за лъжата две седмици преди разкритието, но е решил да не разкрива това, знаейки, че Зийлстра сам публично ще  си признае. Фактът, че министърът се е забавил две седмици, преди да разкрие лъжите си се е дължало на това, че в този период е бил или в чужбина, или болен. „Не става дума за нарочно забавяне, но щеше да е добре той да бе казал по-рано. Все пак Зийлстра обеща да направи така и го направи“, допълни министър-председателят. \r\nСъщевременно Рютте заяви, че е подценил ситуацията и въздействието от нея.  Зийлстра подаде оставка във вторник, малко след като разкри, че е лъгал относно срещата си с Путин. Той твърдеше в течение на четири години, че е по време на среща преди години, докато е бил директор в петролната компания „Шел“, е чул как руският президент е заявил, че иска да завладее Украйна и Балтийските републики. Всъщност бившият изпълнителен директор на компанията Йерун ван де Веер е присъствал на срещата във вилата на Путин и е разказал за нея на Зийлстра. По-късно самият Зийлстра е изкривил предадените му думи на руския президент. По време на признанията си министърът заяви, че е заявил, че е бил лично на срещата, за да запази анонимността на Ван де Веер. \r\nРуското посолство в Холандия излезе със заявление, в което изрази гняв относно твърденията на министъра, твърдейки, че това е част от очернящата кампания на холандското правителство срещу Москва. Опозиционните партии също разкритикуваха Зийлстра и правителството.  Виктор Турмаков", "date": "2018.02.14", "title": "Netherlands Times: Холандският министър-председател призна, че е „подценил“ въздействието от лъжите за Владимир Путин от страна на подалия оставка външен министър"}
{"url": "http://www.focus-news.net/news/2018/02/14/2488310/api-vremenno-dvizhenieto-po-pat-1-vidin-montana-e-ogranicheno-za-avtomobili-nad-12-t-v-posoka-montana-poradi-obilen-snegovalezh-i-pochistvane.html", "text": "Временно движението по път I-1 Видин – Монтана е ограничено за автомобили над\r\n12 т в посока Монтана поради обилен снеговалеж и почистване. Това съобщиха от пресцентъра на Агенция \"Пътна инфраструктура\". Обходен маршрут за посока Монтана е път II-11 Дунавци – Арчар – път III-112 Добри дол – Тополовец – път III-114 Тополовец – Ружинци.", "date": "2018.02.14", "title": "АПИ: Временно движението по път I-1 Видин – Монтана е ограничено за автомобили над 12 т в посока Монтана поради обилен снеговалеж и почистване"}
{"url": "http://www.focus-news.net/news/2018/02/14/2488309/blagoevgrad-momiche-e-blasnato-ot-lek-avtomobil-na-peshehodna-pateka-na-ul-svoboda.html", "text": "Момиче е блъснато от лек автомобил на пешеходна пътека на ул. „Свобода“. Това съобщиха от ОДМВР - Благоевград. Сигналът за инцидента е подаден на 13 февруари 2018 г. около 19.30 часа. Лек автомобил „Форд Фиеста“, движейки се по ул. „Свобода“, в района на кръстовището с ул. „Македония“, навлиза в пешеходна пътека тип „зебра“, като не пропуска и блъска преминаваща по нея девойка. Пострадала е пешеходката, която е настанена под наблюдение в МБАЛ - Сандански със сътресение на мозъка, но без опасност за живота. Пробата за наличие на алкохол в издишания от водача с инициали В.У. (на 36 г.) от град Сандански въздух, е отрицателна.", "date": "2018.02.14", "title": "Благоевград: Момиче е блъснато от лек автомобил на пешеходна пътека на ул. „Свобода“"}
{"url": "http://www.focus-news.net/news/2018/02/14/2488304/smolyan-okrazhnata-prokuratura-shte-dade-brifing-vav-vrazka-s-otkritite-dve-tela-v-lek-avtomobil-v-k-k-pamporovo.html", "text": "Окръжната прокуратура ще даде брифинг във връзка с откритите две тела в лек автомобил в к. к. Пампорово.  Това съобщиха от ОДМВР - Смолян. Брифингът ще се състои в 10.30 часа днес. Сигналът за откритите тела е подаден на 13 февруари 2018 г. около 23.25 часа на телефон 112. В к.к. Пампорово по пътя в посока село Стойките, землище на община Смолян, в лек автомобил \"Ауди ТТ\" с пловдивска регистрация, собственост на 48-годишен мъж от град Пловдив, са намерени телата на собственика на автомобила и на 41-годишна жена, също от град Пловдив, същите са били със следи от огнестрелни рани. Местопроизшествието е запазено и посетено от дежурна оперативна група на РУ -\r\n Чепеларе и ОДМВР - Смолян, извършен е оглед и е образувано досъдебно производство. Телата на мъжа и жената са транспортирани в МБАЛ \"Д-р Братан Шукеров\" - Смолян за аутопсия. Работата по случая продължава.", "date": "2018.02.14", "title": "Смолян: Окръжната прокуратура ще даде брифинг във връзка с откритите две тела в лек автомобил в к. к. Пампорово"}
{"url": "http://www.focus-news.net/news/2018/02/14/2488307/veliko-tarnovo-v-svishtov-zaryazvat-lozite-za-bereket-i-blagopoluchie.html", "text": "По стар римски обичай в Свищов днес се зарязват лозите за берекет и благополучие. Тържествата по случай Трифон Зарезан в града се организират от най-голямата винарна в региона, а Община Свищов е специален гост. Това каза за Радио „Фокус“ – Велико Търново изпълнителният директор на предприятието Владимир Георгиев. И през настоящата година празникът ще се проведе на един от лозовите масиви край града. В програмата ще се включи група за римски възстановки, която ще представи как се е случвал обичаят „зарязване“ още по време на Римската империя, когато той е бил посветен на бог Дионис. Българските традиции също не са подминати и специално участие в тържествата е отредено на български духов народен оркестър, под чиито съпровод ще се случват събитията. Ще бъде отслужен и молебен от свещеник.\r\nПоканени да се включват в празника са  кметът на Свищов – Генчо Генчев, народни представители,  общински съветници, шефовете на най-големите предприятия в Свищов, както и граждани.\r\nЛуиза ТРАНЧЕВА", "date": "2018.02.14", "title": "Велико Търново: В Свищов зарязват лозите за берекет и благополучие"}
{"url": "http://www.focus-news.net/news/2018/02/14/2488296/kyustendil-kmetstvoto-v-selo-sovolyano-organizira-praznik-trifon-zarezan.html", "text": "Кметството в село Соволяно организира празник „Трифон Зарезан”. Това съобщи за Радио „Фокус” – Кюстендил кметът на населеното място Пламен Илиев. По думите му празникът ще започне от 14.00 часа в създадения парк на младоженците. „Организираме този празник за отбележим подобаващо Трифон Зарезан. Ще участват певческите групи към местното читалище, ще има много музика и веселие”, каза Пламен Илиев. По думите му в рамките на празника ще се организира и конкурс за най-добро домашно вино, произведено от жителите на село Соволяно.\r\nВенцеслав ИЛЧЕВ", "date": "2018.02.14", "title": "Кюстендил: Кметството в село Соволяно организира празник „Трифон Зарезан”"}
{"url": "http://www.focus-news.net/news/2018/02/14/2488312/dimitar-margaritov-kzp-vnimavayte-s-top-ofertite-za-sveti-valentin-i-trifon-zarezan.html", "text": "При резервациите през Интернет за Свети Валентин и Трифон Зарезан, особено в последния момент, трябва да се внимава с предложения от типа „топ оферта”, предупреди председателят на Комисията за защита на потребителите (КЗП) Димитър Маргаритов по Bulgaria On Air, съобщиха от пресцентъра на КЗП. „Ние не можем да кажем какво точно означава това наименование, спрямо какво е „топ” офертата и т.н. Затова потребителското хладнокръвие не бива да ни напуска дори когато става въпрос за празници. Важно е да изследваме есенцията на това, което искаме да получим и това, което ни се предлага”, акцентира Маргаритов. „Когато искате да зарадвате любимия човек с подарък от интернет точно на този празник и доставката закъснее, Вие ще трябва да вземете бързо някакво друго решение, за да намерите алтернатива. Но щом забавянето е по вина на търговеца, имате право да развалите сделката дори когато става въпрос за т.нар. стоки по поръчка, каквато поначало не може да бъде отказана от потребителя след като нещо е изработено по негов размер или за този, на когото би искал да го подари”, обясни председателят на КЗП. Той добави, че при забавена доставка търговецът дължи обезщетение, което може да включва авансово заплатените суми във връзка с покупката, както и за други претърпени поради закъснението вреди.  \r\nТези, които ще предпочетат превръщащия се във все по-предпочитан от потребителите способ за подаръци – ваучерът, е важно да се обърне внимание на това, че винаги закупуването и използването му е свързано с някакви правила. „Най-малкото срок, в който би трябвало да бъде реализирана покупката, или други условия, които може да се свързани с различен тип промоции и намаления, за които въпросният ваучер да не важи. При подаряването им хората не бива да се притесняват да предадат подобна информация, тъй като така този, който го получава, не само няма да бъде ограничен в рамките на нещо конкретно и ще може да избере от по-богат асортимент, но и ще има възможност пълноценно да се възползва от условията по ваучера”, каза Маргаритов. \r\nПри офертите за празнични вечери обикновено се анонсират допълнителни неща, за които също трябва да се внимава, тъй като понякога не знаем дали може да се наложи да се плати допълнително, предупреди още председателят на КЗП. Той даде пример със запазването на маса в ресторант, което при подобен празник е различно от случаите, в които искаме да отидем на вечеря с приятели: „Може да има някакъв елемент на изненада или допълнителни услуги, които да се предложат – програма, понякога безплатна бутилка вино и да получим сметка с някаква добавка за това, че сме били на масата с хубавия изглед към града, но да го установим след като нещата са приключили.” \r\nМаргаритов подчерта, че е задължение на търговеца предварително в писмен вид да уточнява какво е включено в цената, кое колко ще струва и по какъв начин ще бъде добавено към сметката евентуално. „Когато самият търговец има условия, включително това, че разполага със специално място, на което цената би била различна, това трябва да бъде обявено задължително писмено. След като е предявена такава претенция и тя е отразена в касовия бон, а не се е съдържала в писмен документ – например, менюто или на интернет сайта на търговеца, то тогава той не би могъл да го изисква и да очаква заплащане”, изтъкна председателят на КЗП. \r\nНа въпрос на водещия наблюдават ли се случаи търговци да използват еуфоричното настроение на потребителите по време на празници, за да им предлагат без особена стойност, които в контекста на празника изглеждат атрактивно, Маргаритов потвърди, че има такива опити. „Търговците знаят, разчитайки на сантименталните аспекти, че могат много по-лесно да изкушат потребителите да си купят нещо, което шумно рекламират като със страхотни ефекти, а всъщност то да си е съвсем обикновено, което дори понякога няма и стойността не само на която се продава, но и изобщо някаква пазарна стойност. Такива опити има и те могат да бъдат пресечени по един основен начин – потребителите да са нащрек и да внимават с това, което се опитва да им се внуши, както и да сигнализират при нас. Ние също наблюдаваме пазара”, каза в заключение Маргаритов.", "date": "2018.02.14", "title": "Димитър Маргаритов, КЗП: Внимавайте с „топ офертите” за Свети Валентин и Трифон Зарезан"}
{"url": "http://www.focus-news.net/news/2018/02/14/2488311/mgerb-pazardzhik-organizira-fotokonkurs-nay-shtastlivo-vlyubeni.html", "text": "МГЕРБ-Пазарджик организира множество инициативи на местно ниво, каза за Радио „Фокус“ – Пазарджик областният председател на МГЕРБ Надежда Терзиева. Тя обясни, че за пета поредна година ще осъществят своята традиционна инициатива за Деня на влюбените – 14 февруари. „В конкурса всички щастливо влюбени двойки ще могат да качат снимки в нашата страница във фейсбук и след гласуване класиралите се на първите три места ще получат награди. По традиция голямата награда е СПА уикенд във Велинград за влюбената двойка събрала най-много харесвания“, допълни Терзиева. Тя каза също, че замислят и още индивидуални, както и съвместни инициативи със структурата на ЖГЕРБ в област Пазарджик.\r\nВаня НИКОЛОВА", "date": "2018.02.14", "title": "МГЕРБ-Пазарджик организира фотоконкурс „Най-щастливо влюбени“"}
{"url": "http://www.focus-news.net/news/2018/02/14/2488313/pazardzhik-rzi-provezhda-informatsionna-kampaniya-sred-mladite-hora-po-povod-14-fevruari.html", "text": "По повод 14 февруари РЗИ-Пазарджик провежда информационна кампания сред младите хора, включваща обучения, видеопокази, раздаване на валентинки и брошури. Това съобщи за Радио „Фокус“ – Пазарджик Таня Чомакова от РЗИ. Тя допълни, че Денят на влюбените - 14 февруари, ще бъде отбелязан със съвместна информационна кампания между РЗИ и младежите от БЧК. В центъра на Пазарджик ще се раздават валентинки, здравно-промотивни материали и презервативи. За същия ден е планирано обучение на ученици от ПГХХТ – Пазарджик и показване на филма  „Какво знаем/не знаем за пубертета“.  Експерти по профилактика на болестите и промоция на здравето ще предоставят на училищата, неправителствените организации и здравните медиатори в областта информационни материали с цел повишаване информираността на младите хора за ХИВ/СПИН.\r\nВаня НИКОЛОВА", "date": "2018.02.14", "title": "Пазарджик: РЗИ провежда информационна кампания сред младите хора по повод 14 февруари"}
{"url": "http://www.focus-news.net/news/2018/02/14/2488314/ria-novosti-kuveyt-otdeli-dva-miliarda-dolara-za-vazstanovyavaneto-na-irak.html", "text": "Емирът на Кувейт Сабах ал Ахмед ал Джабер ас Сабах заяви, че страната му ще отдели два милиарда долара във вид на кредити и инвестиции за следвоенното възстановяване на иракската икономика, предава РИА Новости.\r\n„Обявявам, че Кувейт ще отдели 1 милиард долара кредит и 1 милиард долара инвестиции за възстановяване на Ирак“, заяви емирът.  В момента в страната се провежда международен форум за следвоенното възстановяване на Ирак. \r\nПо-рано министър-председателят на Ирак Хайдер ал Абади заяви, че за възстановяването на Инфраструктурата на страната му след борбата срещу „Ислямска държава“ ще са необходими между 55 и 100 милиарда долара.  Виктор Турмаков", "date": "2018.02.14", "title": "РИА Новости: Кувейт отдели два милиарда долара за възстановяването на Ирак"}
{"url": "http://www.focus-news.net/news/2018/02/14/2488315/blagoevgrad-dzhip-e-samokatostrofiral-na-prohoda-predel-snegopochistvashti-mashini-sa-pomognali-za-izteglyaneto-mu-ot-patya.html", "text": "Джип е самокатострофирал на прохода „Предел“. Това съобщиха за Радио „Фокус“ – Пирин от Областно пътно управление – Благоевград. Водачът на автомобила е карал с висока скорост и се е завъртял на пътя. Снегопочистващи машини са помогнали за изтеглянето на джипа от пътното платно и в момента не е затруднено движението в района. От ОПУ- Благоевград казаха, че вече е отворен за движение прохода „Предел“ за МПС над 12 т.\r\nЛора КАЛЧЕВА", "date": "2018.02.14", "title": "Благоевград: Джип е самокатострофирал на прохода Предел, снегопочистващи машини са помогнали за изтеглянето му от пътя"}
{"url": "http://www.focus-news.net/news/2018/02/14/2488318/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-15-fevruari.html", "text": "„Софийска вода” временно ще прекъсне водоснабдяването в някои части на столицата на 15 февруари. Това съобщиха от пресцентъра на дружеството.\r\nВъв връзка с прекъсване на сградно водопроводно отклонение на ул. „Елемаг“, кв. „Изгрев“ се налага спиране на водоподаването от 10:00  до 17:00 часа на клиентите на „Софийска вода”, живеещи в района на: ул. „Елемаг“ от ул. „Незабравка“ до ул. „Жетварка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Русаля“ ъгъла с ул. „Елемаг“.\r\nВъв връзка с диагностика на уличен водопровод на бул. „Черни връх“ , кв. „Кръстова вада“, се налага спиране на водоподаването от 10:00  до 20:30 часа на клиентите на „Софийска вода”, живеещи в района на: ул. „Димитър Манчев“ от бул. „Черни връх“ до ул. „Ген. Иван Колев“, ул. „Ген. Иван Колев“ № 28, бул. „Черни връх“  № 138, № 140. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Манчев“ ъгъла с ул. „Ген. Иван Колев “.\r\nВъв връзка с монтаж на спирателен кран на ул. „Стара планина“, Център, се налага спиране на водоподаването от 9:30  до 16:30 часа на клиентите на „Софийска вода”, живеещи в района на: ул. „Злетово“, по ул. „Стара планина“ от ул. „Малкара“ до ул. „Злетово“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стара планина“ ъгъла с ул. „Малкара“.\r\nВъв връзка с подмяна на спирателни кранове на ул. „Мичур“, с. Мрамор, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Мичур“, ул. „Пламък“, ул. „Блато“, ул. „Емилиян Станев“, ул. „Чичовци“, ул. „Коста Спасов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мичур“ ъгъла с ул. „Александър Стамболийски“.\r\nВъв връзка с изграждане на сградно водопроводно отклонение на ул. „Крушите“, с. Лозен се налага спиране на водоподаването от 9:00  до 17:00 часа на клиентите на „Софийска вода”, живеещи в района на: ул. „Крушите“ от ул. „Дивано“ до края на улицата. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крушите“№20.\r\nВъв връзка с подмяна на сградно водопроводно отклонение на бул. „Александър Стамболийски“ , жк. „Илинден“ се налага спиране на водоподаването от 10:00  до 18:00 часа на клиентите на „Софийска вода”, живеещи в района на: ул. „Найчо Цанов“ от ул. „Антон“ до бул. „Тодор Александров“ и бл. 16, бл. 17, бл. 18, бл. 19. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Индже войвода“ между бл. 15 и бл. 16.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.14", "title": "„Софийска вода” временно ще прекъсне водоснабдяването в някои части на столицата на 15 февруари"}
{"url": "http://www.focus-news.net/news/2018/02/14/2488320/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. По високите места е мъгливо. Това съобщиха за Агенция „Фокус“ от Планинската спасителна служба (ПСС) при БЧК. Има много навалял сняг за последното денонощие, особено в курортите Банско и Добринище, а в някои райони продължава да вали. Снеговалежът се очаква да продължи до обяд. На места новата снежна покривка е над 20,25 см., което прави стръмните склонове на планините лавинно опасни. Температурите не са особено ниски – малко под нулата, но мъглата създава опасност от изгубване. Препоръките са да се избягват високите части и движение само по зимните маркировки. За скиорите и сноубордистите  се препоръчва да карат само по пистите, заради опасност от лавини. Лифтовите съоръжения в курортите работят. През изминалото денонощие не са регистрирани инциденти с туристи. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.14", "title": "ПСС: Лоши са условията за туризъм в планините"}
{"url": "http://www.focus-news.net/news/2018/02/14/2488321/reuters-zaradi-uchitelska-stachka-uchilishtata-v-sloveniya-zatvoriha-vrati.html", "text": "Повечето училища в Словения затвориха врати, след като 38 хиляди учители в страната решиха да проведат еднодневна стачка, искайки по-големи заплати, предава  Reuters.\r\nОчаква се по-късно около 15 хил. учители да участват на масови протести в центъра на Любляна, за да предадат послание на правителството, че трудът им не е оценен. \r\n„Искаме средната учителска заплата да се увеличи с 10%, защото учителите получават значително по-ниски заплати от хората с подобно образование“, заяви Санди Модрян, говорител на учителския профсъюз на Словения. \r\nВ момента държавните служители в цялата страна протестират за по-добри заплати. Миналия месец близо 30 хил. държавни служители проведоха еднодневна стачка, докато полицаите излязоха на протест в понеделник. Във вторник и медицинските сестри прекратиха работа за две часа с искане за по-големи заплати.  Виктор Турмаков", "date": "2018.02.14", "title": "Reuters: Заради учителска стачка училищата в Словения затвориха врати"}
{"url": "http://www.focus-news.net/news/2018/02/14/2488306/pazardzhik-izbirat-tsar-na-lozyata-v-selo-malo-konare.html", "text": "На празника Трифон Зарезан на 14 февруари по традиция от години в село Мало Конаре се провежда ритуал зарязване на лозята, който тази година ще се извърши в центъра на селото. Това каза за Радио „Фокус” – Пазарджик Цветанка Комсалова, секретар на читалището в селото. „Лозовият ни масив вече не е в добро състояние и е много далече извън селото, затова ще го направим на площада. Обикновено на празника идват много хора – големи и малки жители на Мало Конаре“, добави Комсалова. Тя каза, че са осигурили музика и се надяват да стане едно всеобщо веселие. „Самият ритуал протича много тържествено. Първо свещеникът на селото, отец Петър, ще направи водосвет за здраве и берекет през цялата година. Царят на лозята ще зареже пръв, след него кметът, а после и всеки от мъжете, който пожелае. Те отрязват пръчки, прави се венец, който след това се поставя на новия цар. Години наред при нас вече Цар на лозята е Иван Куртанов, който е един много добър лозар и производител на вино. Самодейците на читалището ще вдигнат градуса на настроението с песните и хората, с които ще веселят присъстващите през целия ден“, каза още секретарят на читалището в Мало Конаре.\r\nВаня НИКОЛОВА", "date": "2018.02.14", "title": "Пазарджик: Избират Цар на лозята в село Мало Конаре"}
{"url": "http://www.focus-news.net/news/2018/02/14/2488308/pazardzhik-konkurs-za-nay-dobro-byalo-i-cherveno-vino-organizirat-v-bratsigovo.html", "text": "Общоградско тържество по повод Деня на лозаря – Трифон Зарезан, организират в Брацигово, съобщиха за Радио „Фокус“ – Пазарджик от общинската администрация. В 11.00 часа на площад „Централен“ в Брацигово за любителите на вина ще се проведе състезание за най-добро бяло и червено вино. Желаещите да участват в надпреварата за „майстор-винар“ трябва да донесат мостри от реколтата си за 2017 година в бутилки от половин литър.\r\nВаня НИКОЛОВА", "date": "2018.02.14", "title": "Пазарджик: Конкурс за най-добро бяло и червено вино организират в Брацигово"}
{"url": "http://www.focus-news.net/news/2018/02/14/2488317/prof-nikolay-ovcharov-arheolog-za-parvi-pat-tazi-godina-shte-rabotim-za-misionis-s-mnogo-seriozni-sredstva-ot-okolo-150-000-lv.html", "text": "За първи път тази година ще работим с много сериозни средства от около 150 000 лв. за Мисионис. Това каза в интервю за Агенция „Фокус“ археологът проф. Николай Овчаров по повод Деня на българския археолог – 14 февруари. „100 000 лв., които получаваме от държавата плюс общинските 50 000 лв., вече ни дават възможност за една мащабна кампания. Освен това, смятам да помогна на Троянския манастир на дядо Сионий – игуменът на манастира, който ме помоли да видим много интересен обект непосредствено Троянския манастир. Предполага се, че той е средновековният Троянски манастир. Това ще бъде с едни ограничени средства, просто тук трябва човек не само да работи по мащабни неща, но да помага и за такива по-дребни работи като пари, но важни като история. Човек като мен, който работи толкова мащабни проекти, не може да работи по много обекти, така че през последните години съм се концентрирал върху Перперикон и Мисионис“, коментира проф. Овчаров. \r\nСпоред него Източните Родопи са пример за това как трябва да се направят нещата и уточни, че годишно има над половин милион туристи. По думите му бъдещето на археологията зависи от самите археолози. „Както вече ви казах, има различни начини на развитие. Едно нещо бих препоръчал, защото се наблюдава напоследък – все повече бюрокрация влиза в нашата наука и то не заради нас археолозите, а по-скоро тя е налагана до голяма степен от БАН, а и не само. За да се издаде едно разрешение за разкопки  в момента са необходими някъде около 20 документа. Потъваме в писане на доклади, на съобщения, отчети и т.н. Някак си на заден план остава истинското, археологическото. В този смисъл би било добре да облекчим това нещо. В края на краищата ние сме учени, хора, които се занимават с изследването на човешката цивилизация, култура, духовност, а не да се превръщаме в писари и хора, които ще си губят времето с подобни безсмислени неща, за да могат някакви чиновници да си отчитат своята дейност на определени места“, каза още проф. Николай Овчаров.\r\nЛюба АЛЕКСИЕВА", "date": "2018.02.14", "title": "Проф. Николай Овчаров, археолог: За първи път тази година ще работим за Мисионис с много сериозни средства от около 150 000 лв."}
{"url": "http://www.focus-news.net/news/2018/02/14/2488325/sofiya-166-dushi-sa-noshtuvali-v-krizisniya-tsentar-za-nastanyavane-na-bezdomni-v-kv-zaharna-fabrika.html", "text": "166 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в кв. „Захарна фабрика“ в столицата – Пепи Джуренов. Той обясни, че здравословното състояние на настанените е било добро и не е имало проблеми през нощта.", "date": "2018.02.14", "title": "София: 166 души са нощували в Кризисния център за настаняване на бездомни в кв. „Захарна Фабрика“"}
{"url": "http://www.focus-news.net/news/2018/02/14/2488323/api-otpada-ogranichenieto-za-avtomobili-nad-12-tona-prez-prohod-rozhen.html", "text": "Отпада ограничението за автомобили над 12 тона през проход Рожен. Това съобщиха от пресцентъра на Агенция \"Пътна инфраструктура\".", "date": "2018.02.14", "title": "АПИ: Отпада ограничението за автомобили над 12 тона през проход Рожен"}
{"url": "http://www.focus-news.net/news/2018/02/14/2488326/yambol-programata-za-optimizatsiya-na-uchilishtnata-mrezha-v-obshtinata-be-odobrena-edinodushno-ot-chlenovete-na-konsultativniya-savet-po-obrazovanie.html", "text": "С пълно единодушие членовете на Консултативния съвет по образование в Ямбол подкрепиха предложената от кмета Програма за оптимизация на училищната мрежа в общината. Това съобщиха от пресцентъра на Общината. Идеята е заложените мерки да бъдат реализирани за предстоящата учебна 2018/2019 г. \r\nНа първо място те предвиждат сливане на ОУ „Хр. Смирненски“ и ОУ „Димчо Дебелянов“, като новото основно училище ще се помещава в базата на ОУ „Хр. Смирненски“ и ще приеме неговото име. Мотивите за сливането са все по-намаляващият и недостатъчен брой на учениците в тези училища, което води до финансови затруднения, занижено качество на образователния процес и неефективно използване на сградния фонд. Показателно е, че в рамките на последните 5 години броят на учащите се е намалял драстично, като в ОУ „Хр. Смирненски“ през учебната 2012/2013 е имало 339 ученика, разпределени в 17 паралелки, а в през настоящата  2017/2018 броят им е едва 137, обхванати в 7 паралелки. \r\nВ ОУ „Д. Дебелянов“ за същия период тенденцията е спад от 211 на 168 ученика. И двете училища изпитват затруднения с пълняемостта на паралелките, като тя изкуствено се поддържа с прием на деца от съседни общини като „Тунджа“ и Стралджа. През 2017 г. се наложи Общински съвет – Ямбол да гласува дофинансиране на 3 маломерни паралелки в тези учебни заведения. \r\nПредвиденото за учебната 2018/2019 г. сливане ще доведе до постигане на по-добро съотношение „брой ученици на един учител“, запазване на работните места на педагогическите специалисти и осигуряването на пълен норматив за преподавателите; целесъобразно използване на финансовите ресурси, преструктуриране на разходите и насочването им за модернизация на учебния процес, включително заделяне средства за повишаване на  квалификацията на  педагогическите специалисти; уплътняване на сградния фонд и създаване условия за по-добра целодневна организация на учебния ден. \r\nПо-ефективното управление на публичните средства ще даде възможности и за модернизиране на материално-техническата база. Сливането на училищата е подкрепено и с писмени становища на двамата директори.\r\nОт друга страна, Програмата за оптимизация на училищната мрежа в Ямбол предвижда преместването на НУ „Св. Св. „Кирил и Методий“ в сградата, ползвана в момента от ОУ „Д. Дебелянов“. Началното училище е едно от най-старите в града и се ползва с устойчив авторитет за високо качество на образователния процес. От тази учебна година то функционира и като иновативно училище, заради въведените съвременни методи на обучение. Сегашният сграден фонд на НУ „Св. св. Кирил и Методий“ обаче е крайно недостатъчен предвид броя на учениците и не позволява пълноценно въвеждане на целодневна организация на учебния ден. Преместването в новата база ще доведе до  въвеждането на обучение само в една смяна, самостоятелни класни стаи за всяка паралелка, ползването на голям училищен двор с няколко игрища и тенис-корт, също и отделен, голям физкултурен салон. \r\nТретият компонент от Програмата предвижда настоящата сграда на началното училище да бъде предоставена за ползване на Общински детски комплекс (ОДК), който функционира като Център за подкрепа за личностно развитие, а от януари т.г. в структурата му влиза и Центърът за кариерно ориентиране. Това ще позволи събирането на всички клубове и школи, функциониращи към ОДК в една сграда, с допълнителното предимство да бъде в централната част на града.\r\nПриетата единодушно от членовете на Консултативния съвет по образование Общинска програма за оптимизация на училищната мрежа от учебната 2018/2019 година в община Ямбол предстои да бъде гласувана на заседание на Общински съвет – Ямбол.", "date": "2018.02.14", "title": "Ямбол: Програмата за оптимизация на училищната мрежа в общината бе одобрена единодушно от членовете на Консултативния съвет по образование"}
{"url": "http://www.focus-news.net/news/2018/02/14/2488322/veliko-tarnovo-57-godishen-mazh-ot-byala-cherkva-e-zaginal-pri-pozhar.html", "text": "57-годишен мъж от град Бяла Черква е загинал при пожар. Това съобщи за Радио „Фокус“ – Велико Търново говорителят на Областна дирекция на МВР в старата столица Марияна Христова. Сигнал за случая е получен тази сутрин, в 07.34 часа. На адреса незабавно са изпратени екипи на пожарната в Павликени. След потушаването на пламъците в селскостопанската постройка, пригодена за живеене, е намерено обгоряло тялото на 57-годишния обитател. Въпреки бързата намеса на огнеборците огънят е унищожил около 30 кв. м покривна конструкция и 10 кв. м кара таван. Останалата част от кирпичената постройка е спасена. Тялото е откарано за аутопсия във великотърновската болница. На местопроизшествието се извършва оглед. Причините за пожара са в процес на изясняване. По случая е започнато досъдебно производство.", "date": "2018.02.14", "title": "Велико Търново: 57-годишен мъж от Бяла Черква е загинал при пожар"}
{"url": "http://www.focus-news.net/news/2018/02/14/2488324/dobrich-s-razlichni-initsiativi-v-grada-shte-bade-otbelyazan-praznikat-sirni-zagovezni-na-18-fevruari.html", "text": "С различни инициативи в града ще бъде отбелязан празникът Сирни Заговезни на 18 февруари. Това съобщиха от пресцентъра на Общината. В празничната програма е включено кукерско шествие, което ще тръгне от началото на пешеходна зона на бул. „25 септември“ в 15.30 часа. От 16.00 часа в АЕМО „Старият Добрич“ до Часовниковата кула ще се проведе възстановка на ритуалите, свързани със Сирни Заговезни: кукерски игри, сирнишка трапеца, „хамкане”, хвърляне на стрели, прескачане на огън и сирнишко хоро. Организатори са Община град Добрич и Регионален исторически музей - Добрич.\r\nВ програмата участват Професионален фолклорен ансамбъл „Добруджа“ и Представителна фолклорна танцова студия „Добруджа“ с гл. художествен ръководител Стоян Господинов, както и  деца и родители от Народно читалище „Български искрици – 2016 г.“\r\nНа този ден си припомняме Христовите думи: „Ако не простите на човеците съгрешенията им, и вашият небесен Отец няма да прости съгрешенията ви\". Затова традицията изисква всеки от нас да поиска прошка от близките си, както и сам да потърси в себе си сили да прости. \r\nХарактерен обичай за този ден е паленето на огньове (клади), а след като прегорят се прескачат за здраве. После около тях се играят хора и се пеят песни. Затова празникът се нарича и Поклади. \r\nМного популярен е и обичаят хвърляне на стрели. Назад във времето всеки момък изстрелва запалена стрела в двора на момата, която си е харесал. Обикновено това продължава до късно вечерта. Семейството на момата стои будно, за да гаси пламъците, докато тя самата събира стрелите. Която мома събере най-много стрели от двора си, тя е най-лична и най-харесвана.\r\nНа Сирни Заговезни - преди началото на Великия пост, православните християни за последен път до Великден вкусват млечни продукти и яйца. За трапезата на Заговезни се приготвят баница със сирене, варени яйца, варено жито, халва с ядки. \r\nПрието е да се извършва и обичаят хамкане - на червен конец се завързва и се спуска от тавана парче бяла халва или варено яйце. Най-възрастният мъж завърта конеца в кръг и всеки член от семейството, главно децата, се опитва да хване халвата или яйцето с уста. Който успее, ще бъде здрав през цялата година.\r\nВ седмицата преди Сирни Заговезни тръгват кукерските дружини. Маскирани мъже, облечени с кожи и накичени със звънци, обикалят по домовете и благославят за здраве и плодородие. \r\nПостът е своеобразна магия, който трябва да предизвика плодородието. В традицията той означава временна смърт, след която задължително следва ново раждане. Така се символизира вечният кръговрат, завъртане на цикъла от безплодие към плодовитост.", "date": "2018.02.14", "title": "Добрич: С различни инициативи в града ще бъде отбелязан празникът Сирни Заговезни на 18 февруари"}
{"url": "http://www.focus-news.net/news/2018/02/14/2488316/dobrich-24-godishen-mazh-bez-knizhka-e-zaginal-pri-katastrofa-na-selo-medovo-selo-benkovski.html", "text": "24-годишен мъж без книжка е загинал при катастрофа на село Медово - село Бенковски. Това съобщиха от ОДМВР - Добрич. Сигналът за инцидента е подаден на 13 февруари около 16.30 часа. На място е установено, че водачът на лек автомобил „Хонда” с добричка регистрация поради движение с несъобразена скорост губи контрол над автомобила, напуска пътното платно и се преобръща. Вследствие на инцидента на място загива 24-годишният неправоспособен водач на МПС от село Енево, област Добрич. По случая е образувано досъдебно производство.", "date": "2018.02.14", "title": "Добрич: 24-годишен мъж без книжка е загинал при катастрофа на село Медово - село Бенковски"}
{"url": "http://www.focus-news.net/news/2018/02/14/2488334/blagoevgrad-rzi-organizira-deynosti-za-povishavane-na-informiranostta-na-mladite-hora-za-bezriskovoto-seksualno-povedenie.html", "text": "Регионална здравна инспекция (РЗИ)-Благоевград организира различни дейности за повишаване на информираността на младите хора за безрисковото сексуално поведение. Това казаха за Радио „Фокус“-Пирин от Регионална здравна инспекция-Благоевград. „За поредна година Регионална здравна инспекция-Благоевград организира и провежда здравно-образователни и превантивни дейности за повишаване информираността на населението, отговорно отношение към собственото здраве, промоция на безрисково сексуално поведение на подрастващите и младите хора“, казаха още от РЗИ-Благоевград. \r\nТрадиционно на 14 февруари се отбелязва Денят на влюбените, в партньорство с представителите на Местния обществен комитет за „Превенция на ХИВ/СПИН, СПИ и туберкулоза“ към Община Благоевград, доброволци (студенти и ученици), здравни медиатори и през 2018 г. са подготвили забавни и образователни мероприятия. Не за първи път в инициативите ще се включат и деца от ДГ №8 „Вечерница“ Благоевград  с изработване на поздравителни картички до своите родители. “Нека не забравяме за важността на профилактиката. Броят на ХИВ позитивните расте всяка година. В периода 1986 г. – 27 ноември 2017 г. в България са регистрирани общо 2 694 лица с ХИВ инфекция, като преди 10 години те са 815 лица. Ограничаването на разпространението на инфекцията е грижа и отговорност на всички. Да бъдем информирани и здрави, защото ЖИВОТЪТ Е БЕЗЦЕНЕН и защото малките крачки, които правят нашите деца трябва да бъдат към ГОЛЯМОТО БЪДЕЩЕ“, казаха още от РЗИ.\r\nЛора КАЛЧЕВА", "date": "2018.02.14", "title": "Благоевград: РЗИ организира дейности за повишаване на информираността на младите хора за безрисковото сексуално поведение"}
{"url": "http://www.focus-news.net/news/2018/02/14/2488327/blagoevgrad-na-gkpp-kulata-trafikat-e-intenziven-na-izhod-tovarni-avtomobili.html", "text": "На българо-гръцката граница, на ГКПП \"Кулата\" трафикът е интензивен на изход товарни автомобили. Това съобщиха за Радио „Фокус“ – Пирин от пункта. На ГКПП \"Илинден\" преминаването се осъществява без проблеми, както и на останалите пунктове на българо-гръцката граница.\r\nЛора КАЛЧЕВА", "date": "2018.02.14", "title": "Благоевград: На ГКПП \"Кулата\" трафикът е интензивен на изход товарни автомобили"}
{"url": "http://www.focus-news.net/news/2018/02/14/2488336/yambol-s-praznichna-programa-v-grada-shte-bade-otbelyazan-profesionalniyat-praznik-na-lozarite-i-vinarite.html", "text": "Ямбол ще отбележи професионалния празник на лозарите и винарите с пищен празник, посветен на „Трифон Зарезан“, на 18 февруари. Това съобщиха от пресцентъра на Общината. Три тона вино, кулинарно шоу с Ути Бъчваров и много настроение с концертната програма на Поли Паскова и Ансамбъл „Тунджа“ очакват всички в Градския парк на Ямбол от 11.00 до 14.00 часа. Ще бъдат пресъздадени традиционни ритуали за плодородие и благоденствие, включително кукерски обичай за здраве и берекет, а в празника е включена и безплатна дегустация на качествени напитки и специално приготвени мезета.\r\nСъбитието се провежда вече за трета поредна година и е своеобразна прелюдия към Международния маскараден фестивал „Кукерландия“. По този начин се подчертава връзката между традициите на кукерските игри с древните Дионисиеви празници и славата на Ямболския край като отколешен винарски район и Земя на кукерите. Празникът на виното се организира от най-старата изба в Южна България - „Вила Ямбол“, с подкрепата на Община Ямбол.\r\nПрез последните три години „Вила Ямбол“ превърна професионалния си празник в събитие за целия град, за което благодари най-вече на местната общност за подкрепата. През 2016 г. и 2017 г. Празникът на виното събра над 10 000 души. \r\n„Вила Ямбол“ пази традициите на винопроизводството от далечната 1924 година и до днес прославя региона на Ямбол като важен за винопроизводството център. Гордост за „Вила Ямбол” е фактът, че първата мускатова ракия в България – „Стралджанска“ е дестилирана именно тук и неслучайно тя заема почетно място в портфолиото на производителя. Базите за производство са разположени в град Ямбол и във винарска изба в град Стралджа. Вината на „Вила Ямбол“ са сред най-продаваните у нас. Зад граница избата изнася продукция за над 20 държави и приема утвърждаването на имиджа на българското вино навън като лична кауза. Доказателство за високото качество на продуктите на ямболската винарна са многобройните отличия на международни конкурси. На Винария 2017 „Вила Ямбол” спечели 1/5 от отличията и прибра Златен ритон, 9 златни медала и 4 сребърни за своите вина. Именно затова „Вила Ямбол” получи и ексклузивната награда \"Бъчва на годината\", която се дава ежегодно за най-успешната изба у нас. Нейната резерва Villa Yambol Каберне Совиньон донесе единственият двоен златен медал на Mondial de Bruxelles, надделявайки над вина в много по-висока ценова категория. A нейното Kabile Мавруд и Каберне Совиньон е с три златни медала за една година -  от Mondial de Bruxelles, Vinalies International и London experts in wine. Вината от тази серия се появиха на пазара през миналата година. Те са кръстени на античния тракийски град край Ямбол – „Кабиле“ и на етикета им е изобразена богинята Кибела – покровителка на древния  град.", "date": "2018.02.14", "title": "Ямбол: С празнична програма в града ще бъде отбелязан професионалният празник на лозарите и винарите"}
{"url": "http://www.focus-news.net/news/2018/02/14/2488338/api-nad-350-snegopochistvashti-mashini-obrabotvat-patishtata-shofyorite-da-karat-vnimatelno-zashtoto-se-ochakvat-zaledyavaniya.html", "text": "Над 350 машини почистват републиканските пътища в районите със снеговалеж. Това съобщиха от пресцентъра на Агенция \"Пътна инфраструктура\". Най-интензивен е в Софийска област и Родопите - в областите Смолян и Пазарджик. Обработката на настилките продължава, за да се осигури безопасността на пътуването при зимни условия. Очаква се около обяд спиране на валежите и понижение на температурите, което е предпоставка за заледяване по усойните места. Необходимо е шофьорите да карат със съобразена скорост и повишено внимание.\r\nБез ограничение е преминаването през високопланинските проходи Републиката, Ришки, Котленски, Печинско, Айтоски, Обзорски, Рожен и Предел. За всички видове превозни средства е забранено преминаването през Троянски. Забранени за МПС над 12 т е движението през Превала, Петрохан и Шипка. През Вратник и Твърдишки е ограничено преминаването за камионите над 10 т, а през Дюлински и Пампорово за МПС над 3.5 т.", "date": "2018.02.14", "title": "АПИ: Над 350 снегопочистващи машини обработват пътищата, шофьорите да карат внимателно, защото се очакват заледявания"}
{"url": "http://www.focus-news.net/news/2018/02/14/2488339/sofiya-politseyski-patrul-e-razpolozhen-na-32-km-ot-am-trakiya-v-posoka-stolitsata.html", "text": "Полицейски патрул с радар е разположен на 32 км от АМ „Тракия“ в посока столицата, съобщи читател на Агенция „Фокус“. \r\n„Фокус“ призовава водачите да шофират със скорост, съобразена с метеорологичните условия.", "date": "2018.02.14", "title": "София: Полицейски патрул е разположен на 32 км от АМ „Тракия“ в посока столицата"}
{"url": "http://www.focus-news.net/news/2018/02/14/2488337/prof-nikolay-ovcharov-arheolog-perperikon-e-flagmanat-na-razvitieto-na-turizma-no-mi-se-iska-da-napravim-marshruti-i-v-severoiztochna-balgariya.html", "text": "Перперикон е флагманът на развитието на туризма, но в никакъв случай не е достатъчен един обект, колкото и хубав да е той. Това каза в интервю за Агенция „Фокус“ археологът проф. Николай Овчаров по повод Деня на българския археолог – 14 февруари. „Хората в целия свят в последните години отиват на места, където има сравнително малко разстояние, а много обекти. Именно по тази причина се създават т.нар. дестинации или маршрути, които могат в рамките на 5-6 дни хората да видят максимално много неща. Ето това е Източнородопският маршрут. След Перперикон човек може да види пещерата Утроба, храмът на Великата богиня-майка, прекрасните крепости, светилището на Орфей при Татул и да стигне до прекрасния Златоград с неговите етнографски ценности“, обясни проф. Овчаров и уточни, че това е нещо, което са разработили и вече действа активно вече няколко години поред. „Нещо подобно ми се иска да направим в Североизточна България – Мисионис, на 15 км от Велики Преслав, на 30-40 км от Шумен с Плиска, Мадара, Шуменската крепост, Разград с Абритус, който е невероятен римски град и е на 30 км“, добави той. \r\nСпоред проф. Овчаров археологическата работа далеч не е само копане. „Тя е само част от нещата по разкриването на обектите“, заяви още проф. Николай Овчаров.\r\nЛюба АЛЕКСИЕВА", "date": "2018.02.14", "title": "Проф. Николай Овчаров, археолог: Перперикон е флагманът на развитието на туризма, но ми се иска да направим маршрути и в Североизточна България"}
{"url": "http://www.focus-news.net/news/2018/02/14/2488328/tihomir-trifonov-tehnolog-vav-vinarska-izba-kray-varna-interesna-beshe-godinata-za-vinoproizvoditelite.html", "text": "Интересна беше годината за винопроизводителите. Това каза в интервю за Радио „Фокус“ – Варна Тихомир Трифонов, технолог във винарска изба край Варна. „Толкова интересна, че нямам спомен друга реколта такава да е била от 20-годишната ми практика, която съм имал във винарския бранш. Интересна заради това, че гроздоберът и въобще вегетацията на лозата беше изместена с близо месец тук в района на Североизточна България и по-конкретно на Варна. Имахме студена пролет и това избута растението с неговите растежни фактори и съответно зрелостта на гроздето, но създаде предпоставка да имаме една равномерна зрялост до времето на гроздобера, което пък обуславя много от ароматните и вкусовите качества на някои вина от определени сортове“, допълни Тихомир Трифонов. \r\nПо думите му сортове, които е трябвало да се берат първи, са се брали последни и обратното. „Това повлия много на качеството на вината от гледна точка на това, че при едни сортове този темп на зрялост се отрази много добре върху вкусовите и ароматни качества, при други сортове не беше благодарна реколтата“, каза още Тихомир Трифонов.\r\n\"Публиката търси вина с нови вкусове\", посочи също Трифонов. „За да се привлича интересът на клиента, на публиката, трябва да се подхожда с нови неща, колкото и тази класическа напитка виното да не е подвластна на такива силни трусове. Но клиентите, които натрупват повече винена култура, ходейки и в чужбина, вече имат възможността да се докоснат до много нови неща и търсят такива нови вкусове. Като сорт може да се открои Ризлинг във вида на италиански, немски, търсят се такива аромати. Грюнер Велтлинер е един нов сорт грозде за региона, Вионие е също доста интересен сорт грозде с типичните си по-скоро червени аромати във виното, които се появяват впоследствие. В нашите лозови масиви има един последовател на италианския Ризлинг, наречен Пинолетто, в някаква съвременна вариация, с който успяхме да събудим завиден интерес и беше много добре приет от публиката. Червените сортове грозде, които добре се чувстват в региона – Пино Ноар, Санджовезе, са също много добре приемани“, отбеляза Тихомир Трифонов.\r\nМарияна ВАЛЕНТИНОВА", "date": "2018.02.14", "title": "Тихомир Трифонов, технолог във винарска изба край Варна: Интересна беше годината за винопроизводителите"}
{"url": "http://www.focus-news.net/news/2018/02/14/2488340/vidin-tyaloto-na-79-godishen-mazh-ot-bregovo-e-namereno-v-doma-mu-ne-sa-ustanoveni-danni-za-nasilie.html", "text": "Вчера полицейски служители открили трупа на самотноживеещ 79-годишен жител на Брегово в дома му. Това съобщиха от ОДМВР - Видин.Униформените посетили адреса след получен сигнал от служител на общината - мъжът не е бил забелязван през последните дни. Следи от взломяване и липса на вещи от къщата не били констатирани, в имота имало множество кучета, различни породи, без ушни марки. Дежурна оперативна група, в присъствието на съдебен лекар, извършила оглед на трупа – данни за насилствена смърт не били установени. Тялото е приведено за аутопсия във видинската болница. Случаят е докладван в Окръжна прокуратура, в РУ - Видин е образувано досъдебно производство.", "date": "2018.02.14", "title": "Видин: Тялото на 79-годишен мъж от Брегово е намерено в дома му, не са установени данни за насилие"}
{"url": "http://www.focus-news.net/news/2018/02/14/2488341/v-spetsializiranite-sastavi-na-nelk-veche-nyama-da-uchastva-lekar-ot-noi.html", "text": "Народните представители приеха на второ четене промени в Закона за здравето, с които отмениха досега действащия текст в закона, според който в специализираните състави на НЕЛК (Национална експертна лекарска комисия) задължително участва лекар от НОИ, предаде репортер на Агенция „Фокус“. Парламентът реши в извършването на медицинска експертиза да не може да участва лекар, който е участвал в изготвянето на обжалваното експертно решение. В медицинската експертиза няма да може да участва и лекар, който е участвал в консултативната дейност, свързана с експертизата на временната неработоспособност, на вида и степента на увреждане и трайно намалената работоспособност. \r\nЗапочналите и неприключилите до влизането в сила на този закон процедури по извършване на медицинска експертиза ще се довършват според приетите промени. \r\nБиляна ИВАНОВА", "date": "2018.02.14", "title": "В специализираните състави на НЕЛК вече няма да участва лекар от НОИ"}
{"url": "http://www.focus-news.net/news/2018/02/14/2488343/vratsa-63-godishen-shofyor-na-avtobus-e-zadarzhan-za-upravlenie-s-177-promila-alkohol-v-avtobusa-ne-e-imalo-patnitsi.html", "text": "Враца: 63-годишен шофьор на автобус е задържан за управление с 1.77 промила алкохол. Това съобщиха от ОДМВР - Враца. Шофьорът е проверен от полицейски патрул на 13 февруари 2018 г. в 17.10 часа в град Враца на бул. ”В. Кънчов”. Патрулът забелязал криволичещ по пътното плътно автобус „Исузу“. След като спрели автобуса, полицейските служители установили с техническо средство, че водачът с инициали И.И. (на 63 г.) град Враца, шофира след употреба на алкохол - 1.77 промила. В автобуса не е имало пътници. Водачът е задържан в РУ - Враца. Образувано е БП.", "date": "2018.02.14", "title": "Враца: 63-годишен шофьор на автобус е задържан за управление с 1.77 промила алкохол, в автобуса не е имало пътници"}
{"url": "http://www.focus-news.net/news/2018/02/14/2488332/hristian-mitev-nfsb-novite-promeni-v-zakona-za-gorite-predvizhdat-edinstveno-izgrazhdane-i-poddarzhane-na-ski-saorazheniya.html", "text": "Депутати от НФСБ са сред вносителите на Законопроект за изменение и допълнение на Закона за горите. Това съобщиха от пресцентъра на НФСБ. Поправките бяха внесени от „Обединени патриоти“ и ГЕРБ. Предлаганите в Законопроекта промени са в отговор на необходимостта от неотложни законодателни мерки за създаване на равни условия за развитие на планинския и ски туризъм в зимните курорти, се казва в мотивите на внесения законопроект. Приемането на законопроекта е наложително с оглед на необходимостта от въвеждане на правен режим за създаване на нови и разширение на съществуващите ски зони, предвид нарастващата роля на зимния туризъм у нас, както и за затвърждаването на България като лидер на ски туризма на Балканите.\r\nНовите промени в Закона за горите предвиждат единствено изграждане и поддържане на ски съоръжения. Тук не говорим за строителство на почивни бази като хотели и вилни селища. Това заяви единият от вносителите на промените и депутат от НФСБ в групата на „Обединени патриоти“ Христиан Митев. \r\n„Основното при тях е, че се дава възможността да се изграждат ски писти и придружаващите ги съоръжения – станции и стълбове на ски влекове и лифтове, възможност, която не е съществувала досега в Закона за горите“, посочи Христиан Митев. \r\nСъщо така, за първи път се въвежда изискването да се преобразуват от горски в урбанизирани територии тези, на които се изграждат ски писти и поддържащите ги съоръжения,  добави народният представител. Христиан Митев подчерта още веднъж, че с предложените промени няма да се строят хотели, вилни селища или ресторанти, а само ще се изграждат ски съоръжения.", "date": "2018.02.14", "title": "Христиан Митев, НФСБ: Новите промени в Закона за горите предвиждат единствено изграждане и поддържане на ски съоръжения"}
{"url": "http://www.focus-news.net/news/2018/02/14/2488345/pregled-na-osnovnite-temi-v-evropeyskiya-pechat-agentsiya-fokus.html", "text": "Парламентът на Каталуния обяви, че ще прати молба до Европейския съд за правата на човека (ЕСПЧ) в Страсбург, за да може Карлес Пучдемон да встъпи длъжност като регионален лидер, пише  The Brussels Times.\r\nПучдемон е все още в изгнание в Белгия. Каталунският парламент „ще поиска от ЕСПЧ да гарантира политическите права на Пучдемон и съответно на неговото право на политическо участие“, заяви прессекретарят на Каталунския парламент Рожер Торент. Той не спомена кога точно ще бъде изпратена молбата.\r\n„С цел да се защитят правата на г-н Пучдемон, председателят на каталунския парламент ще подкрепи молбата му за превантивни марки пред ЕСПЧ“, пише в официално заявление на каталунския законодателен орган, където мнозинство имат партиите, искащи откъсването на региона от Испания.\r\n***\r\nХоландският министър-председател Марк Рютте призна, че е „подценил“ въздействието от лъжата на външния министър Халбе Зийлстра относно това, че се срещал с руския президент Владимир Путин. Той допълни, че разбира решението на министъра да подаде оставка, пише  Netherlands Times.\r\nРютте заяви, че е знаел за лъжата две седмици преди разкритието, но е решил да не разкрива това, знаейки, че Зийлстра сам публично ще  си признае. Фактът, че министърът се е забавил две седмици, преди да разкрие лъжите си се е дължало на това, че в този период е бил или в чужбина, или болен. „Не става дума за нарочно забавяне, но щеше да е добре той да бе казал по-рано. Все пак Зийлстра обеща да направи така и го направи“, допълни министър-председателят. \r\nСъщевременно Рютте заяви, че е подценил ситуацията и въздействието от нея.  Зийлстра подаде оставка във вторник, малко след като разкри, че е лъгал относно срещата си с Путин. Той твърдеше в течение на четири години, че е по време на среща преди години, докато е бил директор в петролната компания „Шел“, е чул как руският президент е заявил, че иска да завладее Украйна и Балтийските републики. Всъщност бившият изпълнителен директор на компанията Йерун ван де Веер е присъствал на срещата във вилата на Путин и е разказал за нея на Зийлстра. По-късно самият Зийлстра е изкривил предадените му думи на руския президент. По време на признанията си министърът заяви, че е заявил, че е бил лично на срещата, за да запази анонимността на Ван де Веер. \r\nРуското посолство в Холандия излезе със заявление, в което изрази гняв относно твърденията на министъра, твърдейки, че това е част от очернящата кампания на холандското правителство срещу Москва. Опозиционните партии също разкритикуваха Зийлстра и правителството. \r\n***\r\nУнгарският външен министър Петер Сиярто присъства на срещата на външните министри на Глобалната коалиция, бореща се срещу „Ислямска държава“, провела  се в Кувейт,  пише  Magyar Hirlap.\r\n„Защитата на външните граници днес е дори още по-важна цел и задача за Европа от преди“, заяви Сиярто. „Благодарение на бойните успехи на коалицията срещу „Ислямска държава“ терористичната организация е загубила 98% от териториите, които бе окупирала преди. Това може да са добри новини, но те носят и допълнителни предизвикателства“, допълни той.\r\n„Терористичната организация е променила тактиката си и от една страна се опитва да окупира нови територии, но също така иска да изпрати обратно у дома своите европейски бойци. Около 5000 души са отишли там от Европа и три хиляди души, които са граждани на Европейския съюз все още са в региона“, допълни унгарският външен министър. „Ислямска държава“ иска да ги върне в Европа, за да извършват терористични актове“, убеден е той.\r\n„Поради тази причина, в своето настоящо положение, терористичната организация представлява поредната заплаха за сигурността на Европа, защото с нова мигрантска вълна ние може да отворим портите към Европа пред тези терористи, които искат да се върнат по родните си места“, подчерта Сиярто. \r\n***\r\nБританският премиер Тереза Мей ще проведе решаващи разговори с федералния канцлер на Германия Ангела Меркек,която е с отслабени позиции в момента според британския ежедневник Daily Express.\r\nТереза Мей отива в Берлин в петък, за да се срещне с Ангела Меркел в опит да се възползва от отслабената позиция на канцлера и разделението в Европейския съюз по темата  Брекзит, за да постигне възможно най-добри условия за преходния период. Срещата между двете ще е първата след като Меркел успя да постигне коалиционно споразумение след месеци на несигурност. Германският канцлер обаче бе принуден да направи ключови отстъпки пред бъдещите коалиционни партньори от Социалдемократическата партия, което несъмнено отслаби позициите й.  \r\nБританският премиер ще използва възможността да разговаря с лидера на водещата икономика в Европа в опит да разблокира преговорите за Брекзит. Очаква се Мей да направи амбициозно предложение за подкрепа на общата европейска сигурност.\r\n---", "date": "2018.02.14", "title": "Преглед на основните теми в европейския  печат (Агенция \"Фокус\")"}
{"url": "http://www.focus-news.net/news/2018/02/14/2488347/nsi-prez-chetvartoto-trimesechie-na-2017-g-brutniyat-vatreshen-produkt-narastva-s-36-spryamo-sashtoto-trimesechie-na-2016-g.html", "text": "През четвъртото тримесечие на 2017 г. брутният вътрешен продукт (БВП) нараства с 3.6% спрямо съответното тримесечие на предходната година и с 0.8% спрямо третото тримесечие на 2017 г. според сезонно изгладените данни. Това сочи статистика на Националния статистически институт (НСИ). В ръководството на Евростат за тримесечните национални сметки експресните оценки за БВП са дефинирани като:\r\n„...най-ранната картина на икономиката, представена в съответствие с концепциите и дефинициите на Системата на националните сметки, данните за която се произвеждат и публикуват във възможно най-кратки срокове след края на отчетното тримесечие, като се използва ограничена и непълна информация в сравнение с традиционно разработваните тримесечни показатели на националните сметки...”.\r\nЕкспресните оценки за БВП се основават на предварителни налични към момента месечни и тримесечни данни за отделните икономически сектори (обект на последващи актуализации и ревизии), на експертни оценки и модели за поведението на компоненти в състава на БВП, за които към момента на изчисленията не е налична директна базисна информация.\r\nРазработените експресни оценки за четвъртото тримесечие на 2017 г. са подготвени в срок от 45 дни след отчетния период. Те са представени в стандартен формат за публикуване на тримесечните данни на националните сметки - стойностен обем в текущи цени, относителни дялове на компонентите в състава на БВП и темпове на прираст, получени от сезонно изгладени данни спрямо предходното тримесечие и спрямо същото тримесечие на предходната година.\r\nСъгласно Календара за разпространение на резултатите от статистическите изследвания НСИ ще подготви и публикува предварителни оценки за тримесечните данни за БВП за четвъртото тримесечие на 2017 г. на 7 март 2018 година.\r\nСпоред експресните оценки на НСИ за четвъртото тримесечие на 2017 г. БВП в номинално изражение достига 27 875 млн. лева. Реализираната добавена стойност през четвъртото тримесечие на 2017 г. е 24 060 млн. лeвa. По елементи на крайното използване най-голям дял в БВП заема крайното потребление (82.3%), което в стойностно изражение възлиза на 22 954 млн. лева. През четвъртото тримесечие на 2017 г. бруто капиталообразуването е 6 297 млн. лв. и заема 22.6% относителен дял в БВП. Външнотърговското салдо е отрицателно.\r\nТримесечни изменения \r\nПрез четвъртото тримесечие на 2017 г. спрямо третото тримесечие на 2017 г. БВП по сезонно изгладени данни се увеличава с 0.8%. За същия период брутната добавена стойност нараства с 0.9%.\r\nСпоред експресните оценки на БВП по елементи на крайното използване през четвъртото тримесечие на 2017 г. принос за регистрирания икономически растеж спрямо третото тримесечие на 2017 г. има увеличението на крайното потребление - с 2.2%.\r\nГодишни изменения\r\nПрез четвъртото тримесечие на 2017 г. БВП по сезонно изгладени данни нараства с 3.6% спрямо същото тримесечие на предходната година. Брутната добавена стойност се увеличава с 3.7%. \r\nКрайното потребление регистрира положителен икономически растеж от 4.7%. Бруто образуването на основен капитал отчита ръст с 3.2% през четвъртото тримесечие на 2017 г. спрямо съответното тримесечие на предходната година. Износът и вносът на стоки и услуги се увеличават съответно с 2.0 и 9.4%.", "date": "2018.02.14", "title": "НСИ: През четвъртото тримесечие на 2017 г. брутният вътрешен продукт нараства с 3.6% спрямо същото тримесечие на 2016 г."}
{"url": "http://www.focus-news.net/news/2018/02/14/2488335/pazardzhik-po-povod-14-fevruari-zhiteli-i-gosti-na-velingrad-shte-badat-pocherpeni-s-vino-i-lakomstva.html", "text": "По повод Деня на влюбените – 14 февруари всички жители и гости на Велинград, които преминават през центъра на града, ще бъдат почерпени с вино и лакомства. Това съобщи  за Радио „Фокус“ – Пазарджик Бояна Кирилова от Общината. Тя уточни, че в една от къщичките, намираща се пред сцената на площада в центъра, хората ще бъдат почерпени с лакомства и сгрявани с чаша червено вино, а на влюбените ще раздават валентинки с любовни послания.\r\nВаня НИКОЛОВА", "date": "2018.02.14", "title": "Пазарджик: По повод 14 февруари жители и гости на Велинград ще бъдат почерпени с вино и лакомства"}
{"url": "http://www.focus-news.net/news/2018/02/14/2488319/silistra-ritual-tsar-na-lozyata-shte-se-provede-v-tutrakan.html", "text": "Ритуал „Цар на лозята“ ще се проведе в Тутракан. Това съобщиха от настоятелството на храм „Св. Николай“-Тутракан. Ритуалът ще бъде изпълнен от 11.00 часа в парк „Хр. Ботев“ в града.", "date": "2018.02.14", "title": "Силистра: Ритуал „Цар на лозята“ ще се проведе в Тутракан"}
{"url": "http://www.focus-news.net/news/2018/02/14/2488346/st-komisar-nikolay-dimov-zhenata-zastrelyana-v-pamporovo-ima-tri-ognestrelni-rani-a-mazhat-edna-pistolet-e-otkrit-v-skuta-mu.html", "text": "Около 23.35 часа на 13 февруари е получен сигнал за открити тела на мъжа и жена в автомобил по пътя между Пампорово и Стойките. Жената има три огнестрелни рани – две в гърдите и една в главата, а мъжът има една рана в главата. Това заяви на брифинг в Окръжна прокуратура - Смолян ст. комисар Николай Димов, директор на ОД МВР – Смолян, предаде репортер на Радио „Фокус“ – Смолян. „След подаване на сигнала от случайно преминаващ с автомобила си гражданин, екип на РУ –Чепеларе от участък Пампорово е отишъл незабавно на мястото. Там са открити две лица от мъжки и женски пол с видими огнестрелни рани по тях. Сформирана е дежурна група на ОД МВР – Смолян и РУ – Чепеларе, уведомена е Окръжна прокуратура – Смолян. Намерени са следи и веществени доказателства на място. В хода на оперативно-издирвателните мероприятия съвместно с ОД МВР – Пловдив е установено, че починалите са мъж на 48 г. и жена на 41 г. от Пловдив, които са живеели във фактическо съжителство. В скута на мъжа е намерен незаконно притежаван пистолет, лицето е нямало разрешително за притежаване на оръжие“, поясни ст. комисар Димов. Той уточни, че жената е работила в Пампорово като банков служител от два дни и е пристигнала в района в понеделник. За мъжът няма данни за постоянна трудова заетост, като е ясно само, че е бил музикант. И двамата имат  по едно дете от предишни бракове, като жената е разведена, а мъжът е вдовец. Продължават оперативно-издирвателните и процесуално-следстваните действия. Телата са приведен за аутопсия в МБАЛ – Смолян. \r\nНели ГЕРГЬОВСКА", "date": "2018.02.14", "title": "Ст. комисар Николай Димов: Жената, застреляна в Пампорово има три огнестрелни рани, а мъжът една, пистолет е открит в скута му"}
{"url": "http://www.focus-news.net/news/2018/02/14/2488349/pregled-na-osnovnite-temi-v-pazardzhishkiya-pechat.html", "text": "На първата си страница вестник „Пазарджишка Марица“ отделя място за Деня на влюбените под заглавието „50 нюанса любов“ и допълва, че заведенията в Пазарджик са пълни за празника. На втора страница основна е темата за изграждането на регионалното депо за твърди битови отпадъци като заглавието е „Започва строителството на компостиращи и сепариращи системи“. На трета страница е отделено място за туризма в региона като изданието пише „Хотелите във Велинград са пълни“. На следващата страница основна е образователната тема. „Учениците от НУ „Отец Паисий“ с радост носят униформи“, пише вестникът и допълва, че родителите също са съгласни децата им да са облечени по този начин. На пета страница е публикувано интервю с доц. леандър Литов, шеф на катедра „Атомна физика“ в СУ „Св. Климент Охридски“. Следващите си страници вестникът отделя за икономически, спортни и културни теми.", "date": "2018.02.14", "title": "Преглед на основните теми в пазарджишкия печат"}
{"url": "http://www.focus-news.net/news/2018/02/14/2488350/nsi-koefitsientat-na-ikonomicheska-aktivnost-za-naselenieto-na-vazrast-15-64-godini-prez-4-toto-trimesechie-na-2017-g-e-716.html", "text": "Коефициентът на икономическа активност за населението на възраст 15 - 64 навършени години през четвъртото тримесечие на 2017 година е 71.6% - с 3.6 процентни пункта по-висок в сравнение с четвъртото тримесечие на 2016 година. Това сочи статистика на Националния статистически институт (НСИ). Коефициентът на заетост за населението на възраст 15 - 64 навършени години е 67.5%, като в сравнение със същото тримесечие на 2016 г. се увеличава с 4.1 процентни пункта. Коефициентът на безработица е 5.6%, или с 1.1 процентни пункта по-нисък в сравнение с четвъртото тримесечие на 2016 година. \r\nИкономически неактивните лица на възраст 15 - 64 навършени години са 1 301.5 хил., или 28.4% от населението в същата възрастова група. От тях 98.3 хил., или 7.6%, са обезкуражени лица.\r\nПрез четвъртото тримесечие на 2017 г. общият брой на заетите лица на възраст 15 и повече навършени години е 3 167.6 хил., от които 1 704.3 хил. са мъже и 1 463.3 хил. - жени. Относителният дял на заетите лица от населението на възраст 15 и повече навършени години е 52.3%, като в сравнение със същото тримесечие на 2016 г. се увеличава с 3.1 процентни пункта. При мъжете този дял е 58.6%, а при жените - 46.5%. \r\nПрез четвъртото тримесечие на 2017 г. в сектора на услугите работят 1 990.3 хил., или 62.8% от всички заети лица. В индустрията са заети 966.7 хил. души (30.5%), а в селското, горското и рибното стопанство - 210.7 хиляди (6.7%). \r\nОт всички заети 3.5% (112.0 хил.) са работодатели, 7.6% (241.2 хил.) - самостоятелно заети лица (без наети), 88.1% (2 790.4 хил.) - наети лица, и 0.8% (24.0 хил.) - неплатени семейни работници. От общия брой на наетите лица 2 108.7 хил. (75.6%) работят в частния сектор, а 681.6 хил. (24.4%) - в обществения. \r\nС временна работа са 110.2 хил., или 3.9% от наетите лица. \r\nПрез четвъртото тримесечие на 2017 г. заетостта в отделните възрастови групи е следната: \r\nЗаетите лица на възраст 15 - 64 навършени години са 3 091.3 хиляди. Коефициентът на заетост за населението в същата възрастова група е 67.5% (71.7% за мъжете и 63.2% за жените). \r\nКоефициентът на заетост за населението на възраст 15 - 29 навършени години е 42.5% (48.1% за мъжете и 36.5% за жените). \r\nКоефициентът на заетост за населението на възраст 20 - 64 навършени години е 72.1%, съответно 76.6% за мъжете и 67.5% за жените. Спрямо четвъртото тримесечие на 2016 г. този коефициент е по-висок с 4.4 процентни пункта, като увеличението при мъжете е с 4.9 процентни пункта, а при жените - с 3.9 процентни пункта.\r\nЗаетите лица на възраст 55 - 64 навършени години са 572.1 хил., или 58.7% от населението в същата възрастова група (63.6% от мъжете и 54.3% от жените). В сравнение с четвъртото тримесечие на 2016 г. коефициентът на заетост за населението на възраст 55 - 64 години се увеличава с 4.0 процентни пункта, като увеличението при мъжете и жените е съответно с 5.2 и 2.9 процентни пункта.\r\nПрез четвъртото тримесечие на 2017 г. броят на безработните лица е 189.3 хил., а коефициентът на безработица - 5.6%, като в сравнение с четвъртото тримесечие на 2016 г. броят на безработните лица намалява с 11.9%, а коефициентът на безработица - с 1.1 процентни пункта.\r\nПрез същия период коефициентът на безработица намалява с 1.2 процентни пункта при мъжете и с 0.8 процентни пункта при жените, като през четвъртото тримесечие на 2017 г. достига почти еднакви стойности за мъжете и жените (съответно 5.6 и 5.7%). От общия брой на безработните лица 101.4 хил. (53.6%) са мъже и 87.9 хил. (46.4%) - жени. \r\nОт всички безработни лица 16.8% са с висше образование, 48.0% - със средно, и 35.2% - с основно или по-ниско образование. Коефициентите на безработица по степени на образование са съответно 3.1% за висше образование, 4.7% за средно образование и  16.6% за основно и по-ниско образование.\r\nПрез четвъртото тримесечие на 2017 г. продължително безработни (от една или повече години) са 105.2 хил., или 55.6% от всички безработни лица. Коефициентът на продължителна безработица е 3.1%, като в сравнение с четвъртото тримесечие на 2016 г. намалява с 0.8 процентни пункта. Коефициентът на продължителна безработица е съответно 3.2% за мъжете и 3.1% за жените. \r\nОт общия брой на безработните лица 33.2 хил., или 17.5%, търсят първа работа. \r\nПрез четвъртото тримесечие на 2017 г. коефициентът на безработица за възрастовата група 15 - 29 навършени години е 9.4% - с 3.0 процентни пункта по-нисък в сравнение с четвъртото тримесечие на 2016 година. При мъжете коефициентът на безработица (15 - 29 навършени години) намалява с 2.5 процентни пункта, а при жените - с 3.7 процентни пункта, като достига съответно 9.5% за мъжете и 9.3% за жените.", "date": "2018.02.14", "title": "НСИ:  Коефициентът на икономическа активност за населението на възраст 15 – 64 години през 4-тото тримесечие на 2017 г. е 71.6%"}
{"url": "http://www.focus-news.net/news/2018/02/14/2488352/adelina-stefanova-hram-vavedenie-bogorodichno-blagoevgrad-sv-valentin-e-praznik-koyto-vzehme-ot-katolitsite-v-pravoslavieto-negov-analog-e-denyat-na-hristiyanskoto-semeystvo.html", "text": "На 14 февруари по стара българска традиция честваме Трифон Зарезан – денят на виното, лозарите, кръчмарите и градинарите, а през последните години днешният ден е празник и на всички влюбени – Свети Валентин. Това каза пред Радио \"Фокус\" – Пирин уредникът в храм „Въведение Богородично“ – Благоевград Аделина Стефанова. „Свети Валентин е празник, който взехме от католиците. И ние, православните християни, си имаме такъв празник на 21 ноември, когато нашата църква почита Деня на християнското семейство и младеж. Официално свети Валентин се чества в Европа, а пък на други места католическата вяра го отбелязва в Азия, Африка, Южна Америка. През 1669 в Англия е издаден сборник с образци на любовни писма за деня на Свети Валентин. В началото на 19 век започва производството на специални картички на св. Валентин с нарисувани цветя, ангелчета и други, т. нар. \"валентинки\". През 1809 в Лондон е открит първия магазин за такъв тип поздравителни картички, които се разпространили из цяла Европа. Изборът за празнуването на празника в средата на февруари не е случаен, тук отговор ни дават орнитолозите, специалистите по птиците, те твърдят, че това е началото на пролетния хормонален кипеж, тогава те започват да се чифтосват, а и пролетния повей събужда същите страсти и у хората“, разказа Аделина Стефанова. \r\nЛора КАЛЧЕВА", "date": "2018.02.14", "title": "Аделина Стефанова, храм „Въведение Богородично“ – Благоевград: Св. Валентин е празник, който взехме от католиците, в православието негов аналог е  Денят на християнското семейство"}
{"url": "http://www.focus-news.net/news/2018/02/14/2488333/the-brussels-times-sluchayat-na-karles-puchdemon-shte-bade-otnesen-pred-evropeyskiya-sad-za-pravata-na-choveka.html", "text": "Парламентът на Каталуния обяви, че ще прати молба до Европейския съд за правата на човека (ЕСПЧ) в Страсбург, за да може Карлес Пучдемон да встъпи длъжност като регионален лидер, пише  The Brussels Times.\r\nПучдемон е все още в изгнание в Белгия. Каталунският парламент „ще поиска от ЕСПЧ да гарантира политическите права на Пучдемон и съответно на неговото право на политическо участие“, заяви прессекретарят на Каталунския парламент Рожер Торент. Той не спомена кога точно ще бъде изпратена молбата.\r\n„С цел да се защитят правата на г-н Пучдемон, председателят на каталунския парламент ще подкрепи молбата му за превантивни марки пред ЕСПЧ“, пише в официално заявление на каталунския законодателен орган, където мнозинство имат партиите, искащи откъсването на региона от Испания. Виктор Турмаков", "date": "2018.02.14", "title": "The Brussels Times: Случаят на Карлес Пучдемон ще бъде отнесен пред Европейския съд за правата на човека"}
{"url": "http://www.focus-news.net/news/2018/02/14/2488353/targovishte-katastrofa-mezhdu-lek-avtomobil-i-patrulka-e-stanala-na-krastovishteto-na-ulitsite-koprivshtitsa-i-petleshkov-v-grada.html", "text": "Катастрофа между лек автомобил и патрулка е станала на кръстовището на улиците „Копривщица“ и „Петлешков“ в града. Това съобщиха от ОДМВР - Търговище. Инцидентът е станал на 13 февруари 2018 г. около 17.05 часа на кръстовището на улиците „Копривщица“ и „Петлешков“,. Правоспособният водач с инициали А.А., на 19 г. управлявайки лек автомобил „Рено Меган Сценик“ с търговищка регистрация, не е спазил пътен знак Б-2 (“Спри! Пропусни движещите се по пътя с предимство“) и е отнел предимството на лек автомобил „Опел Астра“ с търговищка регистрация – собственост на ОД МВР - Търговище, управлявана от служител на РУ - Търговище – правоспособен водач, който го блъска с предна броня на управляваното от него МПС в заден десен калник. В резултат на пътния инцидент са нанесени материални щети на двата автомобила. На водачите им са взети по надлежния ред проби за евентуално наличие на алкохол и на наркотични вещества или техни аналози, които са отрицателни. По случая е образувано следствено дело по описа на Окръжен следствен отдел при Окръжна прокуратура - Търговище.", "date": "2018.02.14", "title": "Търговище: Катастрофа между лек автомобил и патрулка е станала на кръстовището на улиците „Копривщица“ и „Петлешков“ в града"}
{"url": "http://www.focus-news.net/news/2018/02/14/2488355/stara-zagora-kmetat-na-obshtinata-zhivko-todorov-shte-dade-preskonferentsiya-na-tema-falshivite-novini.html", "text": "Кметът на Общината Живко Тодоров ще даде пресконференция на тема \"Фалшивите новини\". Това съобщиха от пресцентъра на Община Стара Загора. Събитието ще се проведе от 13.30 часа днес в общинската зала 2.", "date": "2018.02.14", "title": "Стара Загора: Кметът на Общината Живко Тодоров ще даде пресконференция на тема \"Фалшивите новини\""}
{"url": "http://www.focus-news.net/news/2018/02/14/2488357/veliko-tarnovo-bezplatni-izsledvaniya-za-hivspin-se-organizirat-v-grada.html", "text": "Безплатни изследвания за ХИВ/СПИН се организират във Велико Търново. Поводът е днешният празник – Деня на любовта, съобщи за Радио „Фокус“ – Велико Търново д-р Светлана Моминска, началник Отдел „Профилактика на болестите и промоция на здравето“ в Регионалната здравна инспекция - Велико Търново. Тя уточни, че прегледите ще се правят под козирката пред сградата на Община Велико Търново, между 14.00 и 15.00 часа. Освен това ще бъдат раздавани и образователно-информационни материали. В 15.00 пък започва акцията под наслов „Любовно селфи“, в която желаещите ще могат – да си направят снимка с импровизирани, ефектни фоторамки-валентинки и да участват в интерактивна игра „Любовта за мен е…“ с награди презервативи и балони. От 18.00 до 19.30 часа пред паметника „Асеневци“ ще има тематичен концерт под надслов „Вечер на желанията“, а по същото време в едно от известните заведения в града ще се проведат „Бързи срещи“.\r\nДейностите, посветени на Деня на влюбените – 14 фервуари, се организират в партньорство с Община Велико Търново, Младежки дом – Велико Търново, Градски ученически парламент – Велико Търново, БМЧК, ЦМДТ „Амалипе“ и учебни заведения в града.\r\nЛуиза ТРАНЧЕВА", "date": "2018.02.14", "title": "Велико Търново: Безплатни изследвания за ХИВ/СПИН се организират в града"}
{"url": "http://www.focus-news.net/news/2018/02/14/2488342/zam-ministar-georg-georgiev-prizovavam-polititsite-da-ne-spekulirat-s-lukovmarsh-za-samnitelni-i-vremenni-dividenti-nadyavame-se-tova-sramno-sabitie-da-ne-se-provede.html", "text": "Искрено вярвам, че в събота няма да станем свидетели на едно събитие, което да постави срамно петно. Това каза на брифинг в Министерския съвет зам.-министърът на външните работи Георг Георгиев по повод позицията на БСП относно планираното за събота провеждане на „Луковмарш”, предаде репортер на Агенция „Фокус“. Георг Георгиев подчерта, че прави своето изявление в качеството си на национален координатор за борба с антисемитизма и във връзка „с едно тревожно и в голяма степен срамно събитие, което се задава“.  По думите му българският народ е показал в годините, че неговата толерантност и възможността различни представители на раси, народи и етноси да живеят заедно на една територия са непоколебими и по никакъв начин и не би толерирал каквото и да е изместване на етническия модел, изграден през вековете. „През 1943 година България устоява на нацисткия натиск и не предава в концентрационните лагери на смъртта своите братя и сестри евреи. 50 години българският народ успешно устоява и на репресиите, натиска и терора на комунистите. Не вярвам, че днес българският народ би се подал на подобна провокация, която се опитва да ни върне в едни мрачни времена и да ни накара да почитаме хора, които по една или друга причина, са били съпричастни с един от най-мракобесните режими в човешката история“, коментира Георгиев, като уточни, че поставя абсолютен знак за равенство между всички онези тоталитарни диктатури, които са подлагали на репресия и гонения свободния дух и възможността човек да живее според желанията си. „Много бих се радвал, ако този марш на омразата и на показването на една страна, която е абсолютно неприсъща на България и на българите, да не се проведе. Особено в такъв важен исторически за страната ни момент, в който би могъл сериозно да застраши нейната репутация и международен имидж и да ни отклони от пътя на европейско развитие, по който така успешно се движим толкова години“, заяви Георгиев. Той се обърна към всички политически партии и политически представили с призив да не спекулират с темата и да не се опитват, по какъвто и да е начин, за съмнителни и временни изгода и дивиденти, да използват този повод и той да дава възможност, опитвайки се да порицаем един тоталитарен човек или режим, да оправдаваме друг. „Защото всички те са коствали човешки животи, всички те са поставили страната в едно срамно положение, от което тя винаги е успявала да избяга и да покаже, че това не е нейната същност“, каза още зам.-министърът. \r\nВесела АЛЕКСАНДРОВА", "date": "2018.02.14", "title": "Зам.-министър Георг Георгиев: Призовавам политиците да не спекулират с Луковмарш за съмнителни и временни дивиденти, надяваме се това срамно събитие да не се проведе"}
{"url": "http://www.focus-news.net/news/2018/02/14/2488356/nedko-simov-zam-okrazhen-prokuror-razsledvat-se-vsichki-vazmozhni-versii-po-sluchaya-v-pamporovo-no-vodeshtata-e-ubiystvo-i-samoubiystvo.html", "text": "Разследват се всички възможни версии по случая с откритите застреляни мъж и жена в автомобил в Пампорово, но като водеща версия се оформя убийство и самоубийство. Това заяви на брифинг в Окръжна прокуратура .- Смолян зам.-окръжният прокурор Недко Симов, предаде репортер на Радио „Фокус“ – Смолян. Симов подчерта, че не се изключват други версии за случилото си. „Облеклото на мъжа е било изцяло в черно, оръжието е намерено в скута му. Това оформя водещата версия. Със съответните експертизи предстои да се докаже дали това е оръжието, с което са нанесени огнестрелните рани“, посочи прокурор Симов. Той допълни, че е образувано досъдебно производство за умишлено убийство, което се наблюдава от Окръжна прокуратура – Смолян. „Дадени са указания от дежурния прокурор, проведени са неотложени следствени действия, както и огледи на място. Предстоят експертизи, за да се установи дали това е оръжието, с което е извършено престъплението. На място са открити гилзи и куршуми. Запазени са всички следи. Ще бъдат извършени разпити на свидетели за установяване на други факти и обстоятелства, довели до случая“, отбеляза прокурор Симов. \r\nПо време на брифинга стана ясно, че все още не са уведомени всички близки на загиналите и затова и не се съобщават техните имена. Заради извършените огледи в лоши метеорологични условия – при снеговалеж и през нощта, днес предстои да се извърши повторен оглед на автомобила. Не са открити следи от борба и съпротива. По първоначални данни престъплението е извършено между 21.00 и 23.00 часа снощи. \r\nНели ГЕРГЬОВСКА", "date": "2018.02.14", "title": "Недко Симов, зам.-окръжен прокурор: Разследват се всички възможни версии по случая в Пампорово, но водещата е убийство и самоубийство"}
{"url": "http://www.focus-news.net/news/2018/02/14/2488358/afp-benyamin-netanyahu-zayavi-che-pravitelstvoto-mu-e-stabilno-sled-kato-politsiyata-preporacha-po-negovo-otnoshenie-da-se-vdignat-obvineniya.html", "text": "Израелският министър-председател Бенямин Нетаняху заяви, че правителството му е „стабилно“ и разкритикува полицейското разследване срещу него, след като следствието препоръча по негово отношение да се повдигнат обвинения за корупция, предизвикали призиви той да подаде оставка, предава  AFP.\r\n„Мога да ви уверя, че коалицията е стабилна“, заяви Нетаняху и уточни, че няма намерение да подава оставка.\r\n„Нито аз, нито никой друг няма планове за избори. Ще продължим да работим заедно за доброто на израелския гражданин до края на мандата“, допълни той.  Виктор Турмаков", "date": "2018.02.14", "title": "AFP: Бенямин Нетаняху заяви, че правителството му е стабилно, след като полицията препоръча по негово отношение да се вдигнат обвинения"}
{"url": "http://www.focus-news.net/news/2018/02/14/2488359/haskovo-obshtinata-provede-informatsionna-sreshta-otnosno-programata-za-energiyna-efektivnost-na-mnogofamilni-zhilishta.html", "text": "Общината проведе информационна среща с граждани относно програмата за Енергийна ефективност на многофамилни жилища финансирана по ОП \"Региони в растеж\". Това съобщиха от пресцентъра на Община Хасково. \"За 2018 година по програмата в Хасково трябва да бъдат усвоени 894 000 лева\", съобщи заместник-кметът Велин Балкански. \r\nПроцедурата за кандидатстване бе разяснена от Надежда Иванова, директор на Дирекция „Европейски и национални програми и проекти и екология“ и Гергана Камбурова, младши експерт „Европейски програми и проекти“.\r\nЗа участие в програмата могат да кандидатстват многофамилни жилищни сгради с до 35 апартамента, строени по индустриален способ преди 1999 година., както и монолитни блокове, които не можеха да участват в НПЕЕМЖ. Срокът за подаване на заявленията от Сдруженията на собствениците е 15 май.\r\nКакто и по НПЕЕМЖ, така и по програмата за енергийна ефективност на ОП „Региони в растеж“ безвъзмездната помощ е в размер на 100% от стойността на прилаганите мерки. Дейностите по ремонта  също ще бъдат определяни въз основа на обследване за енергийна ефективност.\r\nПодадените заявления ще бъдат разглеждани и оценявани от комисия. Предимство ще се дава на сгради в райони попадащи в районите на въздействие на ОП „Региони в растеж“ т.е около тях да има обновени зони или сгради по оперативната програма. Очаква се през 2019 година финансирането да бъде преразгледано и е възможно бюджетът за Хасково да бъде увеличен. \r\nУсловията за кандидатстване по програмата са публикувани на сайта на Община Хасково.\r\nДо момента в Хасково по НПЕЕМЖ има 51 блока напълно завършени с издадено разрешени е за ползване, други 59 блока са в различен етап на работа. За част от тях има проведени обществени поръчки и са започнали ремонтните работи, други са с избран изпълнител на ремонта след проведена обществена поръчка, има и такива, за които скоро ще бъде обявена обществена поръчка за избор на изпълнител за ремонта.", "date": "2018.02.14", "title": "Хасково: Общината проведе информационна среща относно програмата за Енергийна ефективност на многофамилни жилища"}
{"url": "http://www.focus-news.net/news/2018/02/14/2488361/za-podpomagane-po-shemata-za-mladi-zemedelski-stopani-shte-mozhe-da-se-kandidatstva-ne-samo-prez-parvite-5-godini-ot-sazdavaneto-na-stopanstvoto.html", "text": "Народните представители приеха на второ четене промени в Закона за подпомагане на земеделските производители, според които земеделските стопани вече ще могат да получат подпомагане по Схемата за млади земеделски стопани не само през първите 5 години от създаване на тяхното стопанство, предаде репортер на Агенция „Фокус“. Както досега подпомагането е под формата на годишно плащане за първите 30 хектара, допустими за подпомагане по Схемата за единно плащане на площ. Размерът на подпомагането вече ще бъде не 25, а 50 на сто от размера на плащането на хектар.\r\nЗемеделските стопани вече ще могат да кандидатстват за директни плащания по Схемата за единно плащане на площ само със заявление за съответната година. Земеделските земи, включени в заявлението, трябва да са на разположение на земеделските стопани към 31 май на съответната година. Правното основание за ползването им ще се регистрира в общинските служби по земеделие. \r\nБиляна ИВАНОВА", "date": "2018.02.14", "title": "За подпомагане по Схемата за млади земеделски стопани ще може да се кандидатства не само през първите 5 години от създаването на стопанството"}
{"url": "http://www.focus-news.net/news/2018/02/14/2488360/burgas-arheolozi-v-grada-otbelyazvat-profesionalniya-si-praznik-s-izlozhba-za-misteriyata-na-vinoto.html", "text": "Бургаските 14 февруари е известен като празник на виното и любовта. На него хората почитат християнските светци Трифон Зарезан и Валентин. Малко известно е обаче, че на този ден професионалния си празник отбелязват българските археолози. Честването му на тази дата започва през 1971 г. по инициатива на Археологическия институт с музей при Българска академия на науките (дн. Националния археологически институт с музей при БАН). Това съобщиха от Регионален исторически музей-Бургас.\r\nПо случай Деня на археолога, бургаският Археологически музей е подготвил любопитна изложба, която обединява традицията на виното, любовта към него и археологическата наука.\r\nИзложбата „Из мистериите на виното или как го пият в Древна Гърция и Тракия“ илюстрира пътя на лозата – от нейната поява, мистериалните практики и  иконография на бога на възраждащата се и умиращата природа, на виното, лозарството и веселието – Дионис и неговата  свита, симпозиума или изкуството да превърнеш чуждия в свой, траките и виното – страст, знание, общуване с боговете… и Пътя на виното.\r\nИзложбата ще бъде открита на 15 февруари (четвъртък) от 17:00 часа, в Археологическата експозиция на РИМ-Бургас (ул. Богориди 21).", "date": "2018.02.14", "title": "Бургас: Археолози в града отбелязват професионалния си празник с изложба за мистерията на виното"}
{"url": "http://www.focus-news.net/news/2018/02/14/2488364/yens-vaydman-upravitel-na-germanskata-natsionalna-banka-tsifrovite-valuti-ne-sa-efektiven-metod-za-razplashtaniya.html", "text": "Управителят на германската централна банка „Бундесбанк“ Йенс Вайдман заяви, че цифровите валути не са заместител на конвенционалните пари, предаде ABC News.\r\nСпоред Вайдман валути като „Биткойн“ не са подходящи за разплащане, защото стойността им е силно колеблива.  Той допълни, че централните банки не трябва да издават подобни валути, които могат да засилят риска. \r\n„Не се нуждаем от криптовалути за стабилна монетарна и финансова системи, а от централни банки, задължени да дават стабилност и ефективна регулация“, убеден е Вайдман.  Виктор Турмаков", "date": "2018.02.14", "title": "Йенс Вайдман, управител на германската национална банка: Цифровите валути не са ефективен метод за разплащания"}
{"url": "http://www.focus-news.net/news/2018/02/14/2488348/blagoevgrad-golyama-chast-ot-zhitelite-na-grada-shte-praznuvat-kakto-denya-na-vlyubenite-taka-i-trifon-zarezan-pokazva-anketa-na-radio-fokus-pirin.html", "text": "Голяма част от жителите на Благоевград ще празнуват както Деня на влюбените – свети Валентин, така и Трифон Зарезан. Това показва анкетно проучване на Радио „Фокус“ – Пирин направено сред жителите на областния център. При проведеното допитване сред жителите на Благоевград стана ясно, че първият празник е по-популярен. Част от участниците в анкетата няма да отбележат нито единия празник. \r\nДруг въпрос, който отправихме към благоевградчани бе какви са подаръците, които най-често правят или получават. По-голямата част от запитаните отговориха, че предпочитат подаръците като посещение на кино и театър или пък шоколад и бонбони. Не липсваха и такива, които казаха, че една почивка е хубав дар за любимият човек. Данните на анкетата сочат също, че жителите на града не се страхуват да казват „Обичам те“, и то не само на \"своите половинки\", но и на децата и близките си. По време на анкетата попитахме единствената двойка, която срещнахме, какво е любовта. Момичето каза, че тя е смисълът на всичко, думите ѝ потвърди и \"нейната половинка\". Изводът от резултатите на анкетата е, че въпреки забързаното ежедневие, хората не са забравили да се обичат и да показват това на близките си хора.\r\nКристина МИТКОВА", "date": "2018.02.14", "title": "Благоевград: Голяма част от жителите на града ще празнуват както Деня на влюбените, така и Трифон Зарезан, показва анкета на Радио „Фокус“ – Пирин"}
{"url": "http://www.focus-news.net/news/2018/02/14/2488351/zhelyo-boychev-bsp-vnasyame-kandidaturata-na-nikolay-nikolov-za-predsedatel-na-antikoruptsionniya-organ-i-davame-shans-na-upravlyavashtite-da-dokazhat-che-sa-iskreni-v-namereniyata-si-sreshtu-koruptsiyata.html", "text": "Внасяме кандидатурата на Николай Николов за председател на антикорупционния орган и даваме шанс на управляващите да докажат, че са искрени в намеренията си за борба с корупцията. Това каза заместник-председателят на ПГ на „БСП за България“ Жельо Бойчев по време на брифинг в Народното събрание, предаде репортер на Агенция „Фокус“. Бойчев заяви, че решението е взето на общо събрание на групата на ПГ на „БСП за България“. Заместник-председателят на групата представи кандидатурата на Николай Николов и поясни, че той е бил член на Комисията за предотвратяване на конфликт на интереси. „За всичките тези години няма никакви съмнения относно неговите професионални действия и качества. Името му никога не е било забърквано в скандали“, коментира Бойчев. Според него най-важните качества, които трябва да притежава председателят на органа е да не се поддава на натиск. „Николай Николов е показал това през годините в досегашната си работа“, заяви Бойчев и допълни, че Николов е автор на редица книги.\r\nДеница КИТАНОВА", "date": "2018.02.14", "title": "Жельо Бойчев, БСП: Внасяме кандидатурата на Николай Николов за председател на антикорупционния орган и даваме шанс на управляващите да докажат, че са искрени в намеренията си срещу корупцията"}
{"url": "http://www.focus-news.net/news/2018/02/14/2488367/varna-blizo-600-kutii-tsigari-bez-banderol-i-84-kg-nelegalen-tyutyun-za-pushene-sa-zadarzhali-sluzhiteli-ot-mitnitsa-varna.html", "text": "Близо 600 кутии нелегални цигари и 84 кг нелегален тютюн за пушене задържаха митнически служители от отдел „Митническо разузнаване и разследване\" на Митница \"Варна\". Това съобщиха от Агенция \"Митници\". При проверка в началото на месеца митническите служители откриват в търговски обект в град Игнатиево, община Аксаково, 33 кутии цигари и 1 кг тютюн за пушене. Тютюневите изделия са без български акцизен бандерол. При последваща проверка в дома на лицето, стопанисващо търговския обект, са открити още 563 кутии цигари, от различни марки, без поставени български акцизни бандероли, и още 83 кг тютюн за пушене без документи за платен акциз. Образувано е досъдебно производство по описа на Митница \"Варна\".", "date": "2018.02.14", "title": "Варна: Близо 600 кутии цигари без бандерол и 84 кг нелегален тютюн за пушене са задържали служители от Митница \"Варна\""}
{"url": "http://www.focus-news.net/news/2018/02/14/2488354/plovdiv-zhitelite-na-selo-belozem-otbelyazvat-trifon-zarezan-s-rituala-zaryazvane-na-lozya-i-konkurs-za-nay-dobro-domashno-vino.html", "text": "Жителите на село Белозем, община Раковски, отбелязват Трифон Зарезан с ритуала „зарязване на лозя“ и конкурс за най-добро домашно вино. Това съобщи за Радио „Фокус“-Пловдив кметът на населеното място Иван Тачев. За десета поредна година празникът събира жителите и много гости в центъра на селото. По традиция от кметството  тръгва шествие към лозовият масив на Спас Спасов, който се слави с най-добрите лозя  в околията. На ритуалът „зарязване“ водосвет отслужва отец Петър от местната църква. След зарязването на лозята празникът отново се пренася на центъра в село Белозем, където ще бъдат отличени победителите в конкурса за домашно вино „Винария-Белозем 2018“. Заявилите участие в него са над 25, които ще се борят за първите три места в категориите бяло и червено домашно вино. Наградите за победителите са 30- и 50-литрови бурета.\r\nЗа доброто настроение на празнуващите днес ще се погрижат самодейците от местната мъжка певческа група „Иван Михов“.\r\nТони МИХАЙЛОВ", "date": "2018.02.14", "title": "Пловдив: Жителите на село Белозем отбелязват Трифон Зарезан с ритуала „зарязване на лозя“ и конкурс за най-добро домашно вино"}
{"url": "http://www.focus-news.net/news/2018/02/14/2488368/blagoevgrad-50-000-kasa-tsigari-sa-izzeti-ot-elskostopanska-postroyka-drumo-v-zemlishteto-na-razlog.html", "text": "На 13 февруари 2018 г. в селскостопанска постройка в местността Друмо в землището на Разлог, полицейски служители са намерили и иззели 5 броя кашона с цигари марка “CAPITAL“, облепени с чужд акцизен бандерол, всеки от тях съдържащ по 50 стека от по 10 кутии с по 20 цигари – общо 50 000 къса цигари. Това съобщиха от ОДМВР - Благоевград. За срок до 24 часа е задържан собственикът на имота – И.Ю. (48 г.) от гр. Разлог. Образувано е досъдебно производство за извършено престъпление по чл. 234, ал. 1 от НК.", "date": "2018.02.14", "title": "Благоевград: 50 000 къса цигари са иззети от елскостопанска постройка Друмо в землището на Разлог"}
{"url": "http://www.focus-news.net/news/2018/02/14/2488369/sliven-rayona-sluzhba-pozharna-bezopasnost-i-zashtita-na-naselenieto-izvarshva-zasileni-proverki-v-detski-gradini-i-domove-za-sotsialni-grizhi.html", "text": "Района служба \"Пожарна безопасност и защита на населението\" - Сливен (РСПБЗН - Сливен) проверява с приоритет и по график домовете за социални грижи, детски градини и детски ясли в община Сливен. Това съобщиха от ОДМВР - Сливен. При проверките е обърнато внимание на начина на ползване на отоплителните и нагревателни уреди, създадените условия за безопасна евакуация, спазване на сроковете за проиграване на плановете за евакуация, създадените условия за успешно пожарогасене и др. \r\nМалките деца не са в състояние да усещат опасността. Те имат много ограничена възможност да реагират бързо и правилно в извънредна ситуация. Това увеличава риска от смърт или телесна повреда при пожар. В повече от 50 процента от случаите с фатален край при пожар загиват деца на възраст под 5 годишна възраст. Излизането от огнището на пожара е трудно за малките деца, защото те нямат необходимите двигателни умения и умствени способности, за бърза евакуация от горяща сграда. Децата обикновено се опитват да се скрият от пожара зад някоя преграда, под легло или в някой ъгъл. \r\nВъзрастните хора понякога са под въздействието на упойващи лекарствените средства и това оказва затрудняване в ориентацията и правилното реагиране при пожар. По същия начин въздейства и стресът, породен от самото събитие. Зрителни или слухови увреждания също могат да забавят откриването на възникнал пожар и пътят за евакуация през това време да бъде прекъснат. \r\nДимът и токсичните газове, отделящи се от пожарите, са също толкова смъртоносни, колкото и пламъците. Дишането се затруднява. Задушаването е една от основните причини, поради която хората загиват при пожар. \r\nРайона служба \"Пожарна безопасност и защита на населението\" - Сливен призовава родителите и служителите в социалните и детските домове да спазват следните правила:\r\n- Да не оставят децата без наблюдение;\r\n- Да ограничат достъпа на децата до отоплителните уреди;\r\n- Да не монтират отоплителните уреди близо до горими предмети – пердета, завеси, дървени мебели и др. Да се спазват изискванията на Инструкцията на завода производител за начина им на монтаж;\r\n- Да упражняват непрекъснат надзор над игрите на децата – в къщи и на открито;\r\n- Да учат децата да се грижат за своята безопасност;\r\n- Никога да не заключват вратите – те са пътят за евакуация и спасение на децата в случай на пожар или друга аварийна ситуация;\r\n- Заедно с децата тренирайте преминаването по пътя за евакуация;\r\n- Накарайте детето да научи телефона за съобщение при пожар - тел. 112;\r\n- Научете го за точния адрес, на който живеете и какво трябва да съобщи на тел. 112 при откриване на признаци на пожар.\r\nАко имате близък, който е трудно подвижен в социален дом или голяма част от времето си е сам:\r\n- Обезопасете в противопожарно отношение дома му. Особено важно в такива случаи е осигуряването на възможност за незабавна телефонна връзка с тел. 112;\r\n- От решаващо значение е осигуряването на максимално безопасни отоплителни уреди, които да са поставени на безопасно разстояние от покривката на леглото, завивките и други горими материали;\r\n- Всички отоплителни уреди трябва да са стабилно укрепени. Затрудненото придвижване на Вашия близък край отоплителен уред не трябва да води до преобръщането му;\r\n- Подменете амортизираните и морално остарели електро отоплителни уреди и съоръжения с такива със съвременни средства за защита; \r\n- С времето изолацията на старите електрически проводници се износва и оголените или прогорели места могат да станат източник на запалване. Подменете ги с нови;\r\n- По възможност осигурете на вашите близки сигурна и бърза евакуация.", "date": "2018.02.14", "title": "Сливен: Района служба \"Пожарна безопасност и защита на населението\" извършва засилени проверки в детски градини и домове за социални грижи"}
{"url": "http://www.focus-news.net/news/2018/02/14/2488287/lokalno-makedoniya-spored-donald-tusk-sreshtata-na-visoko-ravnishte-es-zapadni-balkani-v-sofiya-shte-ukrepi-otnosheniyata-na-regiona-s-evropa.html", "text": "Председателят на Европейския съвет Доналд Туск заяви по време на срещата си с австрийския канцлер Себастиан Курц във Виена, че целта му е „да укрепим отношенията между ЕС и Западните Балкани, както и да укрепим отношенията между страните в региона“, предава македонската медия  „Локално“.\r\n\"Обсъдихме срещата на високо равнище между ЕС и Западните Балкани, която ще се проведе в София през май, насочена към укрепване на отношенията с региона, както и в него. Говорихме за по-големи инвестиции в транспортната инфраструктура, сътрудничество в образованието и културата, така че комуникацията между гражданите да стане по-лесна и по-бърза \", допълни Туск. Според него срещата между ЕС и Западните Балкани в София ще бъде знак за засилване на сътрудничеството в области от общ интерес, включително сигурността и миграцията. \r\nТуск определи  Западните Балкани като вековна бариера пред европейските граници, която възпрепятства влизането на мигрантите в ЕС. Виктор Турмаков", "date": "2018.02.14", "title": "„Локално“ (Македония): Според Доналд Туск срещата на високо равнище ЕС-Западни Балкани в София ще укрепи отношенията на региона с Европа"}
{"url": "http://www.focus-news.net/news/2018/02/14/2488362/nikolay-nikolov-kandidat-za-predsedatel-na-antikoruptsionniya-organ-darzha-izklyuchitelno-mnogo-na-nezavisimostta-na-organa-za-borba-s-koruptsiyata.html", "text": "Държа изключително много на независимостта на органа за борба с корупцията. Това каза Николай Николов, предложен от БСП за кандидат за председател на единния антикорупционен орган по време на брифинг в Народното събрание, предаде репортер на Агенция „Фокус“. Според Николов органът трябва да бъде регулатор, който има висока степен на интегритет, работи преди всичко като професионален и обективен орган далеч от всякаква политическа среда и намеса. „Влизам в състезанието за председател на Комисията за противодействие на корупцията и отнемане на незаконно придобитото имущество преди всичко като професионалист“, каза Николов. Той поясни, че в последните 12 години е работил на ключови постове в материята на гражданската конфискация и конфликта на интереси. „Смея да твърдя, че съм наясно както с действащите режими в материята на конфискацията и конфликта на интереси, така и с петте основни направления, които бяха въведени като инструментариум за борба с корупцията в новия Закон за противодействие на корупцията“, коментира Николов. Той заяви,  че работата му като председател на органа ще бъде организирана около четири основни принципа: равенството на гражданите пред закона, превенцията срещу корупицята, осигуряване на функциониране на органа като професионален и независим и пропорционална намеса в личния живот на гражданите. \r\n Деница КИТАНОВА", "date": "2018.02.14", "title": "Николай Николов, кандидат за председател на антикорупционния орган: Държа изключително много на независимостта на органа за борба с корупцията"}
{"url": "http://www.focus-news.net/news/2018/02/14/2488363/veliko-tarnovo-kmetat-daniel-panov-zarazya-lozite-v-kilifarevo.html", "text": "Кметът на Община Велико Търново Даниел Панов отбеляза празникa на лозата и виното Трифон Зарезан в град Килифарево, предаде репортер на Радио „Фокус” – Велико Търново. Празникът започна с шествие от центъра на града до Историческия музей, където бе отслужен водосвет за здраве. Заедно с кмета на кметството Димитър Събев, Панов заряза символично лоза в двора на музея. В образа на Трифон Зарезан по традиция влезе Роман Петров, член на местния клуб „Традиция”.  \r\n„Да призовем Св. Трифон да ни пази от градушка и от суша. Да напълним на есен бъчви по хиляда оки с хубаво вино червено, да посрещаме гости сити честити, и да черпим само с вино и ракии килифаревски хора и събрали се тук мераклии. Да Ви е честит празника на св. Трифон Зарезан. От всяка пръчка да налеем по кана, от всяка лоза буре да напълним”, пожела Роман Петров. Всички присъстващи бяха закичени с китка здравец и венец от лозова клонка. В края на празничния ритуал Даниел Панов се хвана заедно с килифарчани на хорото. За всички жители и гости на града имаше осигурено червено вино.\r\nНадежда КРЪСТЕВА", "date": "2018.02.14", "title": "Велико Търново: Кметът Даниел Панов заразя лозите в Килифарево"}
{"url": "http://www.focus-news.net/news/2018/02/14/2488373/kyustendil-kmetat-petar-paunov-poluchi-nagradata-nay-zelena-obshtina-v-konkurs-za-deynosti-po-razdelno-sabirane-na-otpadatsi-ot-opakovki.html", "text": "Кметът на Кюстендил Петър Паунов получи наградата „Най-зелена община” в конкурс за дейности по разделно събиране на отпадъци от опаковки, предаде репортер на Радио „Фокус” – Кюстендил. Кюстендил получава наградата в категория на град с до 100 000 жители. Конкурсът се организира за трета поредна година от страна на организация за разделно събиране на отпадъци от опаковки. В него участват общини, с които организацията работи. Целта е да бъдат мотивирани и подпомогнати общинските администрации да решават своите проблеми с отпадъците, като се финансират иновативни и интересни проекти и идеи, подходящи за конкретния град. Община Кюстендил се е съревновавала с 19 други български общини, представяйки иновативен проект, с което е спечелила и чек на стойност 15 000 лева. „Благодаря за голямата чест. Благодаря за солидното партньорство и за поставената оценка. Единственото което се стремим е да насърчаваме нашите съграждани да третират отпадъците по най-полезния начин – разделното събиране”, каза кметът на Община Кюстендил Петър Паунов. По думите му наградата е поредният стимул, а всеки жител на общината трябва да прегърне направените стъпки.\r\nВенцеслав ИЛЧЕВ", "date": "2018.02.14", "title": "Кюстендил: Кметът Петър Паунов получи наградата „Най-зелена община” в конкурс за дейности по разделно събиране на отпадъци от опаковки"}
{"url": "http://www.focus-news.net/news/2018/02/14/2488374/reuters-dve-prevozni-sredstva-sa-predizvikali-seriozen-intsident-na-londonskoto-letishte-hiytrou.html", "text": "Управата на лондонското летище „Хийтроу“ съобщиха , че се справят с последствията от „сериозен инцидент“ с две превозни средства в пределите на обекта, предава  Reuters.\r\n„Летището се опитва да сведе до минимум неудобството за пътниците“, съобщават летищните власти. „В  момента работим със спешните служби и ще ви държим в течение“,  добавят те.\r\nЛетището остава открито, но британските медии съобщават, че пътници са били евакуирани от самолетите си след инцидента.  Виктор Турмаков", "date": "2018.02.14", "title": "Reuters: Две превозни средства са предизвикали „сериозен инцидент“ на лондонското летище „Хийтроу“"}
{"url": "http://www.focus-news.net/news/2018/02/14/2488375/stara-zagora-spokoyna-e-obstanovkata-v-oblastta-sled-obilnite-dazhdove-prez-izminaloto-denonoshtie.html", "text": "Спокойна е обстановката в областта след обилните дъждове през изминалото денонощие. Това съобщиха от пресцентъра на Областна администрация. Най-много е валяло в общините Казанлък, Павел баня и Мъглиж. Падналият дъжд там е 15 л/кв. м. В Стара Загора е 9 л/кв. м. \r\nПроходите Шипка и Хаинбоаз са проходими при зимни условия. На Шипка вали мокър сняг и има мъгла, а на Хаинбоаз вали дъжд. Нивото на водата в яз. „Копринка“ е много под максималния обем.", "date": "2018.02.14", "title": "Стара Загора: Спокойна е обстановката в областта след обилните дъждове през изминалото денонощие"}
{"url": "http://www.focus-news.net/news/2018/02/14/2488376/sofiya-lek-avtomobil-se-e-zapalil-sreshtu-sgradata-na-narodnoto-sabranie.html", "text": "Лек автомобил се е запалил срещу сградата на Народното събрание, предаде репортер на Агенция „Фокус“. На място има полицейски екип. Запалилият се автомобил е в страни от булеварда и не пречи на движението. \r\nБиляна ИВАНОВА", "date": "2018.02.14", "title": "София: Лек автомобил се е запалил срещу сградата на Народното събрание"}
{"url": "http://www.focus-news.net/news/2018/02/14/2488372/euobserver-gratskata-opozitsiya-podkrepa-razsledvaneto-okolo-skandala-s-novartis.html", "text": "Гръцката опозиционна партия „Нова Демокрация“ съобщи, че ще подкрепи предварителното разследване за подкуп, както бе предложено от министър-председателя Алексис Ципрас, предава EUOBSERVER.\r\nРазследването следва обвиненията от прокуратурата, че 10 бивши гръцки държавни служители са получавали подкупи от швейцарската фармацевтична компания „Новартис“. Въпреки това говорител на опозиционната партия заяви, че исканията на Ципрас за разследване са инструмент „да се очернят имената на политическите му опоненти“.  Виктор Турмаков", "date": "2018.02.14", "title": "EUOBSERVER: Гръцката опозиция подкрепа разследването около скандала с „Новартис“"}
{"url": "http://www.focus-news.net/news/2018/02/14/2488377/afp-23-migranti-sa-zaginali-pri-katastrofa-na-kamion-v-libiya.html", "text": "Най-малко 23 мигранти са загинали  и близо 100 са ранени, след като камионът, който ги превозва, се разбива в Либия, предава  AFP.\r\n„Повече от 300 мигранти, повечето от тях сомалийски и еритрейски граждани, са били в камиона, преобърнал се край град Бани Валид“, съобщи говорителят на либийските здравни служби Хатем ал Туиджер.  Виктор Турмаков", "date": "2018.02.14", "title": "AFP: 23 мигранти са загинали  при катастрофа на камион в Либия"}
{"url": "http://www.focus-news.net/news/2018/02/14/2488380/haskovo-obshtinata-zapochva-asfaltirane-v-selata-za-polovin-milion-leva.html", "text": "Започва асфалтиране в селата на община Хасково за половин милион лева. Това съобщиха от пресцентъра на Общината. За тази сума в края на миналата година е проведена обществена поръчка с предмет „Ремонтни дейности на улична инфраструктура в селата“ и е сключен договор с изпълнител (АБ-АД). \r\nВ ход са огледи в селата от специалистите на общината, определените участъци за асфалтиране  се съгласуват с кметовете на селата. Предимство имат улиците с най-голяма необходимост от ремонт, по които преминава най-голям трафик от автомобили и обществен транспорт. \r\nРазпределението на средствата за асфалтиране на селата е въз основа на решение № 596 на Общински съвет Хасково за разпределение на капиталовите разходи. Стойността на ремонтите варира от 20 хиляди до 35 хиляди лева за всяко от селата. \r\nПредстои асфалтиране в селата Александрово, Брягово, Горно Войводино, Долно Войводино, Елена, Книжовник, Криво поле, Любеново, Манастир, Мандра, Маслиново, Нова Надежда, Орлово, Подкрепа, Родопи, Стойково, Тракиец и Узунджово.   \r\nПредстои обявяване и на друга  обществена поръчка за ремонти по уличната мрежа на останалите села в общината.", "date": "2018.02.14", "title": "Хасково: Общината започва асфалтиране в селата за половин милион лева"}
{"url": "http://www.focus-news.net/news/2018/02/14/2488370/plamen-mademov-istoricheski-muzey-gorna-oryahovitsa-izlozhba-alkohol-i-ambalazh-gostuva-na-botevgrad.html", "text": "Горнооряховският музей ще представи в Исторически музей – Ботевград своята мобилна експозиция „Алкохол и Амбалаж” по повод Трифон Зарезан. Това съобщи за Радио „Фокус“ – Велико Търново директорът на Исторически музей – Горна Оряховица Пламен Мадемов. Експозицията е част от популярната поредица „Пороците”. Тя ще бъде открита тази вечер от 17.30 часа.\r\nВ „Алкохол и Амбалаж” екипът на горнооряховския музей е събрал различни видове алкохолни бутилки, гарафи, чаши, халби и мострени етикети от началото на миналия век. Край тях своето важно място заемат сифони и шишета за сода, лимонада и други газирани придружители на алкохола. Особено красиви са няколко колекции от стъклени бутилки с различна форма и вместимост. В експозицията могат да се видят старите лимонадени шишета със закопчалка тип „кронка”. Показани са и други нестандартни методи за затваряне на бутилки. Изложбата също така включва множество черно-бели снимки и фотографии с различно „алкохолно” послание. Върху някои от тях са изобразени типично български кръчмарско-юнашки сюжети с неочакван край. Не липсват и реклами за все още набиращата в началото на ХХ век популярност у нас бира. Специално място в експозицията заема фирма „Васил П. Буланов”, представена от даренията на неговата внучка.\r\nВ изложбата отново ще се включат и художниците от сдружение „ГОАРТ”. В допълнителен експозиционен пояс те ще представят собствени картини, свързани с „порочната” тематика. „Алкохол и Амбалаж” ще остане в Ботевград до месец април, след което ще гостува на Археологически музей „Велики Преслав”.\r\nНадежда КРЪСТЕВА", "date": "2018.02.14", "title": "Пламен Мадемов, Исторически музей – Горна Оряховица: Изложба „Алкохол и Амбалаж” гостува на Ботевград"}
{"url": "http://www.focus-news.net/news/2018/02/14/2488371/daniel-panov-kmet-na-veliko-tarnovo-na-trifon-zarezan-e-vazhno-da-si-pripomnim-che-tryabva-da-predavame-balgarskite-traditsii-i-obichai-na-idnite-pokoleniya.html", "text": "На Трифон Зарезан е важно да си припомним, че трябва да предаваме българските традиции и обичаи на идните поколения. Това каза кметът на Велико Търново инж. Даниел Панов по време на ритуала по зарязване на лозите в град Килифарево, предаде репортер на Радио „Фокус“ – Велико Търново. Той посочи, че именно тези традиции са част от българската идентичност. \r\n„Виното и хлябът винаги са присъствали на българската трапеза. С тях са свързани нашите изконни традиции. Радвам се, че в Килифарево традицията да се зарязват лозите се спазва всяка година, дори и днес, въпреки лошото време. Нека дядовците да продължават да учат внуците си как се произвежда вино, така, както и моят дядо и моят баща са ме учили. Нека тази година виното отново да стане добро и да присъства на българската трапеза“, пожела Даниел Панов. Той припомни, че освен в Килифарево, и в други населени места от община Велико Търново има традиции във винопроизводството. Церова кория също разполага с голям лозов масив. В област Велико Търново вино се произвежда и в общините Лясковец, Сухиндол и Свищов.\r\nНадежда КРЪСТЕВА", "date": "2018.02.14", "title": "Даниел Панов, кмет на Велико Търново: На Трифон Зарезан е важно да си припомним, че трябва да предаваме българските традиции и обичаи на идните поколения"}
{"url": "http://www.focus-news.net/news/2018/02/14/2488381/dzhumhuriet-erdogan-i-devlet-bahcheli-sklyuchiha-predizborniya-sayuz-v-chetvartak-shte-stanat-izvestni-podrobnostite.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган и генералният председател на Партията на националистическото движение (ПНД) Девлет Бахчели предстои да  си стиснат ръцете за договорения предизборен съюз, пише вестник „Джумхуриет”.\r\n Създадената между ПСР и ПНД т. нар. Национална комисия за помирение приключи вчера своята дейност. Утре постигнатите договорености ще бъдат докладвани на двамата лидери. Предвидено е Ердоган и Бахчели да се срещнат в четвъртък, когато може да се очакват и техни общи изявления, посочва още „Джумхуриет”. Георги Димов", "date": "2018.02.14", "title": "\"Джумхуриет\": Ердоган и Девлет Бахчели сключиха предизборния съюз – в четвъртък ще станат известни подробностите"}
{"url": "http://www.focus-news.net/news/2018/02/14/2488378/predsedatelyat-na-bchk-hristo-grigorov-snoubordist-e-spasen-sled-padnala-lavina-izvan-pistite-v-bansko.html", "text": "Сноубордист е спасен след паднала лавина извън пистите в Банско. Това каза за Агенция „Фокус“ председател на Българския червен кръст Христо Григоров. „Инцидентът е станал сутринта - сноубордист е влязъл в улей в района на Банско. Получило се е подсичане на снега и е паднала лавина, която го е затрупала. Веднага към мястото са тръгнали планински спасители. Провела се е няколкочасова спасителна акция“, обясни той. Григоров уточни, че спасителите са забелязали борда на сноубордиста, който се е виждал над падналия сняг. „Извадили са сноубордиста в безсъзнание и с глътнат език. Успели са да го реанимират и да го предадат жив на медицински екип“, добави той.\r\nХристо Григоров призова да не се влиза по писти, които са необработени. „Не рискувайте живота си. Планината е хубава, удоволствието от адреналина също, но рискът, когато се кара така неразумно води до тежки последствия“, допълни той.\r\nМариела РУСЕВА", "date": "2018.02.14", "title": "Председателят на БЧК Христо Григоров: Сноубордист е спасен след паднала лавина извън пистите в Банско"}
{"url": "http://www.focus-news.net/news/2018/02/14/2488365/nikolay-nikolov-kandidat-za-predsedatel-na-antikoruptsionniya-organ-preventsiyata-na-koruptsiyata-e-po-vazhna-ot-izpolzvaneto-na-represivniya-mehanizam-v-antikoruptsionniya-zakon.html", "text": "Превенцията на корупцията е по-важна от използването на репресивния механизъм в Антикорупционния закон. Това каза по време на брифинг в Народното събрание Николай Николов, предложен от БСП за кандидат за председател на единния антикорупционен орган, предаде репортер на Агенция „Фокус“.  „Вярвам, че проблемът с корупцията стои, но с общи усилия бихме могли във висока степен да го разрешим. Тези усилия трябва да бъдат на обществото като цяло. Лично аз съм готов на тази позиция да работя за българската държава и в перспектива“, заяви Николов. \r\nСпоред него предстоящият избор за председател на единния антикорупционен орган не е предрешен. „Включвам се в това състезание не само защото трябва да има алтернатива, а защото трябва да има много задълбочен дебат преди избора относно функциите, които ще има новият орган. Това със сигурност ще помогне за успешния старт на изпълнението на приложението“, заяви Николов и обърна внимание, че Антикорупционният закон е сложен и хората, работещи в този орган, трябва да имат професионална подготовка. „Наистина, в рамките на тези седмици трябва да използваме този дебат, за да дадем по-добър старт на изпълнението на закона, на дейността на единния антикорупционен орган и на борбата с корупцията“ ,допълни Николов. \r\nДеница КИТАНОВА", "date": "2018.02.14", "title": "Николай Николов, кандидат за председател на антикорупционния орган: Превенцията на корупцията е по-важна от използването на репресивния механизъм в Антикорупционния закон"}
{"url": "http://www.focus-news.net/news/2018/02/14/2488385/dha-mateo-rentsi-ako-turtsiya-iska-da-vleze-v-es-tryabva-da-spazva-pravilata.html", "text": "Бившият премиер на Италия Матео Ренци заяви, че доскорошната „обнадеждаваща картина” на обстановката в Турция вече коренно се е променила, предаде информационната агенция  Догу хабер ажансъ (ДХА) .\r\n В качеството си на лидер на Демократическата партия Матео Ренци отговори на въпроси в областта на външната политика в Дружеството на чуждите журналисти в Рим, включително и за мнението си за членството на Турция в ЕС. „Ако Анкара иска да се присъедини към ЕС, трябва да проявява уважение към установените правила в Европа. Позицията ни като политическа партия е много ясна: който иска да стане част от Европа, задължително следва да се съобразява с европейските правила, като започнем със свободата на пресата и  свободното изразяване на мнение.”, посочва още Матео Ренци, цитиран от ДХА. Георги Димов", "date": "2018.02.14", "title": "ДХА: Матео Ренци: Ако Турция иска да влезе в ЕС, трябва да спазва правилата"}
{"url": "http://www.focus-news.net/news/2018/02/14/2488366/zhelyo-boychev-bsp-ne-sme-vodili-razgovori-s-dps-za-kandidaturata-na-nikolay-nikolov-za-predsedatel-na-antikoruptsionniya-organ.html", "text": "Не сме водили разговори с ДПС за кандидатурата на Николай Николов за председател на антикорупционния орган. Това каза заместник-председателят на ПГ на „БСП за България“ Жельо Бойчев по време на брифинг в Народното събрание, предаде репортер на Агенция „Фокус“.  „Ние в момента представяме за пръв път кандидатурата в Народното събрание“, допълни Бойчев. „Надявам се, че всеки народен представител гласува по съвест. Надявам се да видим концепциите от тях, а съпоставяйки биографиите на двамата кандидати, мога да кажа, че кандидатурата на Николай Николов стои сериозно“, заяви заместник-председателят на ПГ на „БСП за България“.\r\nДеница КИТАНОВА", "date": "2018.02.14", "title": "Жельо Бойчев, БСП: Не сме водили разговори с ДПС за кандидатурата на Николай Николов за председател на антикорупционния орган"}
{"url": "http://www.focus-news.net/news/2018/02/14/2488382/api-otpada-ogranichenieto-za-avtomobili-nad-12-t-po-pat-i-1-vidin-montana.html", "text": "Отпада ограничението за автомобили над 12 т по път I-1 Видин - Монтана. Това съобщиха от пресцентъра на Агенция \"Пътна инфраструктура\".", "date": "2018.02.14", "title": "АПИ: Отпада ограничението за автомобили над 12 т по път I-1 Видин - Монтана"}
{"url": "http://www.focus-news.net/news/2018/02/14/2488387/afp-klyuchov-izraelski-ministar-razkritikuva-benyamin-netanyahu-no-zayavi-che-shte-ostane-v-koalitsiya-s-nego.html", "text": "Ключов министър от коалиционното правителство на Израел разкритикува министър-председателят Бенямин Нетаняху заради поведението му, след като полицията препоръча срещу него да се повдигнат обвинения за корупция. Същевременно министърът заяви, че ще остане в правителството, предава  AFP.\r\n„Не е необходимо министър-председателят да бъде перфектен в живота или да има скромен начин на живот, но трябва да бъде човек, който като го видят хората да си кажат, че точно така трябва да се действа“, заяви министърът на образованието Нафтали Бенет.\r\n„Приемането на подаръци-големи суми пари в дълъг период от време не влиза в този стандарт“, допълни той, но същевременно уточни, че Нетаняху е невинен до доказване на противното.  Виктор Турмаков", "date": "2018.02.14", "title": "AFP: Ключов израелски министър разкритикува Бенямин Нетаняху, но заяви, че ще остане в коалиция с него"}
{"url": "http://www.focus-news.net/news/2018/02/14/2488389/zam-kmetat-na-kyustendil-rositsa-plachkova-sobstvenitsite-na-zhilishta-v-obnovenite-mnogofamilni-sgradi-shte-badat-vklyucheni-v-proekt-za-razdelno-sabirane-na-otpadatsite.html", "text": "Собствениците на жилища в обновените многофамилни сгради в Кюстендил ще бъдат включени в проект за разделно събиране на отпадъците. Това съобщи пред журналисти зам.-кметът на Кюстендил Росица Плачкова, предаде репортер на Радио „Фокус” – Кюстендил. Предвижда се към всеки един обновен жилищен блок да бъдат изградени защитни съоръжения, в които ще се поставят контейнери за разделно събиране на отпадъците. Със собствениците на жилища ще се провеждат месечни срещи и обучения на темата за разделно събиране на отпадъците. Във всеки един блок ще бъдат поставени информационни табели по този повод. \r\n„По този начин ще се намали общият отпадък, а по европейските норми замърсителят плаща за този отпадък. Единственият начин да намалим количеството на отпадъците, за които ще плащаме за извозване и третиране, е разделното събиране”, каза Плачкова. По думите й в кампанията ще се включат жителите на над 60 многофамилни жилищни сгради, обновени с европейски и национални средства. „Защо кампанията за по-добър живот да не продължи с кампания по разделно събиране на отпадъци – ще продължи”, коментира Росица Плачкова.\r\nВенцеслав ИЛЧЕВ", "date": "2018.02.14", "title": "Зам.-кметът на Кюстендил Росица Плачкова: Собствениците на жилища в обновените многофамилни сгради ще бъдат включени в проект за разделно събиране на отпадъците"}
{"url": "http://www.focus-news.net/news/2018/02/14/2488388/prof-nikolay-ovcharov-nikoga-ne-e-stoyal-pred-men-vaprosat-dali-tryabva-da-bada-neshto-drugo-osven-arheolog.html", "text": "Никога не е стоял пред мен въпросът дали трябва да бъда нещо друго освен археолог. Това каза в интервю за Агенция „Фокус“ археологът проф. Николай Овчаров по повод Деня на българския археолог – 14 февруари. „Аз съм човек, който е израснал в семейство на археолози. От 3-годишен съм на терен, естествено в първите години съвсем несъзнателно. Така или иначе съм закърмен с археологията и с всичко това, което излиза от земята, с любовта към старата история. Аз не съм само археолог. Археологията е помощна наука на историята, знаете, че съм и много добър историк. По този начин протече животът ми“, разказа проф. Овчаров и уточни, че така е протекъл целият му вече над 60-годишен живот. „Аз съм човек, който разкопава само градове – древни, антични и средновековни. За мен е много по-важно да се намери градът, да се разбере за какво става дума. Ако вземем пример с Перперикон, да разберем неговата 7000-годишна история, а това става не само на базата на находките, а и на специфичните методи на археологията, стратиграфските анализи – това е начинът, по който чрез пластовете разбираме кое от коя епоха е“, допълни той. Според него там играят роли и находките, но те са само част от работата на археолозите. „Важното е да реконструираме живота на поколения или на неща, които са се случили преди хилядолетия, дори и в по-ранните периоди. Това е смисълът на археологията – да реставрира, да реконструира живота от преди много, много години“, каза още проф. Николай Овчаров.\r\nЛюба АЛЕКСИЕВА", "date": "2018.02.14", "title": "Проф. Николай Овчаров: Никога не е стоял пред мен въпросът дали трябва да бъда нещо друго освен археолог"}
{"url": "http://www.focus-news.net/news/2018/02/14/2488390/nataliya-mihalevska-mon-po-gavkavi-sa-novite-programi-za-detsata-v-nedelni-uchilishta-v-chuzhbina.html", "text": "По-гъвкави са новите програми за децата в неделни училища в чужбина. Това каза в седмичното образователно предаване „Всички в час“ на Радио „Фокус“ Наталия Михалевска, директор на Дирекция „Образоване на българите зад граница и училищната мрежа“ към Министерство на образованието и науката (МОН). „Новите възможности, които министерството предоставя, са свързани с новите програми по Български език и литература (БЕЛ) и по История и География на България. Те вече са разделени на два модула – български език като роден и като втори, и следващ по реда на изучаването в живота“, заяви тя. Наталия Михалевска уточни, че промените са въведени поради големия брой деца, родени в чужбина, както и такива, напреднали в изучаването на други езици, но не и на родния български език. „В българските неделни училища, които са над 340 с новите кандидатстващи, децата имат възможност да се обучават в групи по специфична методика. От една страна това дава възможност за получаване на удостоверение за завършен клас по съответния учебен предмет и да могат да влизат в нашата образователна система безпрепятствено при връщането си в България. От друга страна обучението дава възможност за сертифициране на българския език по общата европейска и езикова рамка от одитирани европейски организации, така че да могат да получават сертифициране на нива на владеене на българския език“, обясни Михалевска. „Освен това, във връзка с тези програми, започнахме процедурата за изработване на учебни помагала по БЕЛ, История и География. Вече е публикуване на сайта на МОН. Различното е, че оценяващи могат да  бъдат българските учители от чужбина“, каза още тя. \r\nДиректорът на Дирекция „Образоване на българите зад граница и училищната мрежа“ каза още, че са готови с проекта на новия акт на Министерски съвет за българските неделни училища в чужбина. „За първи път МОН дава възможност за електронно обучение по български език по света така че и на най-отдалечените места, и там, където няма български неделни училища, учениците да могат да поддържат и развиват родния си език“, коментира тя. Наталия Михалевска добави, че обучението по български език за българчетата в чужбина е много важен приоритет, защото те могат да съхранят връзката си с родината чрез езика, но и се популяризира нашия език по света.", "date": "2018.02.14", "title": "Наталия Михалевска, МОН: По-гъвкави са новите програми за децата в неделни училища в чужбина"}
{"url": "http://www.focus-news.net/news/2018/02/14/2488391/dzhumhuriet-lodka-s-nelegalni-migranti-potana-v-maritsa-kray-odrin-namereni-sa-telata-na-dve-detsa-ot-obshto-izcheznalite-10-dushi.html", "text": "Лодка с 10 нелегални мигранти потъна във водите на река Марица край Одрин при техен опит да преминат незаконно в Гърция пише вестник „Джумхуриет”.\r\n Турските екипи за действие при извънредни обстоятелства са се задействали след като на повърхността на водата е изплавало тялото на 10-годишно дете. В същия район край пясъчните дюни е намерено тялото на друго дете на видима възраст 5-6 години. Продължава издирването на останалите 8 изчезнали мигранти, посочва още „Джумхуриет”. Георги Димов", "date": "2018.02.14", "title": "Джумхуриет: Лодка с нелегални мигранти потъна в Марица край Одрин: намерени са телата на две деца от общо изчезналите 10 души"}
{"url": "http://www.focus-news.net/news/2018/02/14/2488394/balgarka-ot-avstraliya-e-zaveshtala-184-mln-lv-na-natsionalnata-galeriya-v-sofiya.html", "text": "Националната галерия в София получи дарение от 1.84 млн. лв. (1.44 млн. австралийски долара) от наша родолюбива сънародничка. Сумата е част от завещанието на Маргарита Занеф, родена в България и починала през 2016 г. в Австралия. Това съобщиха от пресцентъра на Министерството на външните работи.\r\nМаргарита Занеф емигрира в Австралия през 60-те години на XX век заедно със съпруга и сина си. В оставеното от нея завещание половината от сумата след продажбата на недвижимото й имущество се дарява на Националната галерия в София, а останалата половина – на намиращата се в Сидни Художествена галерия на Нов Южен Уелс. По думите на адвокат Уоруик Дън от кантората “Biddulph & Salenger”, изготвила завещанието и извършила разпоредителните действия с наследството, Занеф е била голям почитател на изкуството, съзнаващ значението му за обществото. Дарила е половината от сумата на българската галерия като родолюбив жест към родната си страна, а останалата половина – на австралийската галерия, с признателност към държавата, която я е приела и в която е прекарала голяма част от живота си. Сумата по дарението е била преведена преди дни по сметката на Националната галерия.", "date": "2018.02.14", "title": "Българка от Австралия е завещала 1.84 млн. лв. на Националната галерия в София"}
{"url": "http://www.focus-news.net/news/2018/02/14/2488395/plovdiv-ploshtadno-prostranstvo-i-zeleni-zoni-shte-ograzhdat-episkopskata-bazilika-v-grada.html", "text": "Площадно пространство и зелени зони ще ограждат Епископската базилика в Пловдив. Това съобщи пред журналисти архитект Николай Трайков от Фондация „Америка за България”, предаде репортер на Радио \"Фокус\"-Пловдив. Проект за изграждане на защитната стена около обекта и площадното пространство около него вече е съгласуван с Националния институт по паметници на културата и министерството на културата. Остава съгласуване с ВиК и електроразпределителното дружество. В момента се работи по укрепването за защита на обекта и започват дейностите на площада около Базиликата. Премахната е предишната улица покрай Католическия храм, за да се разкрие почти цялата Базилика и трите й кораба. \r\n„През проучения обект и комуникационните връзки ще има пешеходно преминаване, свързано с централната Главна улица, ще се минава през подлез Археологически, ще има спирка и паркинг по периметъра. Паркоместата стават около 29, което е повече от сега съществуващите”, посочи арх. Трайков. По думите му проектът е направен така, че това да е едно средищно място за туризма в Пловдив. Осигуряват се и места за паркиране на автобуси на спирката, която също запазва. Пространството през съществуващата банка става зелено пространство. Там ще бъде изградено ново площадно пространство. Зад защитната сграда на Базиликата ще се изгради зелен пояс и детска площадка, както и велоалея. Ще има и достъп за специален режим за живущите. На площада ще има и информационен център и малко кафене, сух фонтан и места за почиване. С асансьор ще се слиза на нивото на археологията. Контурът на покривната сграда ще повтаря контура на оригиналната Епископска базилика, с цел да се покрие археологическия обект. Сградата ще е на две нива заради двата пласта мозайки. Височината на сградата, която ще покрива Базиликата е 10 метра в най-високия и край. \r\n„Не се цели да се покаже цялата Базилика, тъй като се влиза в имота на Католическата църква в съседство”, поясни арх. Трайков. Намесата е минимална, за да не се закрие храма. „Пешеходното пространство по средата свързва двете сакрални сгради, които влизат в диалог. Това пространство ще се използва за различни прояви, свързани с програмата на „Пловдив – Европейска столица на културата 2019”. Влизането в сградата ще е от нивото на археологията. Няма да се ходи по мозайките, а върху издигнати пътеки. Предвижда се в самата сграда да има малко пространство за презентации. Ще има и ателие за реставратори, които ще се грижат за мозайките, както и магазин за сувенири и рецепция. Предвижда се още да има и детски кът. Откъм външната фасада ще има повдигната тераса с макет на целия римски град Филипопол и място за наблюдение, откъдето ще се вижда Античния театър, Форума и Одеона. \r\n„Тази сграда ще бъде свързана с римския град и ще е началото на един туристически маршрут по всички римски обекти в Пловдив”, каза още арх. Трайков. Конструкцията на сградата ще е лека, сглобяема, метална и от стъкло. Няма да има бетони и други материали, които биха увредили археологията. За фасадите на сградата ще се използват стъклени панели, непознати досега у нас. Целта е вътре в сградата да има равномерно осветление, без слънчеви отблясъци и директна светлина. Другата цел е вечер сградата да свети равномерно и да се вижда отдалече. Освен мозайките и артефактите ще има и различни експозиции, ще има виртуална реалност – очила, с които ще се вижда как е изглеждала сградата в оригиналния си вид. Ще има малки зали за прожекция за повече информация. „Целта е посетителят да си представи Базиликата в целия и блясък”, каза още арх. Николай Трайков.\r\nЦветана ТОНЧЕВА", "date": "2018.02.14", "title": "Пловдив: Площадно пространство и зелени зони ще ограждат Епископската базилика в града"}
{"url": "http://www.focus-news.net/news/2018/02/14/2488379/rumyana-stoilova-ekspert-po-vinoproizvodstvo-zaryazvaneto-na-lozite-dnes-e-predpostavka-za-po-dobra-rekolta-naesen.html", "text": "Днес, 14 февруари - Трифон Зарезан, по стар обичай мъжете зарязват лозите и с най-хубавото вино ги поливат. Това каза пред Радио \"Фокус\" – Пирин Румяна Стоилова, експерт във винопроизводството в Пиринския край. \"Зарязването на лозите се прави за повече берекет, виното да е в изобилие и бъдещата реколта през есента да е по-добра от старата. Като цяло има сериозни традиции за отбелязване празника на виното в Мелник, но те до голяма степен се припокриват с традициите в останалите региони на страната\", уточни Стоилова. \r\n\"Избираме цар на лозето, който всъщност трябва да е по-заможен човек. Много често той се избира и спрямо качественото вино, което прави:, заяви тя. \"В края на деня, след като мъжете са зарязали лозите, те се събират на една обща трапеза и пият, ядат и се веселят заедно, за да почетат празника на виното. Зарязването на гроздето днес и с отдаването на почит към него се смята, че е добра предпоставка за по-добро вино и по-добра реколта. Днес виното може да се консумира в умерени количества, хората трябва да му се насладят и да се почете този истински български празник, но без да се стига до крайности\", допълни Румяна Стоилова.\r\nЛора КАЛЧЕВА", "date": "2018.02.14", "title": "Румяна Стоилова, eксперт по винопроизводство: Зарязването на лозите днес е предпоставка за по-добра реколта наесен"}
{"url": "http://www.focus-news.net/news/2018/02/14/2488396/plovdiv-3-000-kasa-tsigari-bez-banderol-sa-izzeti-pri-proverka-v-chasten-imot-na-ul-sokol.html", "text": "3 000 къса цигари без бандерол са иззети при проверка в частен имот на ул. „Сокол“. Това съобщиха от ОДМВР - Пловдив. Бързо производство е образувано срещу 41-годишен мъж от Пловдив. Вчера в дома му на ул. „Сокол“ полицаи от Шесто РУ открили и иззели общо 3 000 цигари от различни марки без български бандерол.", "date": "2018.02.14", "title": "Пловдив: 3 000 къса цигари без бандерол са иззети при проверка в частен имот на ул. „Сокол“"}
{"url": "http://www.focus-news.net/news/2018/02/14/2488384/kmetat-na-kilifarevo-dimitar-sabev-210-dka-e-osnovniyat-lozov-masiv-v-rayona-na-grada.html", "text": "С площ от 210 дка е основният лозов масив в района на град Килифарево. Това каза кметът на Килифарево Димитър Събев при отбелязването на празника Трифон Зарезан в града, предаде репортер на Радио „Фокус” – Велико Търново. Той посочи, че масивът се намира в източната част на града и е възстановен от експерти от филиала на Висшето училище по агробизнес и развитие на регионите във Велико Търново, след като през 2014 година е унищожен напълно вследствие на наводнения. \r\nГроздето се транспортира и се обработва в Карабунар. Димитър Събев посочи, че в момента в масива се залагат основно бели сортове грозде, тъй като според производителя белите вина се търсят повече. От червените сортове популярни в региона са „памид“ и „липа“. Кметът на Килифарево посочи, че те изискват по-малка обработка, което ги прави по-лесни за отглеждане. Събев честити Празника на лозата и виното Трифон Зарезан на всички свои съграждани, като им пожела преди всичко да са здрави. „Нека всички земеделски производители да добруват тази година и да има добра реколта. Пожелавам здраве, да сме солидарни и заедно да работим за добруването на Килифарево“, допълни кметът на града.\r\nНадежда КРЪСТЕВА", "date": "2018.02.14", "title": "Кметът на Килифарево Димитър Събев: 210 дка е основният лозов масив в района на града"}
{"url": "http://www.focus-news.net/news/2018/02/14/2488398/plovdiv-nepalnoleten-kriminalno-proyaven-mladezh-e-zadarzhan-za-grabezh-i-poboy-na-svoy-vrastnik-na-bul-koprivshtitsa.html", "text": "Непълнолетен криминално проявен младеж е нанесъл побой на свой връстник на бул. „Копривщица“. Това съобщиха от ОДМВР - Пловдив. Непълнолетният е задържан в полицейския арест за грабеж в Пловдив. 24-часовата мярка е взета спрямо 17-годишен криминално проявен, след проведено разследване от служители на Второ РУ. По предварителни данни около 22.00 часа в неделя на бул. „Копривщица“ тийнейджърът нанесъл побой на свой връстник и му отнел мобилен телефон. Материалите по образуваното досъдебно производство са докладвани в районната прокуратура.", "date": "2018.02.14", "title": "Пловдив: Непълнолетен криминално проявен младеж е задържан за грабеж и побой на свой връстник на бул. „Копривщица“"}
{"url": "http://www.focus-news.net/news/2018/02/14/2488397/prof-temelko-temelkov-i-prof-radoslav-gaydarski-sa-predlozheni-za-udostoyavane-s-orden-sv-sv-kiril-i-metodiy.html", "text": "Правителството предлага на Президента на Република България да издаде укази за награждаване на проф. д-р Темелко Темелков и на проф. д-р Радослав Гайдарски с орден „Св. Св. Кирил и Методий“ – огърлие, за значимия им принос в областта на медицинската наука в България.  Това съобщиха от правителствената информационна служба.\r\nПроф. Темелков, д.м.н. е роден през 1937 г. Завършва медицина във ВМИ – Варна, специализирал е в Русия, Австрия и Англия. Професионалната му кариера започва като ординатор-хирург в Добрич и Варна. Хабилитиран е като доцент през 1981 г. и като професор през 1987 г. От 1988 г. е завеждащ на Клиниката по колопроктология и ръководител на Катедрата по обща и оперативна хирургия на ВМИ - Варна.\r\nОсновните му научни разработки са в областта на стомашно-чревната, гнойно-септичната, онкологичната и лапароскопската хирургия и колопроктологията. Редактор и автор е на научни статии в специализирани медицински издания. Като ректор на Медицинския университет във Варна е удостоен с Международна златна и сребърна награда за качество 2002 в Мексико и е избран за пълноправен член на Асоциацията на европейските университети. Избран е за почетен член на Българското хирургично дружество, член е на Европейското дружество по хирургия, Международния колеж на хирурзите и Световната университетска организация на колоректалните хирурзи. Удостояван е със званието „Медик на годината – Варна“ (2006) и „Лекар на България“ (2009).\r\nПроф. Гайдарски е роден през 1937 г. Завършва Медицинската академия в София. Професионалната му кариера започва в Окръжна болница – Видин, където последователно преминава ординаторските степен, а в периода 1969-1972 г. е заместник главен лекар по лечебната част. След конкурс е избран за асистент в катедрата по хирургически болести в МА – София, професор е от 1990 г.\r\nПроф. Радослав Гайдарски е автор на множество научни публикации и е сред малкото български хирурзи с признати рационализации на оперативни техники, използвани в ежедневната практика при операциите на черния дроб, жлъчните пътища, панкреаса и стомашно-чревния тракт. Учител е на три поколения млади хирурзи. Над 30 години е председател на комисия за държавни изпити по хирургия на студенти и специализанти. Носител е на високи призове и отличия за професионално развитие и постижения, сред които „Лекар на годината“, „Лекар на България“, орден „Стара планина“.", "date": "2018.02.14", "title": "Проф. Темелко Темелков и проф. Радослав Гайдарски са предложени за удостояване с орден „Св. Св. Кирил и Методий“"}
{"url": "http://www.focus-news.net/news/2018/02/14/2488400/prilaganeto-na-edinnata-natsionalna-strategiya-za-povishavane-na-sabiraemostta-na-prihodite-shte-prodalzhi-i-prez-2018-g.html", "text": "Правителството удължи срока на прилагане на Единната национална стратегия за повишаване на събираемостта на приходите, справяне със сенчестата икономика и намаляване на разходите за спазване на законодателството 2015-2017 г. и одобри план за действие към нея за 2018 г. Това съобщиха от правителствената информационна служба. Стратегията беше разработена през 2015 г. във връзка с три поредни специфични препоръки за страната ни в областта на данъчното облагане, които се отнасят до две основни предизвикателства – високи разходи, свързани с изпълнението на данъчните задължения, и липса на цялостна, широкообхватна стратегия за спазване на данъчното законодателство. Основната заложена цел беше да се подобри спазването на законодателството, да се защити фискалната стабилност на страната и да се осигури равнопоставеност и конкурентоспособност на всички икономически субекти. Стратегията съдържа мерки и дейности, които да доведат до увеличаване на приходите от данъци, осигурителни вноски и такси чрез по-висока ефективност при тяхното администриране и предотвратяване на възможностите за укриването им, както и чрез стимулиране на доброволното изпълнение. Със стратегията се въведе добрата практика на единен междуинституционален подход за координация и тясно оперативно сътрудничество между компетентните национални институции в областта на приходите, разработи се система от индикатори за мониторинг и оценка, които са с конкретни срокове за изпълнение и отговорни институции.\r\nСъс специфична препоръка на Съвета на ЕС от юли 2017 г. се препоръчва страната ни да продължи да подобрява събирането на данъците и спазването на данъчното законодателство, включително чрез цялостен пакет от мерки за периода след 2017 г. Предвид тази препоръка и отчетените до момента положителни резултати от прилагане на мерките към стратегията, правителството прие действието на този документ да се удължи с още една година и одобри план с конкретни дейности за изпълнение през 2018 година.", "date": "2018.02.14", "title": "Прилагането на Единната национална стратегия за повишаване на събираемостта на приходите ще продължи и през 2018 г"}
{"url": "http://www.focus-news.net/news/2018/02/14/2488393/mvr-naznachena-e-troyna-ekspertiza-po-sluchaya-s-otkritite-dve-tela-v-pamporovo.html", "text": "Назначена е тройна експертиза по случая с откритите две тела в Пампорово. Това съобщиха от пресцентъра на МВР.  Изясняват се обстоятелствата около инцидента. Около 23.25 часа на 13 февруари телефон 112 е получен сигнал, че на пътя Пампорово - Стойките в лек автомобил с пловдивска регистрация са намерени телата на мъж и жена. След направен оглед е установено, че в колата са телата на 48-годишен мъж и на 41-годишна жена, двамата от град Пловдив. По тях са открити следи от огнестрелни рани. Местопроизшествието е запазено и посетено от дежурна оперативна група на РУ - Чепеларе и ОДМВР - Смолян, извършен е оглед и е образувано досъдебно производство. Телата на мъжа и жената са транспортирани в МБАЛ \"Д-р Братан Шукеров\" - Смолян за аутопсия. Назначена е тройна експертиза. Работата по случая продължава.", "date": "2018.02.14", "title": "МВР: Назначена е тройна експертиза по случая с откритите две тела в Пампорово"}
{"url": "http://www.focus-news.net/news/2018/02/14/2488402/dzhumhuriet-podsadim-turski-zhurnalist-upravlyavashtite-se-plashat-ot-peroto-tochno-to-dostiga-do-savestta-na-obshtestvoto.html", "text": "Известният турски журналист и интелектуалец Ахмет Алтан произнесе защитната си реч по съдебното дело за съпричастност към опита за преврат от 15 юли 2016-та, пише вестник „Джумхуриет”. \r\nДелото се гледа от 26-ти състав на Съда за тежки престъпления в Истанбул срещу общо 17 обвиняеми, включително други двама известни турски журналисти – Мехмет Алтан и Назлъ Ълъджак. Освен всичко друго, в обвинителния акт срещу него е посочена и намерената в дома му еднодоларова банкнота. „След като не съм член на терористична организация, абсурдно и неразбираемо е защо прокуратурата е включила този факт в обвинението. Но аз дойдох тук не за да бъда съден, а именно аз да съдя. Понеже днешните управляващи се плашат не от оръжие, а от перото. Много добре знаят, че именно перото достига и човърка съвестта на обществото.”, посочва пред съда Ахмет Алтан, цитиран от „Джумхуриет”. Георги Димов", "date": "2018.02.14", "title": "\"Джумхуриет:\" Подсъдим турски журналист: Управляващите се плашат от перото - точно то достига до съвестта на обществото"}
{"url": "http://www.focus-news.net/news/2018/02/14/2488401/varna-zadarzhan-pod-strazha-e-balgarin-izdirvan-s-evropeyska-zapoved-za-arest-ot-frantsiya-za-svodnichestvo.html", "text": "Задържан под стража е българин, издирван с Европейска заповед за арест от Франция за сводничество. Това съобщиха от пресцентъра на Апелативна прокуратура - Варна. Искането на Окръжната прокуратура във Варна да бъде задържан под стража 33-годишният Хр. Иванов е било уважено от състав на Варненския окръжен съд. Иванов е бил обявен за международно издирване от съдебните власти в Република Франция въз основа на издадена Европейска заповед за арест на съда в град Шартър. \r\nПричина за издирването на българина, който е бил открит във варненското село Старо Оряхово, е съдебно решение по дело, издадено от първоинстанционния съд във френския град Шартър и в град Сур за сводничество, подялба на печалби или ползи от проституция на трети лица. Престъплението по Наказателния кодекс на Република Франция се наказва с лишаване от свобода с максимален срок до 7 години. Деянието е наказуемо и по член 159а и член 155 от българския НК.\r\nПо същество делото за предаването на 33-годишния Хр. Иванов на френските съдебни власти ще бъде разгледано на 15 февруари 2018 г. във Варненския окръжен съд.", "date": "2018.02.14", "title": "Варна: Задържан под стража е българин, издирван с Европейска заповед за арест от Франция за сводничество"}
{"url": "http://www.focus-news.net/news/2018/02/14/2488399/afp-turtsiya-shte-predostavi-na-irak-pet-miliarda-dolara-za-sledvoenno-vazstanovyavane.html", "text": "Външният министър на Турция Мевлют Чавушоглу заяви, че страната му ще заеме пет милиарда долара заеми и инвестиции за следвоенното възстановяване на Ирак, предава  AFP.\r\nМеждувременно Саудитска Арабия съобщи, че ще предостави един милиард долара за инвестиционни проекти в Ирак и 500 млн. за подкрепа на иракския износ, докато Катар съобщи, че ще предаде на разкъсваната доскоро от войни държава един милиард под формата на заеми и инвестиции.\r\nКувейт, който в момента е домакин на международна конференция на донорите, обеща да предостави два милиарда. Виктор Турмаков", "date": "2018.02.14", "title": "AFP: Турция ще предостави на Ирак пет милиарда долара за следвоенно възстановяване"}
{"url": "http://www.focus-news.net/news/2018/02/14/2488403/mon-shte-izplati-vnoskite-za-obuchenie-na-marselo-iliev-za-vtoriya-i-tretiya-semestar-na-akademichnata-20172018-godina.html", "text": "Правителството одобри изплащането чрез бюджета на Министерството на образованието и науката на 12 120 британски лири в левова равностойност за обучението на Марсело Илиев в Cambridge School of Visual & Performing Arts, Великобритания. Сумата представлява две вноски от по 6060 британски лири за втория и третия семестър от обучението му през академичната 2017/2018 година. Това съобщиха от правителствената информационна служба. В периода 2015-2017 г. правителството одобри няколко плащания в размер на левовата равностойност на 32 030 британски лири, чрез бюджета на МОН, като вноски за настаняване в общежитие на Марсело Илиев в CATS College Cambridge за шестте семестъра от двугодишното му обучение и за първия семестър на обучението му в Cambridge School of Visual & Performing Arts. За оказването на финансовата помощ от МОН за период от още две академични години Марсело Илиев поема ангажимент да участва в инициативи на министерството за насърчаване обхващането и задържането на деца и ученици в задължителна предучилищна и училищна възраст в образователната система. Чрез работа за и в рамките на етническата общност да участва в семинари, конференции, кръгли маси и други събития, като оказва подкрепа за личностно развитие на деца, срещащи трудности в обучението, и деца и ученици с изявени дарби, включително и от етническите малцинства.", "date": "2018.02.14", "title": "МОН ще изплати вноските за обучение на Марсело Илиев за втория и третия семестър на академичната 2017/2018 година"}
{"url": "http://www.focus-news.net/news/2018/02/14/2488405/blagoevgrad-vremenno-dvizhenieto-se-osashtestvyava-dvuposochno-v-edna-lenta-po-pat-i-1-blagoevgrad-kresna-v-rayona-na-stara-kresna-poradi-svlichane-na-zemna-masa.html", "text": "Временно движението се осъществява двупосочно в една лента по път I-1 Благоевград – Кресна в района на Стара Кресна поради свличане на земна маса. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.02.14", "title": "Благоевград: Временно движението се осъществява двупосочно в една лента по път I-1 Благоевград – Кресна в района на Стара Кресна поради свличане на земна маса"}
{"url": "http://www.focus-news.net/news/2018/02/14/2488406/burgas-detsa-ot-35-detski-gradini-v-obshtinata-shte-vzemat-uchastie-v-detskiya-praznik-az-sam-balgarche.html", "text": "Деца от 35 детски градини в община Бургас ще вземат участие в детския празник „Аз съм българче“ в седмицата от 15 февруари до 9 март 2018 г., който ще се проведе в детските заведения. Това съобщиха от Община Бургас. Събитието е част от образователните дейности по реализиране на Програма „Краезнание“ и има представителен, а не състезателен характер.\r\nВ четири кръга децата ще покажат своите знания: в първи кръг ще отговарят на въпроси, свързани с имената, живота и делото на национални герои, допринесли за освобождението на България, във втори кръг ще образуват дума от дадени картинки и ще обяснят значението й, в трети кръг ще разпознаят, назоват и разкажат за някои от емблематичните паметници, свързани с бележити личности и дати от историята на град Бургас. Накрая на празника ще бъдат представени стихотворения, патриотична песен и театрален етюд или танц.\r\nКонкурсът се организира от Община Бургас и Центъра за подкрепа на личностното развитие в града.", "date": "2018.02.14", "title": "Бургас: Деца от 35 детски градини в общината ще вземат участие в детския празник „Аз съм българче“"}
{"url": "http://www.focus-news.net/news/2018/02/14/2488386/dobrich-obshtinata-organizira-vazstanovka-na-rituala-zaryazvane-na-loza-za-praznika-trifon-zarezan.html", "text": "За поредна година Община град Добрич организира възстановка на ритуала „зарязване на лоза“ за празника Трифон Зарезан, предаде кореспондент на Радио „Фокус” – Варна. Празникът се състоя в Архитектурния етнографски комплекс на открито „Старият Добрич“. Ритуалът започна с изпълнения на танцьорите от Професионалния фолклорен ансамбъл „Добруджа“ с главен художествен ръководител Стоян Господинов. Гостите на празника се насладиха и на изпълненията на народните певци от ансамбъла. Както и в предишни издания етнографът Лена Кирилова разказа за традициите на този ден още от езически времена, когато се е почитало виното и веселието. Главно действащо лице в ритуала по зарязване на лозата бе кметът Йордан Йорданов. Той пожела на своите съграждани през тази година да царстват само богатство и сила за хората, града, областта и България. Бяха обявени и победителите в конкурса за най-добро домашно вино, организиран от Общината и Къщата на виното. Победители са Руси Колев, производител на домашно червено вино, Румен Панайотов, производител на домашно розе, и Петър Недялков, производител на домашно бяло вино. Честта да връчи наградите се падна на царя на лозята. В тази роля днес е превъплъти кметът Йордан Йорданов, който връчи награди и грамоти. Песни, хора и глътка вино изпълниха сърцата на гостите на празника с радост и надежда за добра година. До 15.00 часа в АЕМО „Старият Добрич“ на площадчето пред Часовниковата кула се провежда извънредно издание на Фермерския пазар, също организиран от Община град Добрич. Участниците в пазара предлагат собствена продукция с гаранция за добро качество. \r\nЖулиета НИКОЛОВА", "date": "2018.02.14", "title": "Добрич: Общината организира възстановка на ритуала „зарязване на лоза“ за празника Трифон Зарезан"}
{"url": "http://www.focus-news.net/news/2018/02/14/2488408/pravitelstvoto-opredeli-eleonora-lilova-za-predsedatel-na-darzhavnata-agentsiya-za-zakrila-na-deteto.html", "text": "Правителството определи Елеонора Лилова за председател на Държавната агенция за закрила на детето, съобщиха от правителствената информационна служба. Тя е магистър по педагогика и социология от СУ „Св. Климент Охридски“ и е защитила научна степен „доктор“ по управление на образованието в Пловдивския университет „Паисий Хилендарски“.\r\nНовият председател на ДАЗД е висококвалифициран експерт и притежава дългогодишен опит като преподавател. През годините на кариерното й развитие е заемала различни длъжности – от начален учител до директор на училище. От 2012 г. е директор на СУ „Акад. Емилиян Станев“ в София.", "date": "2018.02.14", "title": "Правителството определи Елеонора Лилова за председател на Държавната агенция за закрила на детето"}
{"url": "http://www.focus-news.net/news/2018/02/14/2488404/kyustendil-rayonna-prokuratura-dupnitsa-proveryava-intsidenta-s-postradaloto-dete-i-baba-mu-sled-napadenie-ot-domashno-kuche.html", "text": "Вчера в Районна прокуратура – Дупница е бил получен сигнал от Центъра за спешна неотложна медицинска помощ за две пострадали лица, постъпили с рани, причинени от ухапване на домашно куче. Това съобщиха от пресцентъра на Апелативна прокуратура - София.\r\nПод ръководството на прокурор е разпоредено извършването на проверка по случая. На собственика на кучето незабавно е съставен протокол за писмено полицейско предупреждение.", "date": "2018.02.14", "title": "Кюстендил: Районна прокуратура – Дупница проверява инцидента с пострадалото дете и баба му след нападение от домашно куче"}
{"url": "http://www.focus-news.net/news/2018/02/14/2488407/smolyan-otpada-ogranichenieto-za-zadalzhitelno-izpolzvane-na-verigi-prez-prohod-pamporovo.html", "text": "Отпада ограничението за задължително използване на вериги през проход Пампорово. Това съобщиха от пресцентъра на Агенция \"Пътна инфраструктура\".", "date": "2018.02.14", "title": "Смолян: Отпада ограничението за задължително използване на вериги през проход Пампорово"}
{"url": "http://www.focus-news.net/news/2018/02/14/2488409/federika-mogerini-i-yohanes-han-shte-uchastvat-v-neformalna-sreshta-na-ministrite-na-vanshnite-raboti-v-sofiya.html", "text": "На 15 и 16 февруари Федерика Могерини, заместник-председател на Европейската комисия и върховен представител на Съюза по въпросите на външните работи и политиката на сигурност, и Йоханес Хан, европейски комисар отговарящ за политиката за съседство и преговори за разширяване, ще участват в неформалната среща на министрите на външните работи (Гимних) в София. Това съобщиха от пресцентъра на Представителство на ЕК в България.\r\nНа 15 февруари ще се проведат работни заседания, посветени на Сирия, Западните Балкани и Корейската народно-демократична република. На 16 февруари към 28-те министри и Върховния представител на ЕС по въпросите на външните работи и политиката на сигурност Федерика Могерини ще се присъединят петте външни министри от страните кандидатки за членство: Албания, Бившата югославска република Македония, Сърбия, Турция и Черна гора. \r\nНа 16 февруари Федерика Могерини ще вземе участие и в Интерпарламентарната конференция за Общата външна политика и политиката за сигурност (ОВППС) и Общата политика за сигурност и отбрана (ОПСО). \r\nСлед срещата в петък е насрочена пресконференция около 12.15 часа, която ще се предава на живо по сателитния канал EbS+ .", "date": "2018.02.14", "title": "Федерика Могерини и Йоханес Хан ще участват в неформална среща на министрите на външните работи в София"}
{"url": "http://www.focus-news.net/news/2018/02/14/2488410/veliko-tarnovo-lek-avtomobil-e-izgoryal-v-gorna-oryahovitsa-prichinite-sa-v-protses-na-izyasnyavane.html", "text": "Разследва се пожар на лек автомобил в Горна Оряховица. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Велико Търново. Сигналът за инцидента е получен в 04.11 часа тази нощ. На място е изпратен екип на Районната служба в Горна Оряховица с един пожарен автомобил и четирима пожарникари. Превозното средство е изгоряло напълно. По първоначална информация пламъците са тръгнали от двигателния отсек на колата. Причините са в процес на изясняване. \r\nМястото на произшествието е посетено и от дежурна оперативна група при Районно управление на МВР-Горна Оряховица. По случая е започнато досъдебно производство.\r\nНадежда КРЪСТЕВА", "date": "2018.02.14", "title": "Велико Търново: Лек автомобил е изгорял в Горна Оряховица, причините са в процес на изясняване"}
{"url": "http://www.focus-news.net/news/2018/02/14/2488383/anadolu-agency-turtsiya-izrichno-pomoli-gartsiya-da-se-vazdarzha-ot-naprezhenie.html", "text": "Министър председателят на Турция Бинали Йълдъръм заяви, че Анкара „изрично“ е казала на Гърция, че въздържането от напрежение би било „по-добро, за двустранните отношения, предава  Anadolu Agency.\r\n„Изрично заявих на гръцкия министър-председател Алексис Ципрас, че страненето от напрежение ще бъде по-добро за отношенията между двете страни“, заяви Йълдъръм. Двамата наскоро проведоха телефонен разговор, обсъждайки скорошното развитие на ситуацията в Егейско море. Той допълни, че би желал тази акватория да бъде „море на приятелството“ между Турция и Гърция, което те да използват „ефективно“.\r\n„Наскоро имаше някои нарушения на скалите Кардак (на гръцки Имия), за които реагирахме“, уточни турският министър-председател.  Виктор Турмаков", "date": "2018.02.14", "title": "Anadolu Agency: Турция „изрично“ помоли Гърция да се въздържа от напрежение"}
{"url": "http://www.focus-news.net/news/2018/02/14/2488412/blagoevgrad-okrazhnata-prokuratura-predade-na-sad-dvama-politseyski-sluzhiteli-za-vzimane-na-podkup.html", "text": "Окръжната прокуратура предаде на съд двама полицейски служители с инициали С.П. и Г.Г. за извършено от тях престъпление по служба - взимане на подкуп. Това съобщиха от пресцентъра на Апелативна прокуратура - София. С. П. заема длъжността младши автоконтрольор, а Г. Г. е полицай към ОД на МВР – Благоевград. На 28 септември 2016 г. двамата били включени в смесен автопатрул, като в периода от 14.10 часа до 16.00 часа изпълнявали служебните си задължения в определено за това място - ул. „14-ти полк“ и ул. „Симеон Радев“ в гр. Благоевград. \r\nПо време на смяната си те спрели за проверка Р.Ч., управлявал лек автомобил „Ауди А4“. Г.Г. попитал шофьора дали знае какъв е поводът за спирането, на което той отговорил, че се е досетил за невключените къси светлини на колата. \r\nСлужителите на реда извършили проверка на документите и справка за нарушения в системата на КАТ относно Р.Ч., разпитали го за работата му и доходите. След това Г.Г. дискретно приканил шофьора да измисли нещо „за поздрав“, което той възприел като искане на подкуп, за да не му съставят акт за това, че извършил нарушение. \r\nР.Ч. отишъл до колата си, извадил от портфейла банкнота от десет лева, заснел я с камерата на мобилния си телефон, като междувременно незабелязано се обадил на приятел, на когото споделил за случилото се. Той се върнал до служебния автомобил на автопатрула и дал парите на единия от тях, след което отпътувал към дома си. По-късно Р.Ч. подал сигнал в полицията за поискания и получен подкуп. \r\nВеднага след това били изпратени полицейски служители, които да установят местонахождението на автопатрула, и дежурна оперативно-следствена група. В резултат на извършения обиск била намерена банкнота с номинал от 10 лева и сериен номер, посочен от Р.Ч. \r\nПредстои насрочване на делото от съда.", "date": "2018.02.14", "title": "Благоевград: Окръжната прокуратура предаде на съд двама полицейски служители за взимане на подкуп"}
{"url": "http://www.focus-news.net/news/2018/02/14/2488413/api-vazstanoveno-e-dvizhenieto-na-tovarni-avtomobili-nad-12-tona-s-remarketa-i-poluremarketa-po-pat-ii-84-velingrad-yakoruda.html", "text": "Възстановено е движението на товарни автомобили над 12 тона с ремаркета и полуремаркета по път II-84 Велинград - Якоруда. Това съобщиха от пресцентъра на Агенция \"Пътна инфраструктура\".", "date": "2018.02.14", "title": "АПИ: Възстановено е движението на товарни автомобили над 12 тона с ремаркета и полуремаркета по път II-84 Велинград - Якоруда"}
{"url": "http://www.focus-news.net/news/2018/02/14/2488415/pregled-na-mezhdunarodnite-novini-do-13-chasa-agentsiya-fokus.html", "text": "Холандският министър-председател Марк Рютте призна, че е „подценил“ въздействието от лъжата на външния министър Халбе Зийлстра относно това, че се срещал с руския президент Владимир Путин. Той допълни, че разбира решението на министъра да подаде оставка.\r\nРютте заяви, че е знаел за лъжата две седмици преди разкритието, но е решил да не разкрива това, знаейки, че Зийлстра сам публично ще  си признае. Фактът, че министърът се е забавил две седмици, преди да разкрие лъжите си се е дължало на това, че в този период е бил или в чужбина, или болен. „Не става дума за нарочно забавяне, но щеше да е добре той да бе казал по-рано. Все пак Зийлстра обеща да направи така и го направи“, допълни министър-председателят. \r\nСъщевременно Рютте заяви, че е подценил ситуацията и въздействието от нея.  Зийлстра подаде оставка във вторник, малко след като разкри, че е лъгал относно срещата си с Путин. Той твърдеше в течение на четири години, че е по време на среща преди години, докато е бил директор в петролната компания „Шел“, е чул как руският президент е заявил, че иска да завладее Украйна и Балтийските републики. Всъщност бившият изпълнителен директор на компанията Йерун ван де Веер е присъствал на срещата във вилата на Путин и е разказал за нея на Зийлстра. По-късно самият Зийлстра е изкривил предадените му думи на руския президент. По време на признанията си министърът заяви, че е заявил, че е бил лично на срещата, за да запази анонимността на Ван де Веер. \r\nРуското посолство в Холандия излезе със заявление, в което изрази гняв относно твърденията на министъра, твърдейки, че това е част от очернящата кампания на холандското правителство срещу Москва. Опозиционните партии също разкритикуваха Зийлстра и правителството. \r\n***  Повечето училища в Словения затвориха врати, след като 38 хиляди учители в страната решиха да проведат еднодневна стачка, искайки по-големи заплати.\r\nОчаква се по-късно около 15 хил. учители да участват на масови протести в центъра на Любляна, за да предадат послание на правителството, че трудът им не е оценен. \r\n„Искаме средната учителска заплата да се увеличи с 10%, защото учителите получават значително по-ниски заплати от хората с подобно образование“, заяви Санди Модрян, говорител на учителския профсъюз на Словения. \r\nВ момента държавните служители в цялата страна протестират за по-добри заплати. Миналия месец близо 30 хил. държавни служители проведоха еднодневна стачка, докато полицаите излязоха на протест в понеделник. Във вторник и медицинските сестри прекратиха работа за две часа с искане за по-големи заплати. \r\n***  Външният министър на България Екатерина Захариева и нейният македонски колега Никола Димитров ще подпишат протокол за обмен на документи за ратификация, с което Договорът за приятелство, добросъседство и сътрудничество между  двете страни ще влезе в сила.\r\nЦеремонията ще се състои на 14 февруари в Министерския съвет в София. Договорът бе подписан на 1 август 2017 г. от министър-председателите на двете страни Бойко Борисов и Зоран Заев, а в началото на тази година бе ратифициран от парламентите на България и Македония.\r\nПодписването на протокола чрез размяна на документите за ратифициране завършва процедурата за неговото влизане в сила.\r\n***  Президентът на Кипър Никос Анастасиадис обяви състава на новото си правителство, добавяйки седем нови лица.\r\nПрезидентът назначи досегашния правителствен прессекретар Никос Хростодулидес за външен министър и запази финансовия министър Харис Гиоргиадес на същия пост. \r\nСавас Ангелидес е новият министър на отбраната, Костас Хамбиурис  на образованието, Константинос Йоану на здравеопазването и Василики Анастасиаду, в момента председател на парламента, поема транспортното министерство. \r\nЗена Емилианиду остава министър на труда, както и Гиоргос Лакотрипис на енергетиката, Константинос Петридес на вътрешните работи и Йонас Николао на правосъдието. \r\nДосегашният министър на образованието Костас Кадис се премества в министерството на земеделието. \r\nСпоред президента Анастасиадис новият състав на правителството отразява неговата намерение то да бъде „по-широко приемливо“.  Новите министри ще встъпят в длъжност на 1 март. \r\n*** Израелският министър-председател Бенямин Нетаняху заяви, че правителството му е „стабилно“ и разкритикува полицейското разследване срещу него, след като следствието препоръча по негово отношение да се повдигнат обвинения за корупция, предизвикали призиви той да подаде оставка.\r\n„Мога да ви уверя, че коалицията е стабилна“, заяви Нетаняху и уточни, че няма намерение да подава оставка.\r\n„Нито аз, нито никой друг няма планове за избори. Ще продължим да работим заедно за доброто на израелския гражданин до края на мандата“, допълни той. \r\n*** Най-малко 23 мигранти са загинали  и близо 100 са ранени, след като камионът, който ги превозва, се разбива в Либия.\r\n„Повече от 300 мигранти, повечето от тях сомалийски и еритрейски граждани, са били в камиона, преобърнал се край град Бани Валид“, съобщи говорителят на либийските здравни служби Хатем ал Туиджер.", "date": "2018.02.14", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/02/14/2488417/boris-nikolov-kmet-na-belogradchik-snegat-e-skasal-dalekoprovod-i-5-sela-v-obshtinata-sa-bez-elektrozahranvane.html", "text": "Снегът е скъсал далекопровод и 5 села в община Белоградчик са без електрозахранване, каза за Радио „Фокус“ – Видин Борис Николов, кмет на Белоградчик. Той посочи, че две аварийни групи на електроразпределителното дружество работят за възстановяването на електрическия далекопровод и възобновяването на електрозахранването в селата. „Очаквам до няколко часа хората в селата Рабиша, Чифлици, Стакевци, Праужда и Крачимир да имат ток. Снегът при нас тази нощ достигна до 15 сантиметра. Духа вятър и това затруднява работата на екипите“, каза кметът на Белоградчик. Той допълни, че пътищата в общината са почистени и опесъчени, а във всички села тази сутрин е доставен хляб.\r\nАнна ЛОЗАНОВА", "date": "2018.02.14", "title": "Борис Николов, кмет на Белоградчик: Снегът е скъсал далекопровод и 5 села в общината са без електрозахранване"}
{"url": "http://www.focus-news.net/news/2018/02/14/2488419/dzhumhuriet-oon-oshte-vednazh-otpravi-priziv-kam-turtsiya-zaradi-operatsiyata-maslinova-klonka-v-siriya.html", "text": "ООН за проведен път предупреди Анкара да действа внимателно по време на продължаващата военна операция „Маслинова клонка” в района на сирийския град Африн, пише вестник   „Джумхуриет”.   \r\nПритесненията на световната организация са, че не се полагат грижи за опазване на местата, където живее цивилно население. „Постоянно и на различни нива отправяме предупреждения в това отношение. Ние не сме на терен там, в Африн; нямаме собствени източници на информация. Стремим се обаче да получаваме някои данни чрез тамошни местни наши партньори.”, посочва говорителят на Генералния секретар на ООН Стефан Дужарич, цитиран от „Джумхуриет”. Георги Димов", "date": "2018.02.14", "title": "\"Джумхуриет\": ООН още веднъж отправи призив към Турция заради операцията „Маслинова клонка” в Сирия"}
{"url": "http://www.focus-news.net/news/2018/02/14/2488421/plovdiv-nezakonen-avtomat-i-blizo-100-boepripasa-sa-izzeti-pri-proverka-na-chasten-imot-v-selo-krasnovo.html", "text": "Незаконно притежавани автомат и близо 100 боеприпаса са иззети при проверка на частен имот в село Красново. Това съобщиха от ОДМВР - Пловдив. Процесуално-следствените действия били предприети вчера на адреса на 48-годишен местен жител. Срещу мъжа е образувано бързо производство в РУ  - Хисаря.", "date": "2018.02.14", "title": "Пловдив: Незаконен автомат и близо 100 боеприпаса са иззети при проверка на частен имот в село Красново"}
{"url": "http://www.focus-news.net/news/2018/02/14/2488416/pravitelstvoto-odobri-promenite-v-gyoteborgskiya-protokol-kam-konventsiyata-za-transgranichnoto-zamarsyavane-na-vazduha.html", "text": "Правителството одобри измененията на Гьотеборгския протокол към Конвенцията на ООН от 1979 г. за трансгранично замърсяване на въздуха на далечни разстояния. Това съобщиха от правителствената информационна служба. С промените за всяка страна се определят нови задължения за намаляване на емисиите, които трябва да се спазват от 2020 г. За България те са: сяра (главно серен диоксид) - 78%, азотни оксиди - 41%, амоняк - 3%, летливи органични съединения, различни от метана - 21%, и фини прахови частици (с диаметър до 2,5µm) – 20%. За да се улесни спазването на тези процентни намаления, в приложенията към Гьотеборгския протокол са установени пределно допустими стойности за контролиране на изпусканите емисии на вредни вещества в атмосферния въздух от определени стационарни и нестационарни източници – основно от промишлеността, транспорта и селското стопанство.\r\nПромените са записани в проекта на Закон за ратифициране на изменение на Протокола към Конвенцията за трансгранично замърсяване на въздуха на далечни разстояния за намаляване на подкиселяването, еутрофикацията и тропосферния озон (Гьотеборгски протокол). Одобреният от правителството документ ще бъде внесен за ратификация от Народното събрание.\r\nКонвенцията е основната международноправна рамка, която регламентира сътрудничеството и мерките за ограничаване, постепенно намаляване и предотвратяване на замърсяването на въздуха с акцент върху трансграничното замърсяване на въздуха на далечни разстояния. Към днешна дата действието й е разширено с осем протокола. Ратифицирането на промените в Гьотеборгския протокол от България е допълнителен инструмент за осигуряване на високо ниво за защита на човешкото здраве и околната среда от въздействието на вредните емисии в атмосферния въздух.", "date": "2018.02.14", "title": "Правителството одобри промените в Гьотеборгския протокол към Конвенцията за трансграничното замърсяване на въздуха"}
{"url": "http://www.focus-news.net/news/2018/02/14/2488420/nataliya-mihalevska-mon-na-11-may-chrez-initsiativata-rozite-na-balgariya-balgari-v-nad-40-tochki-po-sveta-shte-zaigrayat-edinno-horo.html", "text": "На 11 май чрез инициативата „Розите на България“ българи в над 40 точки по света ще заиграят единно хоро по едно и също време. Това каза в седмичното образователно предаване „Всички в час“ на Радио „Фокус“ Наталия Михалевска, директор на дирекция „Образование на българите зад граница и училищната мрежа“ в Министерство на образованието и науката (МОН). Тя подчерта, че българските дипломати по света подкрепят идеята децата на България да излязат на открито, за да се чуе българска реч и българска музика. \r\n„В момента правим рекламни материали, които да популяризират събитието, подготвяме и писма до над 40 точки по света, където са готови да участват в инициативата, и с тези писма искаме да ги призовем, освен общото хоро, да направят и свои изложби, свои инициативи“, обясни Михалевска. Тя допълни, че пътуващите групи в страни като Испания, Украйна, Кипър, където има много българи и трябва 1 екип да посети 2-3 места, ще бъдат подкрепени. „Подготвяме призиви и към училища в България да се включат по същото време в същите инициативи, за да се създаде това усещане за общност и всички да се почувстват като розите на България, където и да се намират“, каза още Наталия Михалевска и подчерта, че за инициативата ще бъде създадена специална музика, която ще бъде нейна емблема.", "date": "2018.02.14", "title": "Наталия Михалевска, МОН: На 11 май чрез инициативата „Розите на България“ българи в над 40 точки по света ще заиграят единно хоро"}
{"url": "http://www.focus-news.net/news/2018/02/14/2488344/radio-svobodna-evropa-makedoniya-prezidentat-na-kosovo-ochakva-tazi-godina-istorichesko-sporazumenie-sas-sarbiya.html", "text": "Президентът на Косово Хашим Тачи заяви, че страната му тази година очаква постигането на историческо споразумение със Сърбия, което няма да означава признаване на косовската независимост, но с което Прищина ще може да получи място в ООН, предава радио “Свободна Европа“  в своята македонска редакция.\r\nСпоред Тачи споразумението ще доведе до пълно нормализиране на отношенията между Белград и Прищина. Той добави, че създаването на Специалния съд за престъпления на Армията за освобождение на Косово е \"историческа несправедливост\", но че Косово е основало този съд, за да запази стратегическото си партньорство със САЩ, ЕС и НАТО. Виктор Турмаков", "date": "2018.02.14", "title": "Радио „Свободна Европа“ (Македония): Президентът на Косово очаква тази година „историческо споразумение със Сърбия“"}
{"url": "http://www.focus-news.net/news/2018/02/14/2488426/kyustendil-predstaviteli-na-obshtini-i-organizatsii-se-vklyuchiha-v-informatsionna-sreshta-po-vtorata-pokana-ot-programata-za-transgranichno-satrudnichestvo-mezhdu-balgariya-i-makedoniya.html", "text": "Представители на общини и организации се включиха в информационна среща по втората покана от Програмата за трансгранично сътрудничество между България и Македония, предаде репортер на Радио „Фокус” – Кюстендил. Информационната среща се проведе в залата на парк-хотел „Кюстендил”. Тя беше организирана от управляващия орган на програмата и от действащия в града Съвместен технически секретариат. \r\n„Целта на тази кампания е да запознаем потенциалните ни кандидати с правилата за кандидатстване и как по най-лесния начин да стигнат до финансиране на проектните си предложения. Сред новите моменти е възможността за кандидатстване само по електронен път. Крайният срок за кандидатстване е 11 май 2018 година. Другият нов момент е този, че направихме анализ на индикаторите, чрез които измерваме до колко сме постигнали целите, заложени по програмата. Част от тях вече са изпълнени. В този ред на мисли, ние ще насърчаваме проектни предложения които са ориентирали целите си към непостигнати индикатори”, каза Николай Дочев, ръководител на Съвместния секретариат по програмата ТГС България- Македония. \r\nПо настоящата покана са заделени около 7 млн. евро. Финансовият размер зависи от типа на проекта, чрез който са кандидатствали бенефициентите.\r\nВенцеслав ИЛЧЕВ", "date": "2018.02.14", "title": "Кюстендил: Представители на общини и организации се включиха в информационна среща по втората покана от Програмата за трансгранично сътрудничество между България и Македония"}
{"url": "http://www.focus-news.net/news/2018/02/14/2488425/s-nad-125-mln-lv-shte-se-finansira-razvitieto-na-integriraniya-gradski-transport-v-stolitsata.html", "text": "С над 125 млн. лв. ще се финансира развитието на интегрирания градски транспорт в София. Проектът включва рехабилитация на трамвайни линии, доставка на нови трамвайни мотриси и надграждане на интелигентната система за управление на трафика и съществуващата система за информация на пътниците в реално време. Това съобщиха от правителствената информационна служба.\r\nПравителството прие решение, с което възлага на ръководителя на Управляващия орган на Оперативна програма \"Региони в расте\" 2014-2020 г. в МРРБ ще подпише договор за предоставяне на безвъзмездна финансова помощ на Столична община. Той е на стойност 125 485 941,89 лв., като безвъзмездните европейски средства са 107 333 495 лв., а останалата част от сумата е съфинансиране със собствени средства на Столична община.\r\nПредстои да започнат дейностите но рехабилитация на няколко трамвайни отсечки, включително линията по бул. „Цар Борис III“, и купуването на 13 нископодови, съчленени трамвайни мотриси.\r\nПроектът цели насърчаване ползването на електротранспорта, като по този начин ще допринесе за решаване на проблемите в столицата, свързани с увеличаващия се трафик през деня, нарастващите задръствания, ниската скорост на придвижване, пътнотранспортни произшествия, високи концентрации на въглероден диоксид и други вредни емисии, шум и т.н.", "date": "2018.02.14", "title": "С над 125 млн. лв. ще се финансира развитието на интегрирания градски транспорт в столицата"}
{"url": "http://www.focus-news.net/news/2018/02/14/2488424/blagoevgrad-zatvorena-e-lentata-za-dvizhenie-v-kresnenskoto-defile-v-posoka-kulata-zaradi-obrazuvanoto-svlachishte.html", "text": "Затворена е лентата за движение в Кресненското дефиле в посока Кулата заради образуваното свлачище. Това съобщиха от ОДМВР - Благоевград. Свлачището е в близост до разклона за село Ощава. Движението на моторни превозни средства е регулирано от полицейски служители в едната пътна лента.", "date": "2018.02.14", "title": "Благоевград: Затворена е лентата за движение в Кресненското дефиле в посока Кулата заради образуваното свлачище"}
{"url": "http://www.focus-news.net/news/2018/02/14/2488422/afp-parlamentat-na-yuzhna-afrika-shte-glasuva-na-15-fevruari-vot-na-nedoverie-sreshtu-prezidenta-na-stranata.html", "text": "Парламентът на Южна Африка ще проведе вот на недоверие спрямо президента Джейкъб Зума на 15 февруари, четвъртък. В случай на преминаването му той ще бъде незабавно свален от власт, предава  AFP.\r\n„Започваме процедура на вот на недоверие утре в парламента, за да премахнем президента Зума“, заяви политикът от управляващата партия „Африкански национален съюз“ Пол Машатил.  Виктор Турмаков", "date": "2018.02.14", "title": "AFP: Парламентът на Южна Африка ще гласува на 15 февруари вот на недоверие срещу президента на страната"}
{"url": "http://www.focus-news.net/news/2018/02/14/2488418/pravitelstvoto-odobri-pozitsiite-na-balgariya-za-zasedaniya-na-saveta-na-es.html", "text": "Правителството одобри позицията на България за участие в редовното заседание на Съвета по образование, младеж, култура и спорт на ЕС, което ще се проведе на 15 февруари в Брюксел. Това съобщиха от правителствената информационна служба. Съветът ще заседава във формат министри на образованието на държавите членки на ЕС. Предвидени са две точки за дебат – относно междинната оценка на програма „Еразъм+“ и бъдещи насоки за периода след 2020 г., както и по образователните аспекти от заключенията на Европейския съвет от декември 2017 г. \r\nНа заседанието на Съвета на ЕС по икономическите и финансовите въпроси, което ще се проведе на 20 февруари в Брюксел, се очаква министрите на финансите да приемат препоръка относно освобождаването от отговорност на Европейската комисия по изпълнението на бюджета на ЕС за 2016 г. и заключения по насоките за бюджета на ЕС за 2019 г. Министрите ще обсъдят и доклад на експертната работна група на високо ниво с препоръки относно устойчивите финанси.\r\nОдобрена беше и позицията на България за заседанието на Съвета на ЕС по земеделие и рибарство, което ще се проведе на 19 февруари в Брюксел. Министрите ще обсъдят Съобщението на Комисията относно бъдещето на Общата селскостопанска политика след 2020 г. С цел структуриране на дискусията, Българското председателството е формулирало няколко насочващи въпроса, свързани с директните плащания и мерките, допринасящи за опазването на околната среда и климата, както и развитието на селските райони. В рамките на заседанието ще бъде проведена и дискусия на тема „Преразглеждане на стратегията на ЕС за биоикономиката и ролята на сектора на селското стопанство“.", "date": "2018.02.14", "title": "Правителството одобри позициите на България за заседания на Съвета на ЕС"}
{"url": "http://www.focus-news.net/news/2018/02/14/2488427/plovdiv-tehnika-drehi-i-veshti-na-obshta-stoynost-nad-3-500-leva-sa-otkradnati-ot-apartament-na-ul-zahari-stoyanov.html", "text": "Техника, дрехи и вещи на обща стойност над 3 500 лева са откраднати от апартамент на ул. „Захари Стоянов“. Това съобщиха от ОДМВР - Пловдив. Сигналът за взломната домова кражба е получен вчера във Второ РУ в Пловдив. През прозорец били откраднати техника, дрехи и други вещи на обща стойност над 3 500 лева от апартамент на ул. „Захари Стоянов“ в периода 10 - 13 февруари. На местопроизшествието е извършен оглед, образувано е досъдебно производство.", "date": "2018.02.14", "title": "Пловдив: Техника, дрехи и вещи на обща стойност над 3 500 лева са откраднати от апартамент на ул. „Захари Стоянов“"}
{"url": "http://www.focus-news.net/news/2018/02/14/2488428/sofiya-41-godishen-mazh-e-izpotroshil-butilki-s-alkohol-na-stoynost-3000-lv-v-hranitelen-magazin.html", "text": "41-годишен мъж е изпотрошил бутилки с алкохол на стойност 3000 лв. в хранителен магазин. Това съобщиха за Агенция „Фокус“ от пресцентъра на МВР. Инцидентът е станал на 13 февруари около 01:30 ч. в столичен супермаркет на бул. „Черни връх“. Изясняват се обстоятелствата около инцидента.", "date": "2018.02.14", "title": "София: 41-годишен мъж е изпотрошил бутилки с алкохол на стойност 3000 лв. в хранителен магазин"}
{"url": "http://www.focus-news.net/news/2018/02/14/2488433/protothema-yanis-varufakis-razkri-imeto-na-novata-si-politicheska-partiya.html", "text": "Бившият министър на финансите на Гърция Янис Варуфакис разкри на личната си страница в интернет, че създаваната от него нова партия ще се нарича МеРА25 (съкратено от „Фронт за неподчинение на европейските реалисти“), пише   Protothema.\r\nВаруфакис обясни, че думата „Мера“ на гръцки означава „Ден“. „На гърците им стига дългата нощ на дългово робство, на което те бяха осъдени в течение на дълги години“, уточни бившият министър.\r\nПартията му ще бъде официално основана на конгрес, който ще се проведе в Атина на 26 март. Виктор Турмаков", "date": "2018.02.14", "title": "Protothema: Янис Варуфакис разкри името на новата си политическа партия"}
{"url": "http://www.focus-news.net/news/2018/02/14/2488423/vasil-nikolov-ot-organizatorite-na-protestite-sreshtu-agresiyata-nad-detsa-vav-veliko-tarnovo-mandatnost-na-direktorite-i-videonablyudenie-v-detskite-gradini-sa-chast-ot-iskaniyata-ni.html", "text": "Мандатност на директорите и постоянно видеонаблюдение в детските градини са само част от исканията на родителите, протестиращи срещу насилието над деца. Това коментира пред Радио „Фокус“ – Велико Търново един от организаторите на протестите срещу агресията над деца във Велико Търново Васил Николов. Той уточни, че протестите в цялата страна, са в подкрепа на предложенията направени от Национална гражданска инициатива „За качествена и иновативна образователна система“. Протест срещу агресията над деца ще се проведе в града на 17 февруари.\r\n„Исканията са внесени в Народното събрание на 4 септември 2017 година и от 15 февруари стартира Работна група към Обществения съвет на Народното събрание, която трябва да разработи предложения и да уточни в кои закони те могат да намерят приложение, след това евентуално да бъдат поставени за гласуване от депутатите“, поясни Васил Николов. Основните цели са предотвратяване на насилието в детските градини и училищата, както и повишаване качеството на образованието у нас. „Едно от нашите предложения е за поставяне на видеонаблюдение във всички помещения на яслите, градините и училищата, като идеята е то да не е онлайн, а записите да се съхраняват и да се гледат при нужда. Другите ни предложения са за въвеждането на мандатност на директорите, които да се преизбират на всеки четири години, например, като кметовете“, допълни Васил Николов. \r\nТой подчерта, че сред исканията има и такова за прилагане на ефективен адаптационен модел при постъпване на детето в ясла или детска градина, който да ограничи стреса на малчуганите от тези процеси. Предложенията включват още увеличаване заплатите на учителите, намаляване броят на децата в групите, ранно пенсиониране за преподавателите. „Това са все неща, които ще повишат качеството на образованието и ще доведат до превенция на насилието“, категоричен бе Васил Николов.\r\nЛуиза ТРАНЧЕВА", "date": "2018.02.14", "title": "Васил Николов от организаторите на протестите срещу агресията над деца във Велико Търново: Мандатност на директорите и видеонаблюдение в детските градини са част от исканията ни"}
{"url": "http://www.focus-news.net/news/2018/02/14/2488432/gd-granichna-politsiya-trafikat-na-gkpp-kulata-e-intenziven-na-vhod-a-na-gkpp-dunav-most-ruse-na-izhod-za-tovarni-avtomobili.html", "text": "Трафикът на ГКПП \"Кулата\" на българо-гръцката граница е интензивен на вход, а на ГКПП \"Дунав мост-Русе\" на границата с Румъния - на изход за товарни автомобили. Това съобщиха за Агенция \"Фокус\" от ГД \"Гранична полиция\". \r\nНа българо-сръбската, българо-македонската и българо-турската граница трафикът е нормален на всички контролно-пропускателни пунктове.", "date": "2018.02.14", "title": "ГД \"Гранична полиция\": Трафикът на ГКПП \"Кулата\" е интензивен на вход, а на ГКПП \"Дунав мост-Русе\" - на изход за товарни автомобили"}
{"url": "http://www.focus-news.net/news/2018/02/14/2488434/veliko-tarnovo-kamani-v-sadovete-za-bitova-smet-zastrashiha-instalatsiite-v-regionalnoto-depo-kray-selo-sheremetya.html", "text": "Камъни, изхвърлени в съдовете за битова смет, застрашиха функционирането на инсталациите в Регионалната система за управление на твърди битови отпадъци, която бе изградена край село Шереметя. Това съобщиха от пресцентъра на Община Велико Търново. Неизвестните към момента автори на недобросъвестните прояви създадоха реален риск както от увреждане на съвременните сепариращи машини, така и на камионите по сметосъбиране. Подобни действия причиняват щети за сериозни суми и изискват отделянето на допълнителни средства за необходимите ремонти. \r\nОбщина Велико Търново апелира към жителите на града, общината и на всички общини, чиято смет постъпва в системата, да не изхвърлят строителни материали и камъни в съдовете пред домовете им и по улиците. Сметта от този тип следва да бъде транспортирана до Депото за строителни отпадъци, намиращо се край село Леденик.\r\nРегионалната система за твърди битови отпадъци бе изградена със средства по Оперативна програма „Околна среда“  2007-2013, с инвестиция в размер на 33.2 милиона лева. Депото обезпечава третирането и обезвреждането на цялото количество битова смет, която постъпва от териториите на общините Велико Търново, Горна Оряховица, Лясковец, Елена, Златарица и Стражица. Системата за управление на отпадъците отговаря на съвременните европейски практики, като е изграден пълен цикъл за обработка и са включени всички възможни сепаратори. \r\nБлагодарение на високата ефективност на работата и пълната натовареност на съоръженията голяма част от събраните и обработени отпадъци се превръщат в суровина за преработващата индустрия.", "date": "2018.02.14", "title": "Велико Търново: Камъни в съдовете за битова смет застрашиха инсталациите в регионалното депо край село Шереметя"}
{"url": "http://www.focus-news.net/news/2018/02/14/2488411/tihomir-trifonov-tehnolog-vav-vinarska-izba-vinoto-i-lyubovta-sa-nerazrivno-svarzani.html", "text": "Виното и любовта са неразривно свързани. Това каза в интервю за Радио „Фокус“ – Варна Тихомир Трифонов, технолог във винарска изба край Варна. По думите му виното и любовта не бива да се разглеждат поотделно. „Виното не може да бъде самоцел на една трапеза. Неговите качества, неговата най-добра изява може да бъде тогава, когато бъде споделено с музика, светлина, добра храна, но не и без добра компания. Това е задължително, а какво по-хубаво от романтиката между вино, мъж и жена“, допълни Тихомир Трифонов. \r\nСпоред него българският потребител става все по-претенциозен по отношение на това какво ще сложи на масата си. „Той не само търси нови аромати и вкусове, а и търси начин, онова нещо, с което да ги съчетае. Българинът е кулинар по природа, той не е подвластен да се храни с каквото попадне на масата. Придирчивостта, било тя излишна ли основателна, на българския клиент намирам като нещо положително. Все по-богата става палитрата от вина по рафтовете в супермаркетите, дискусията около това кое вино как изглежда става все по-голяма. Не му е безразлично на българина какво ще сложи на трапезата“, каза още Тихомир Трифонов. Той припомни, че все още много хора произвеждат вина в домашни условия.\r\nМарияна ВАЛЕНТИНОВА", "date": "2018.02.14", "title": "Тихомир Трифонов, технолог във винарска изба: Виното и любовта са неразривно свързани"}
{"url": "http://www.focus-news.net/news/2018/02/14/2488430/penka-ignatova-obshtina-veliko-tarnovo-nyama-podavani-signali-za-nasilie-sreshtu-detsa-v-obshtinata.html", "text": "Няма подавани сигнали за случаи на насилие срещу деца в община Велико Търново. Това съобщи за Радио „Фокус“ – Велико Търново Пенка Игнатова, директор на Дирекция „Образование, младежки дейности и спорт“ в Общината. Тя припомни, че кметът на Велико Търново Даниел Панов се е срещнал с директорите на всички образователни институции в общината. „Тази среща е една от регулярните, които той прави с директорите на училищата и детските градини. Последно той се срещна с директорите на детските градини. Поводът беше и началото на финансовата година. Кметът изслуша техните искания и стана въпрос и за осигуряване на видеонаблюдение. Това, което той каза пред тях, е, че ще се обсъжда този въпрос, ще се разговаря с обществени съвети, на по-широка основа. Ставаше въпрос за поставянето на камери в дворните пространства, след като всички дворове на детските ни градини бяха обновени“, обясни Пенка Игнатова. Тя посочи също, че се говори за видеонаблюдение, което по-скоро да предпазва от вандалски прояви. „Причината е, че в региона до момента не сме имали подобни оплаквания, за щастие. Надяваме се и занапред да няма“, допълни Игнатова.\r\nЛуиза ТРАНЧЕВА", "date": "2018.02.14", "title": "Пенка Игнатова, Община Велико Търново: Няма подавани сигнали за насилие срещу деца в общината"}
{"url": "http://www.focus-news.net/news/2018/02/14/2488435/blagoevgrad-vazstanoveno-e-dvizhenieto-po-pat-1-blagoevgrad-kresna-v-rayona-na-stara-kresna.html", "text": "Възстановено е движението по път I-1 Благоевград - Кресна в района  на Стара Кресна. Това съобщиха от пресцентъра на Агенция \"Пътна инфраструктура\".", "date": "2018.02.14", "title": "Благоевград: Възстановено е движението по път I-1 Благоевград - Кресна в района  на Стара Кресна"}
{"url": "http://www.focus-news.net/news/2018/02/14/2488436/osiguryava-se-prilaganeto-na-deystvashti-evropeyski-reglamenti-po-otnoshenie-na-hranite-za-karmacheta-i-dietichni-hrani.html", "text": "Правителството прие постановление, с което се изменят четири наредби – за изискванията към диетичните храни за специални медицински цели; за изискванията към състава, характеристиките и наименованията на храните за кърмачета и преходните храни; за изискванията към храните за нискоенергийни диети за намаляване на телесното тегло; за изискванията към храните на зърнена основа и към детските храни, предназначени за кърмачета и малки деца. Това съобщиха от правителствената информационна служба.\r\nПромените се налагат поради необходимостта в националното законодателство да се осигури прилагането на действащо европейско законодателство и по-конкретно разпоредбите на Регламент (ЕС) №609/2013 относно храните, предназначени за кърмачета и малки деца, храните за специални медицински цели и заместителите на целодневния хранителен прием за регулиране на телесното тегло.\r\nОсновната промяна в нормативната уредба се състои в отпадане на термина „специално предназначение“ от 4-те групи храни, които продължават да бъдат регулирани по силата на Регламент (ЕС) № 609/2013. В допълнение се създава и възможност производителят или вносителят на диетични храни за специални медицински цели да подава уведомлението до МЗ за пускане на пазара на диетичната храна и по електронен път – мярка в изпълнение на програмата на правителството за намаляване на административната тежест върху бизнеса.", "date": "2018.02.14", "title": "Осигурява се прилагането на действащи европейски регламенти по отношение на храните за кърмачета и диетични храни"}
{"url": "http://www.focus-news.net/news/2018/02/14/2488414/deputatite-ot-volya-shte-glasuvat-po-savest-za-ili-protiv-istanbulskata-konventsiya.html", "text": "В нашата парламентарна група има ожесточен дебат кой е „за“ и кой е „против“. Всеки от колегите излага аргументите си и всеки ще гласува по съвест. Това каза зам.-председателят на ПГ на „Воля“ Кръстина Таскова на брифинг в Народното събрание, предаде репортер на Агенция „Фокус“. „Имаме становище - всеки за себе си. Всеки ще гласува така, както сметне за добре“, посочи тя. „Темата за агресията, за насилието над децата за нас е изключително важна“, заяви Кръстина Таскова. „Във „Воля“ всеки има различни аргументи „за“ или „против“ по текстовете на Истанбулската конвенция. Не спорим дали има или няма „трети пол“. Спорим кой и как ще обучава децата ни“, обясни зам.-председателят на ПГ на „Воля“.\r\nБиляна ИВАНОВА", "date": "2018.02.14", "title": "Депутатите от „Воля“ ще гласуват по съвест „за“ или „против“ Истанбулската конвенция"}
{"url": "http://www.focus-news.net/news/2018/02/14/2488440/burgas-17-dushi-se-izsledvat-za-trihineloza-dvama-ot-tyah-sa-nastaneni-v-infektsioznoto-otdelenie-na-umbal-v-grada.html", "text": "17 души се изследват за наличие на трихинелоза, като двама от тях са настанени в инфекциозното отделение на УМБАЛ-Бургас, съобщи за Радио „Фокус“-Бургас д-р Вергиния Цанова, зам.-директор на Регионална здравна инспекция-Бургас. Хората са се заразили с болестта, след като са консумирали диво прасе в Ямболско, което е било носител на заболяването. „След като се установи кои пациенти са заразени, ще се настанят в инфекциозното отделение за лечение“, каза още д-р Цанова.\r\nНай-характерните симптоми на заболяването са повишена температура; мускулни болки; висока еозинофилия; околоочен оток.\r\nМария РУСЕВА", "date": "2018.02.14", "title": "Бургас: 17 души се изследват за трихинелоза, двама от тях са настанени в инфекциозното отделение на УМБАЛ в града"}
{"url": "http://www.focus-news.net/news/2018/02/14/2488429/reuters-iran-zashtiti-voennoto-si-prisastvie-v-siriya-i-poiska-silite-na-sasht-da-napusnat-stranata.html", "text": "Съветникът на върховния духовен лидер на Иран аятолах Али Хаменей Али Акбар Велаяти заяви, че присъствието на армията на страната му в Сирия е легитимно и основано на поканата на Дамаск и същевременно призова въоръжените сили на САЩ да напуснат страната, предава  Reuters.\r\nРеагирайки на думите на държавния секретар на САЩ Рекс Тилърсън, който заяви, че Иран трябва да изтегли силите си от Сирия, Велаяти заяви, че „армейското присъствие на Иран в Сирия е основано на поканата на сирийското правителство“. \r\n„Тези, които трябва да напуснат Сирия, са тези , които нямат покана от легалното правителство на Сирия“, заяви той.  Виктор Турмаков", "date": "2018.02.14", "title": "Reuters: Иран защити военното си присъствие в Сирия и поиска силите на САЩ да напуснат страната"}
{"url": "http://www.focus-news.net/news/2018/02/14/2488442/veliko-tarnovo-akademiyata-po-izkustva-v-bukuresht-za-prav-pat-se-vklyuchva-v-traditsionnata-izlozhba-art-rozaliada-v-grada.html", "text": "Академията по изкуства в Букурещ за пръв път се включва в традиционната изложба „Арт Розалиада“ във Велико Търново. Творците ще представят фотографии на техни стъклени обекти, които са изключително специални и интересни, разказа за Радио „Фокус“ – Велико Търново един от кураторите на експозицията Пламен Кондов. Участниците в настоящото издание на инициативата са над 100, а произведенията, които ще бъдат изложени – 150. Сред авторите има представители на университети от България, Сърбия, Румъния, Македония и Украйна. \r\n„Нашата изложба е отворена, в нея освен с картини творците се представят и със снимки, скулптори, различни инсталации. Но тази година имаме най-силно присъствие на жанра „живопис“. Има и скулптора, естествено, но най-много са картините“, обобщи Кондов. Той припомни, че на участниците се обявява само темата, която е посветена на днешния празник, и им се дава пълна свобода за избор на това, с което ще се представят. Подбраната компилация ще включва графики, рисунки, плакати, фотографии, арт инсталации, скулптури от различни материали (метал, камък и др.), мултимедия. Всички автори са представители на академичната общност у нас и в Европа.\r\nОфициалното откриване на изложбата, подредена в Изложбени зали „Рафаел Михайлов“, ще е в 17.30 часа. Тя ще остане във Велико Търново до началото на март.\r\nОрганизатори на „Арт Розалиада“ са Община Велико Търново и Факултета по изобразителни изкуства към Великотърновски университет „Св. св. Кирил и Методий“. Събитието се провежда под патронажа на кмета на Велико Търново Даниел Панов и ректора на университета проф. Христо Бонджолов.\r\nЛуиза ТРАНЧЕВА", "date": "2018.02.14", "title": "Велико Търново: Академията по изкуства в Букурещ за пръв път се включва в традиционната изложба „Арт Розалиада“ в града"}
{"url": "http://www.focus-news.net/news/2018/02/14/2488444/za-ratifikatsiya-e-predlozheno-prisaedinyavaneto-na-balgariya-kam-mezhdunarodnata-hidrografska-organizatsiya.html", "text": "Правителството одобри подписаната през 1967 г. Конвенция за Международната хидрографска организация (МХО) и предлага на Народното събрание да я ратифицира. Това съобщиха от правителствената информационна служба.\r\nПрисъединяването на страната ни към МХО създава условия за осигуряване безопасността на корабоплаването в морските пространства на страната ни чрез развиването на способности в областта на отбраната, свързани с хидрографията, картографията и опазването на морската среда. Организацията е сред водещите международни институции в тази сфера и работи в тясно сътрудничество с Международната морска организация, в която България членува от 1960 година.\r\nПълноправното членство в МХО дава право на глас при вземане на решения в организацията и достъп до пълния обем документи и данни, възможност за обучение на специалисти от ВМС в международни институции по одобрени от МХО програми, придобиване от Хидрографската служба на ВМС на сертификати за производство на морски карти и пособия по международните стандарти, участие по регионални проекти за осигуряване безопасността на корабоплаването.", "date": "2018.02.14", "title": "За ратификация е предложено присъединяването на България към Международната хидрографска организация"}
{"url": "http://www.focus-news.net/news/2018/02/14/2488441/glavniyat-prokuror-sotir-tsatsarov-nyama-narusheniya-v-rabotata-na-rayonna-prokuratura-shumen-po-signala-za-dokumentno-prestaplenie-ot-chlen-na-bsp.html", "text": "Няма нарушения в работата на Районна прокуратура - Шумен по сигнала за документно престъпление от член на БСП. Това каза главният прокурор Сотир Цацаров във връзка с изявление на председателя на БСП Корнелия Нинова от 8 февруари 2018 г. на брифинг в Народното събрание и отправено искане (сигнал) за проверка на работата на Районна прокуратура - Шумен по повод предприети действия по сигнал срещу член на БСП, съобщиха от пресцентъра на Прокуратура на Република България. Главният прокурор разпореди извършване на проверка. \r\nРезултатите от проверката са:\r\n- Действията на Районна прокуратура - Шумен по образуване на преписката, разпределението й и разпореждането за възлагане на проверка, с оглед данни за престъпление по чл. 313 НК, са в съответствие с функционалните задължения на прокурорите и са извършени при спазване изискванията на  чл. 145, ал. 1, т. 3 от Закона за съдебната власт.\r\n- Значителна част от информацията, изискана  с писмото на директора на ОДМВР - Шумен рег. № 372000-1541/23.01.2018г. от председателя на Общопартийната контролна комисия на БСП, гр. София,  излиза извън рамките на предмета на възложената проверка от РП – Шумен и необходимите документи за изясняване на наличието на данни за престъпление по чл. 313 НК. Събирането на тази информация, освен че е неотносимо към предмета на извършваната проверка, не е възлагано по никакъв начин от прокурора и е предприето по инициатива на ОДМВР - Шумен.\r\nГлавният прокурор изпрати копия от изготвения доклад от проверката на подателя на сигнала и на министъра на вътрешните работи.", "date": "2018.02.14", "title": "Главният прокурор Сотир Цацаров: Няма нарушения в работата на Районна прокуратура - Шумен по сигнала за документно престъпление от член на БСП"}
{"url": "http://www.focus-news.net/news/2018/02/14/2488438/reks-tilarsan-planat-na-sasht-za-mir-v-blizkiya-iztok-e-izgotven-dobre.html", "text": "Държавният секретар на САЩ Рекс Тилърсън заяви по време на посещението си в Йордания, че страната му има „добре изготвен“ мирен план за Близкия изток, който е развиван за последните няколко месеца, предаде  Reuters.\r\nТилърсън допълни, че иранските и подкрепяните от Техеран сили трябва да се изтеглят от Сирия, където заради скорошната конфронтация между Иран и Израел Вашингтон изпитва притеснения. \r\nТилърсън допълни, че САЩ се нуждаят от откриването на начин да се продължи работата в същата посока като съюзника им в НАТО Турция и че се надява да се проведат преговори как да се изгради сътрудничество с Анкара.   Виктор Турмаков", "date": "2018.02.14", "title": "Рекс Тилърсън: Планът на САЩ за мир в Близкия изток е изготвен добре"}
{"url": "http://www.focus-news.net/news/2018/02/14/2488445/uvelichavane-na-zhp-trafika-mezhdu-balgariya-i-turtsiya-obsadiha-rakovodstvata-na-turskite-darzhavni-zheleznitsi-i-nkzhi.html", "text": "Подобряване на качеството на железопътната услуга и увеличаване на превозите на пътници и товари бяха акцентите в разговорите между ръководствата на турската държавна железница (TCDD) и Национална компания „Железопътна инфраструктура“ (НКЖИ). Това съобщиха от пресцентъра на НКЖИ. Турската делегация, водена от генералния директор Иса Апайдън, бе на работно посещение в страната ни от 12 до 14 февруари. Още в първия ден на визитата двете делегации посетиха интермодалния терминал в гр. Пловдив. Обсъдени бяха възможностите за сътрудничество на български и турски частни превозвачи в областта на интермодалните превози, превозите на цели камиони с кабини, достъпа на превозвачи от двете страни до терминалите на всяка страна.\r\nДвете страни се споразумяха за взаимодействие за получаване на лицензи от български частни превозвачи, както и от такива от турски частни превозвачи, с цел опериране на територията на двете държави. \r\nДоговорено беше създаването на работна група, която да следи за безпроблемната работа на граничния преход Капъкуле-Свиленград. Тя ще проследява приемането и предаването на влаковете от двете страни, както и ще спомага за разрешаването на всякакви въпроси, касаещи безпроблемната работа на граничния преход с цел увеличаване на жп трафика между България и Турция.  \r\nОбсъдени бяха възможностите за изграждане на мостове и тунели и опитът на турските железници в тази област, необходимостта и желанието от турска страна за превоз на пътници по направлението Истанбул-Белград.\r\nДискутирани бяха въпросите за комбинираните превози и наличието на специализирани вагони за тяхното извършване, както и въпросите, свързани с инфраструктурните такси и мерките за поощряване на този вид превози.\r\nНКЖИ отчете реализирани приходи за 2017 г. от събрани инфраструктурни такси в размер на 57 500 000 лева. Спрямо миналата година това е увеличение с близо 3 млн. лева, което е добър знак за повишен ръст основно на товарния трафик по жп инфраструктурата. По железопътната мрежа на България оперират 15 лицензирани жп превозвача – 14 товарни и 1 пътнически.\r\n„Надявам се, че приятелските и колегиални отношения между двете администрации ще допринесат за по-качествена железопътна услуга в направлението Изток-Запад“, заяви генералният директор на НКЖИ инж. Красимир Папукчийски в края на работните срещи.", "date": "2018.02.14", "title": "Увеличаване на жп трафика между България и Турция обсъдиха ръководствата на турските държавни железници и НКЖИ"}
{"url": "http://www.focus-news.net/news/2018/02/14/2488446/blagoevgrad-obshtina-petrich-zashtiti-proekt-za-zaetost-na-hora-s-uvrezhdaniya.html", "text": "Община Петрич защити проект за заетост на хора с увреждания. Това съобщиха от пресцентъра на Общината. Финансирането по проект „Активно и развиващо се пространство за равен шанс” e от ОП „Развитие на човешките ресурси” 2014 - 2020 г. с подкрепата на Европейския социален фонд. Стойността на проекта е 302 660.28 лв. Срокът за изпълнение е 18 месеца. По проекта ще бъде осигурена заетост на 30 лица с увреждания на възраст между 30 и 54 години. Те ще имат възможност да работят на административна длъжност – технически сътрудник в кметствата по селата и в Общинска администрация - Петрич в продължение на шест месеца на пълен работен ден. „По линия на проекта ще бъдат оборудвани работни места за тези хора, ще бъде осигурен и специализиран транспорт от и до работното им място”, уточни зам.-кмет на Община Петрич Минка Салагьорова. Проектът предвижда също сформирането на група от 50 потребители на услугата в това число: 30 лица ,които да полагат грижа за работещите хора с увреждания и 20 лица, от които 10 родители на деца с увреждания , които да се грижат за своите деца (10 деца). За мотивиране и насърчаване участието на пазара на труда на лицата, които полагат грижи за зависими членове на семейството, ще се провежда мотивационна, психологическа и здравна подкрепа, според техните индивидуални потребности. За тази цел ще бъдат обособени и оборудвани две помещения, в които ще се провеждат консултациите, ще се предоставя грижа и за децата с увреждания в терапевтично ателие, в зависимост от специфичните им нужди. Повече информация за проекта, заинтересованите лица могат да получат на място в Община Петрич. Това обобщи Минка Салагьорова.", "date": "2018.02.14", "title": "Благоевград: Община Петрич защити проект за заетост на хора с увреждания"}
{"url": "http://www.focus-news.net/news/2018/02/14/2488443/evropeyskata-komisiya-predstavya-idei-za-po-efektiven-evropeyski-sayuz.html", "text": "В навечерието на неформалната среща на лидерите, която ще се проведе на 23 февруари 2018 г., Европейската комисия представя практически стъпки за подобряване ефективността на Европейския съюз и връзката между лидерите на институциите и европейските граждани. Това съобщиха от пресцентъра на Представителство на ЕК в България.\r\nИзборният процес през 2014 г. доведе до укрепване на отношенията между трите институции на ЕС. Той им помогна да се обединят около обща работна програма за петгодишния мандат. Това даде възможност на Комисията на Юнкер да насочи усилията си към областите, където Съюзът постига най-добри резултати, като остави останалото на държавите от ЕС. Днес Европейската комисия посочва как този процес може да бъде подобрен въз основа на действащите Договори, като се зачита равновесието между институциите на ЕС и между държавите членки. Политическите партии се призовават по-рано да определят своите водещи кандидати – преди края на 2018 г, и да започнат по-рано кампанията. Също така се препоръчва връзката между националните и европейските партии да стане по-видима. \r\nЛидерите в Европейския съвет трябва да решат какъв ще е съставът на Европейския парламент за мандата от 2019 до 2024 г. и какво ще се прави с местата, освободени от Обединеното кралство. Един от вариантите е определен брой от тези места да се запази за транснационален избирателен район. Комисията одобрява идеята, но за това ще са необходими единодушното съгласие на Съвета и промени в избирателните закони във всички 27 държави от ЕС до следващата година, за да могат да бъдат приложени за изборите през 2019 г. \r\nКолегиумът на членовете на Комисията в момента се състои от 28 членове – по един от всяка държава членка, в съответствие с Решението на Европейския съвет от 22 май 2013 г. Преди да бъде назначена следващата Комисия, лидерите трябва да решат дали да запазят принципа за един член от всяка държава от ЕС или да направят Комисията по-малка. Един председател на Комисията и Съвета \r\nЗа подобна двойна функция не е необходимо двете институции да се слеят. Председателят на Европейската комисия вече е член на Европейския съвет и нито един от двамата председатели не гласува на заседанията на Европейския съвет. Тяхната роля е да съветват, да дават принос въз основа на работата на подчинените им служби, да помагат за изграждането на мостове и да търсят допирни точки. Граждански диалози \r\nЕвропейската комисия организира редовно граждански диалози с участието на членове на Комисията, Европейския парламент, национални правителства, местни и регионални органи и представители на гражданското общество. Комисията ще увеличи честотата им в периода до изборите за Европейски парламент през май 2019 г., като целта е да се състоят още около 500 прояви.", "date": "2018.02.14", "title": "Европейската комисия представя идеи за по-ефективен Европейски съюз"}
{"url": "http://www.focus-news.net/news/2018/02/14/2488448/new-europe-germaniya-planira-bezplaten-gradski-transport-za-da-se-spravi-s-krizata-s-kachestvoto-na-vazduha.html", "text": "В Германия ще започне пилотен проект за въвеждането на безплатен градски транспорт, за да се справи с проблемите в околната среда, предава  New Europe.\r\nСред градовете фигурират Бон, Есен, Рейтлинген, Манхайм и Херенберг. Плановете все още не са обсъдени на местно равнище. На практика кметът на Бон Ашок Шридхарян е бил уведомен за плановете едва в края на миналата седмица. \r\nВсе още не се знае как градовете ще се справят с исканията за безплатни услуги или за технологии за автобусите. В момента повечето градове използва дизелови превозни средства в градският транспорт. Въпросът е цената, защото продажбите на билети покриват половината от стойността на градския транспорт. \r\nГермания получи официално предупреждение от европейския комисар по околната среда Кармену Веля, подчертала, че страната не се справя с емисиите от въглероден и азотен оксид . Брюксел е предал на Германия и на осем други страни членки краен срок да предоставят ясна пътна карта как да подобрят стандартите за качеството на въздуха.  Виктор Турмаков", "date": "2018.02.14", "title": "New Europe: Германия планира безплатен градски транспорт, за да се справи с кризата с качеството на въздуха"}
{"url": "http://www.focus-news.net/news/2018/02/14/2488431/predsedatelyat-na-ek-zhan-klod-yunker-tvardo-vyarvam-che-mozhem-da-se-sporazumeem-za-byudzhet-na-es-pri-koyto-vsichki-da-badat-netni-poluchateli.html", "text": "Европейската комисия представи различни варианти за нов и модерен дългосрочен бюджет на ЕС, който да осигури ефикасно постигане на неговите приоритети след 2020 г., както и финансовите последици от тези варианти. Това съобщиха от пресцентъра на Представителството на ЕК в България.\r\nПредседателят на Европейската комисия Жан-Клод Юнкер заяви: \"Когато говорим за бюджети, не говорим за счетоводство, а за приоритети и амбиции. Чрез тях нашето бъдеще намира израз в конкретни цифри. Така че нека първо поговорим за това каква Европа искаме. След това страните членки трябва да подкрепят амбициите си със съответните финансови средства. И въпреки че всички ние трябва да сме наясно, че обичайната практика не е сред вариантите, които ще се разглеждат в тази предстояща дискусия, аз твърдо вярвам, че можем да постигнем невъзможното и да се споразумеем за бюджет, при който всички да бъдат нетни получатели.\" \r\nНа неформалната си среща на 23 февруари лидерите на Европейския съюз ще обсъдят начините за адекватно финансиране и превръщане в реалност на приоритетите, които те определиха за Съюза на 16 септември 2016 г. в Братислава и на 25 март 2017 г. в Рим. Двата елемента - определяне на общи приоритети и осигуряване на средства на Съюза, за да ги реализира, са неразделни. Комисията допринася към тази важна дискусия по три начина: \r\n- като предоставя необходимите факти за бюджета на ЕС, ползите от него, неговите постижения и добавена стойност; \r\n- като изготвя сценарии, показващи финансовите последици от различните възможности за избор на политика; \r\n- като показва какви ще бъдат последиците за студентите, изследователите, инфраструктурните проекти и много други в случай, че приемането на новия бюджет на ЕС бъде забавено.", "date": "2018.02.14", "title": "Председателят на ЕК Жан-Клод Юнкер: Твърдо вярвам, че можем да се споразумеем за бюджет на ЕС, при който всички да бъдат нетни получатели"}
{"url": "http://www.focus-news.net/news/2018/02/14/2488449/lovech-vremenno-e-bilo-zatrudneno-dvizhenieto-na-patya-lovech-sevlievo-zaradi-nepochisteno-patno-platno.html", "text": "Ловеч. Временно е било затруднено движението на пътя между Ловеч и Севлиево. Това съобщиха за Агенция \"Фокус\" от ОДМВР-Ловеч. Причината е била непочистен участък от пътя. Към момента няма проблеми с движението и задръстване в района.", "date": "2018.02.14", "title": "Ловеч: Временно е било затруднено движението на пътя Ловеч - Севлиево заради непочистено пътно платно"}
{"url": "http://www.focus-news.net/news/2018/02/14/2488450/plovdiv-bazar-za-vlyubeni-otvori-vrati-v-grada.html", "text": "Базар за влюбени отвори врати в мола на бул. „Руски“ в Пловдив, предаде репортер на Радио „Фокус“ – Пловдив. Десетки момчета и момичета, мъже и жени посещават базара, за да намерят и закупят оригинален подарък за своята половинка на Свети Валентин. На място майстори от различни занаяти и краища са изложили щандове с ароматни свещи, бутикова козметика, сувенири и бижута от всякакви материали. Предлагат се също направени от бреза и смърч пожелания, кожени чанти с издълбани рисунки. По случай деня на влюбените в мола е създаден и романтичен кът, където всеки може да направи снимка със своята половинка и да закачи катинар, символизиращ вечността на любовта. В рамките на днешния ден, за да се сътвори още по-романтична атмосфера, тук звучат френски шансони, има дегустация на български бутикови вина. Провеждат се също конкурси с награди за влюбени.\r\nБазарът ще остане отворен през целия ден. След това ръчно изработените изделия ще останат в мола в тематичното изложение „Баба Марта”, което пък ще премине в „Празник на жената”, съобщиха организаторите.\r\nТони МИХАЙЛОВ", "date": "2018.02.14", "title": "Пловдив: Базар за влюбени отвори врати в града"}
{"url": "http://www.focus-news.net/news/2018/02/14/2488437/stara-zagora-chitalishtni-deytsi-ot-nch-sv-kliment-ohridski-1858-predstaviha-muzikalno-tantsoviya-spektakal-vila-se-loza-vinena-po-povod-trifon-zarezan.html", "text": "Читалищни дейци от НЧ „Св. Климент Охридски - 1858“ представиха музикално-танцовия спектакъл „Вила се лоза винена“ по повод Трифон Зарезан. Това съобщиха от пресцентъра на Община Стара Загора. Те поканиха на хорото ръководството на Община Стара Загора. Танцьори и инструменталисти пренесоха духа на празничната българска традиция и украсиха мрачния дъждовен ден с настроение и жизненост.\r\nНа веселото и кръшно хоро, извило се във фоайето на общинската администрация, се хвана секретарят Делян Иванов, който пожела на всички присъстващи здраве и берекет.", "date": "2018.02.14", "title": "Стара Загора: Читалищни дейци от НЧ „Св. Климент Охридски - 1858“ представиха музикално-танцовия спектакъл „Вила се лоза винена“ по повод Трифон Зарезан"}
{"url": "http://www.focus-news.net/news/2018/02/14/2488452/d-r-svetla-petrova-rakovoditel-na-prouchvaneto-na-rannohristiyanskata-bazilika-v-selo-cherven-breg-prouchvaneto-dade-otgovor-za-imeto-na-selishteto-v-minaloto.html", "text": "Проучването на раннохристиянската базилика край село Червен брег е дало отговор за името на селището в миналото. Това каза пред Радио „Фокус” – Кюстендил д-р Светла Петрова, научен ръководител на археологическото проучване на базиликата край църквата „Свети Спас” в село Червен брег. „Самата базилика е един изключително интересен археологически обект, защото е част от един комплекс, в който през Средновековието нашите предци, непосредствено след освобождението от византийско иго, решават да построят върху останките от раннохристиянския храм църква. Там се получава едно наслагване на култово строителство близо 2 000 години”, каза д-р Петрова. \r\nПриема се, че базиликата е построена около 330 година, каквито са нумизматичните и археологически податки. Това култово място съществува повече от 17 века. В резултат на всички натрупани данни от добитите археологически културни ценности е дадена възможност за изграждане на хипотезата, че е открито и името на селището. То индиректно се свързва с настоящото име на селото. В турските регистри селото фигурира като Цървени брег. Думата брег не изчезва от името повече от 600 години. Самата дума индиректно се свързва и с релефа, който изгражда населеното място. Там е локализирано едно периодично свличане на терена. \r\n„В нашата летописна памет, говоря за епиграфските паметници от античната епоха, има едно посвещение на селяните от Болбабрия. Това посвещение е направено през 2 век именно от селяните от Болбабрия на широко почитания тракийски бог в района на Пауталия. Този надпис е поставен от селяните от Болбабрия. Преведено от тракийски език, думата „брия” отговаря на съвременната българска дума бряг. А „болба” се тълкува от езиковедите с бълбука, нещо предизвикващо застрашаващ шум. Болбабрите са селяните от онова място, където има бряг и непрекъснато бълбука”, каза д-р Петрова.\r\nВенцеслав ИЛЧЕВ", "date": "2018.02.14", "title": "Д-р Светла Петрова, ръководител на проучването на раннохристиянската базилика в село Червен брег: Проучването даде отговор за името на селището в миналото"}
{"url": "http://www.focus-news.net/news/2018/02/14/2488447/maritsa-gardeva-gerb-varna-mashtabnite-infrastrukturni-proekti-dalgosrochno-reshavat-problemi-trupani-s-godini.html", "text": "Мащабните инфраструктурни проекти, които с ускорени темпове се реализират във Варна, дългосрочно решават проблеми, трупани с години. Това коментира председателят на групата на ГЕРБ в Общинския съвет Марица Гърдева на среща с жители на кв. \"Аспарухово\", съобщиха от пресцентъра на ПП ГЕРБ – Варна. Тя припомни, че освен от общинския бюджет и еврофинансиране, инвестициите в морската столица стават факт и с огромната подкрепа на правителството. „Осигурените за града държавни средства са несъизмерими с отпусканите назад във времето. Това е резултат от доброто взаимодействие между местната и централната власт”, допълни Гърдева. Тя изтъкна, че предприетото изграждане на улична мрежа ще облекчи съществено трафика от летището, автогарата и гарата към курортите, както и от кварталите към централната градска част. „Рекордни са заложените за тази година суми за изграждане, ремонт и поддържане на уличната мрежа, но големите градски проекти няма да увеличат данъчната тежест за гражданите, каквато е обичайната практика по света. Данъците във Варна остават без промяна”, посочи общинският съветник.\r\n„Трябва да проявим търпение и разбиране към временните неудобства, които причиняват мащабните ремонти”, призова Марица Гърдева. По думите й новата инфраструктура ще облекчи трафика, но и ще облагороди градската среда. „Хиляди тонове отпадъци бяха разчистени от района на „Максуда”, заяви още тя.\r\nСред решенията, важни за развитието на транспортните комуникации в града, Марица Гърдева отбеляза и предстоящото въвеждане на Синята зона. „Организира се и акция за разчистване на старите излезли от движение автомобили по улиците”, отчете общинският съветник в отговор на поставените от граждани въпроси.\r\nКато част от големите усилия на общината за по-чист и зелен град тя посочи изграждането на втора Морска градина в Аспарухово. „Със средства от еврофондовете се обезпечава ремонтът на основни пътни артерии в района като ул. „Мара Тасева“, ул. „Първи май“ и бул. „Народни будители“. Преобразяването на Аспарухово е в ход, но чрез предвидените инфраструктурни проекти стъпка по стъпка се променя и облика на всички райони на Варна”, заяви Гърдева.\r\nСпоред нея подобряването на градската среда и откриването на нови самолетни линии дава тласък и за развитието на туризма. „Приходите от туристическия данък потвърждават интереса към Варна. По инициатива на кмета Иван Портних се стартираха промени на национално ниво, в резултат от които държавата предоставя минералните извори за управление на общините. Това ще позволи на морската столица да разгърне своя потенциал за СПА туризъм”, категорична бе Гърдева, която е председател на комисията по туризъм към ОбС.\r\nТя отбеляза и същественото увеличение на средствата за образование. „С решение на Общинския съвет, което предстои да бъде взето на сесията в петък, ще бъде стартирана процедура за придобиване на държавен терен, върху който да се изгради нова сграда на Математическата гимназия. Целта е да се създаде образователен кампус – идея, с която последователно се работи за утвърждаването на Варна като град на знанието. В активен диалог с обществеността се изготвя и наредбата за прием на първокласниците, така че да се оптимизира училищната мрежа и същевременно регламентът да удовлетворява родителите. Грижата за децата е във фокуса и на общинските политики в областта на здравеопазването. В новия бюджет са заложени средства за ремонт и апаратура на АГ-болницата, както и за родилното отделение и неонатологията на МБАЛ „Св. Анна”. Ще продължи и финансовото подпомагане на двойки с репродуктивни проблеми”, обясни Марица Гърдева, като информира, че от местната хазна ще бъде закупена и нова апаратура за Онкоболницата.\r\nВ срещата, която се състоя по инициатива на ръководителя на ГЕРБ-Аспарухово и кмет на района Калина Белмезова, взеха участие и общинските съветници Милена Димова, Надя Георгиева, Иво Иванов, Димитър Колев и Мартин Андонов.", "date": "2018.02.14", "title": "Марица Гърдева, ГЕРБ-Варна: Мащабните инфраструктурни проекти дългосрочно решават проблеми, трупани с години"}
{"url": "http://www.focus-news.net/news/2018/02/14/2488439/lena-kirilova-etnograf-praznikat-trifon-zarezan-e-parvi-v-zemedelskiya-kalendar-na-balgarina.html", "text": "Празникът Трифон Зарезан е първи в земеделския календар на българина. Това каза по време на празника в АЕМО „Старият Добрич“ етнографът Лена Кирилова от Регионален исторически музей, предаде кореспондент на Радио „Фокус” – Варна. Както повелява традицията, на днешния празник бе отправено благопожелание към царя на лозата. В тази роля днес се превъплъти кметът на Добрич Йордан Йорданов. Благопожеланието бе царят да бъде работен, чевръст, за да се радват всички лозари по време на неговото царуване. „Когато дойде Трифон Зарезан, всеки знае, че вече идва време за топлите и усилни дни на полето. Празникът Трифон Зарезан е посветен на едно прастаро и жилаво растение, което е райско, но и дяволско, ако човек не знае как да отглежда и пие плодовете му – лозата. Тя е позната по нашите земи преди повече от 4 000 години и неслучайно наричали земя на хубавото вино Тракия. А нашите предци били прочути като известни винопийци в древността. Но не мислете, че заради това име се отдавали на обикновено пиянство. За тях пиенето на вино било свещен ритуал, който ги издигал до боговете“, каза Лена Кирилова. Тя добави, че според легендата, за да се отблагодарят на Бог Дионис и неговата весела свита, дарена от него с изкуството на правене и пиене на вино, хората организирали още от древни времена тържества няколко пъти в годината. \"Най-шумни и пищни били тържествата, на които се леело вино, именно през февруари\", каза още етнографът. Така в наши дни Трифон Зарезан прави хората наследници на един такъв прекрасен празник. Според народните традиции в едни момент Бог Дионис бил похристиянчен и получил името Зарезан, а негов светец станал Трифон, който бързо се приобщил към веселбата. „Многобройни наздравици с божествената напитка вино продължили да се вдигат и в царски дворци и в домовете на обикновените хора. И до днес всички лозари спазват тази традиция, избират в чест на Свети Трифон достоен цар на лозата, не забравят да подрежат хубаво лозите и пийват задължително порядъчно, защото колкото повече вино се излее на този ден, толкова повече ще е богата и хубава реколтата през годината. Затова на жените им остава единствено да посрещнат с усмивка порядъчно пийнали мъже да се радват, че достойно са отбелязали празника“, каза още Лена Кирилова. \r\nВсяка година по традиция Община град Добрич и Къщата на виното организират конкурс за най-добро домашно вино от последната реколта. 48 добруджанци се включиха в тазгодишния конкурс. Освен победителите в трите категории – бяло вино, розе и червено вино, са избрани от жури и други майстори на този еликсир за пиене, които заемат второ и трето място в конкурса. Това са Руси Колев, Петър Петров, Стефан Николов, Веско Василев, Добрин Добрев и Стоян Иванов. \r\nЖулиета НИКОЛОВА", "date": "2018.02.14", "title": "Лена Кирилова, етнограф: Празникът Трифон Зарезан е първи в земеделския календар на българина"}
{"url": "http://www.focus-news.net/news/2018/02/14/2488455/reuters-sedem-dushi-sa-zaginali-pri-srutvane-na-sklad-za-chay-v-shri-lanka.html", "text": "Стар склад за чай се е срутил в столицата на Шри Ланка , убивайки най-малко седем работници. Според местните здравни служби под отломките все още има приклещени хора, предава  Reuters.\r\nПолицията съобщава, че най-малко 12 души са били вътре в сградата по време на срутването Според главната сестра на националната болница на Шри Ланка Пушпа Сойса седем мъртви тела са били докарани в болницата.\r\nПристигналите на място полицейски служители, пожарникари и войници в момента търсят хората, за които се смята , че са все още затрупани.\r\nПричините за инцидента се уточняват.  Виктор Турмаков", "date": "2018.02.14", "title": "Reuters: Седем души са загинали при срутване на склад за чай в Шри Ланка"}
{"url": "http://www.focus-news.net/news/2018/02/14/2488457/boris-dzhonsan-brekzit-ne-e-panatseya-za-britanskata-ikonomika.html", "text": "Външният министър на Великобритания Борис Джонсън заяви, че излизането на  страната му от ЕС няма да бъде решение за всичките ѝ икономически проблеми. Същевременно той изключи възможността за свикването на втори референдум за Брекзит, пише The Independent.\r\n„Както казвам не моите останали приятели, които искат страната ни да се задържи в ЕС – повече хора са гласували за Брекзит в сравнение с каквото и да е друго в историята на страната ни. Ако има втори референдум, вярвам, че просто ще имаме още една година хаос и вражда, от които цялата страна ще загуби“, заяви Джонсън.\r\nСъщевременно той допълни, че „никой не трябва да смята, че Брекзит е икономическа панацея , но и също че не е и причина за икономическа пандемия“. „Дори напротив, успехът на Брекзит зависи от това, което ще направим всички заедно“, смята министърът.  Виктор Турмаков", "date": "2018.02.14", "title": "Борис Джонсън: Брекзит не е панацея за британската икономика"}
{"url": "http://www.focus-news.net/news/2018/02/14/2488454/kyustendil-bez-problemi-i-izchakvane-se-osashtestvyava-preminavaneto-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пропусквателен пункт. Трафикът към този час на деня е слабо натоварен. Няма образували се колони от чакащи автомобили. Движението от и за граничния пункт се осъществява при зимни условия. Пътните настилки са мокри и хлъзгави.\r\nВенцеслав ИЛЧЕВ", "date": "2018.02.14", "title": "Кюстендил: Без проблеми и изчакване се осъществява преминаването през ГКПП „Гюешево”"}
{"url": "http://www.focus-news.net/news/2018/02/14/2488461/pleven-izzeti-sa-21-920-kasa-tsigari-bez-validen-balgarski-banderol.html", "text": "Открити и иззети са 21 920 къса цигари без валиден български бандерол. Това съобщиха от ОДМВР-Плевен. След извършена проверка на служители на сектор \"Криминална полиция\" от Второ РУ-Плевен, в жилище, обитавано от 69-годишна жена, са открити и иззети цигарите без валиден български бандерол. За случая е уведомен дежурен прокурор в Районната прокуратура. Образувано е досъдебно производство по чл.234, ал.1 от НК. Работата по изясняване на случая продължава.", "date": "2018.02.14", "title": "Плевен: Иззети са 21 920 къса цигари без валиден български бандерол"}
{"url": "http://www.focus-news.net/news/2018/02/14/2488458/smolyan-sinat-na-kmeta-nikolay-melemov-i-dvama-negovi-priyateli-sa-otkrili-avtomobila-sas-zastrelyanite-mazh-i-zhena-v-pamporovo.html", "text": "Синът на кмета на Смолян Николай Мелемов и двама негови приятели са открили автомобила със застреляните мъж и жена в Пампорово. Това потвърди пред Радио „Фокус“ – Смолян Николай Мелемов. Той обясни, че синът му Тодор го е информирал за инцидента сутринта. По думите му Тодор Мелемов и двама негови приятели са пътували заедно и, минавайки в участъка от Пампорово към с. Стойките, са видели спряния до пътя автомобил. Той е бил със запалени фарове и работещи чистачки. Младите мъже решили да проверят дали някой да има нужда от помощ и спрели, за да помогнат. Николай Мелемое посочи, че покрай колата е минал снегорин, който е заобиколил спряния автомобил. Приближавайки до автомобила, синът му и неговите приятели са видели мъж с прострелна рана в главата и жена - също с огнестрелни рани. Мелемов посочи, че веднага Тодор и спътниците му са сигнализирали на телефон 112 и са останали да изчакат пристигането на екип на полицията.\r\nДиректорът на Областната дирекция на МВР – Смолян старши комисар Николай Димов заяви по-рано днес, че хората, подали сигнала за случая, са проявили готовност да помогнат с каквото могат и са предоставили данните си и телефони за връзка, за в случай че се налагат да помогнат за разрешаването на случая.\r\nНели ГЕРГЬОВСКА", "date": "2018.02.14", "title": "Смолян: Синът на кмета Николай Мелемов и двама негови приятели са открили автомобила със застреляните мъж и жена в Пампорово"}
{"url": "http://www.focus-news.net/news/2018/02/14/2488462/prezidentat-rumen-radev-shte-poseti-balgarskata-telegrafna-agentsiya-po-povod-120-godishninata-na-mediyata.html", "text": "На 15 февруари от 11.00 часа президентът Румен Радев ще посети Българската телеграфна агенция по повод 120-годишнината на медията. Това съобщиха от прессекретариата на държавния глава. Държавният глава ще присъства на редакционния съвет на БТА и ще приветства журналистите по случай годишнината. Президентът ще се срещне с генералния директор Максим Минчев и с представители на ръководството на агенцията. \r\nВ 16.00 часа президентът Румен Радев ще присъства на тържественото отбелязване на 120-годишнината от създаването на Съюза на математиците в България. Празничната церемония ще се състои в Големия салон на Българската академия на науките (ул. „15 ноември“ №1).", "date": "2018.02.14", "title": "Президентът Румен Радев ще посети Българската телеграфна агенция по повод 120-годишнината на медията"}
{"url": "http://www.focus-news.net/news/2018/02/14/2488459/blagoevgrad-dvizhenieto-se-osashtestvyava-v-edna-lenta-po-pat-ii-19-gradevo-predel-sled-razklona-za-dolno-osenovo-poradi-patnotransportno-proizshestvie.html", "text": "Движението се осъществява в една лента по път II-19 Градево - Предел, след разклона за Долно Осеново, поради пътнотранспортно произшествие. Това съобщиха от пресцентъра на Агенция \"Пътна инфраструктура\".Трафикът се регулира от \"Пътна полиция\". Шофьорите да се движат с повишено внимание и съобразена скорост.", "date": "2018.02.14", "title": "Благоевград: Движението се осъществява в една лента по път II-19 Градево - Предел, след разклона за Долно Осеново, поради пътнотранспортно произшествие"}
{"url": "http://www.focus-news.net/news/2018/02/14/2488465/gabrovo-zadarzhana-e-57-godishna-zhena-za-izmama-pri-koyato-se-predstavyala-za-sotsialen-rabotnik.html", "text": "Полицията задържа 57-годишна жена от Габрово за измама. Това съобщиха от пресцентъра на МВР. След предварителна оперативна работа, полицейските служители я спрели на улицата в областния град, докато убеждавала възрастен мъж, че като социален работник може да му осигури дърва за огрев на по-ниски цени, лекарства и хранителни продукти. За да ги получи обаче, мъжът трябвало да предплати определена сума. Установено било, че по-рано същата сутрин, по тази схема тя е измамила 79-годишен мъж от Габрово, от когото получила 180 лева. Парите са намерени и иззети. \r\nЖената е задържана с полицейска мярка за 24 часа. По случая е образувано бързо производство. Към момента, Срещу 57-годишната се водят 5 преписки за извършени кражби на пари от частни домове. \r\nРобата по случаите продължава.", "date": "2018.02.14", "title": "Габрово: Задържана е 57-годишна жена за измама, при която се представяла за социален работник"}
{"url": "http://www.focus-news.net/news/2018/02/14/2488466/promenya-se-tarifata-za-taksite-koito-se-sabirat-ot-organite-na-darzhavniya-zdraven-kontrol.html", "text": "Правителството прие промени в Тарифата за таксите, които се събират от органите на държавния здравен контрол и националните центрове по проблемите на общественото здраве. Това съобщиха от правителствената информационна служба. Таксите се събират за издаване на документи и извършване на услуги.\r\nОтпада таксата за издаване на хигиенно заключение за дрогерия. Отпадат и таксите за предоставяне на информация за регистрационния статус на лекарствен продукт и за нежелани лекарствени реакции, защото информацията е публична и може да бъде проверена от заинтересованите лица. По този начин се намалява и административната тежест, свързана с получаване на информация за лекарствени продукти.\r\nВъвеждат се нови и отпадат съществуващи такси за извършваните лабораторни анализи и дейности, поради настъпили промени в системата на здравеопазването и въвеждането на нови аналитични методи в дейността на лабораториите. Изменят се съществуващи и се въвеждат нови такси за предоставяне на административни услуги по издаване, изменение и подновяване на разрешение за пускане на пазара на биоциди и други услуги, свързани с тях.", "date": "2018.02.14", "title": "Променя се Тарифата за таксите, които се събират от органите на държавния здравен контрол"}
{"url": "http://www.focus-news.net/news/2018/02/14/2488467/blagoevgrad-vazstanoveno-e-dvizhenieto-po-pat--19-gradevo-predel-sled-razklona-za-dolno-osenovo.html", "text": "Възстановено е движението по път II-19 Градево - Предел след разклона за Долно Осеново. Това съобщиха от пресцентъра на Агенция \"Пътна инфраструктура\".", "date": "2018.02.14", "title": "Благоевград: Възстановено е движението по път II-19 Градево - Предел след разклона за Долно Осеново"}
{"url": "http://www.focus-news.net/news/2018/02/14/2488468/burgas-kmetat-dimitar-nikolov-brakosacheta-3-dvoyki-v-denya-na-sv-valentin.html", "text": "Кметът на Бургас Димитър Николов бракосъчета 3 двойки в деня на св. Валентин. Това съобщиха от пресцентъра на Община Бургас. Церемонията се състоя на пл. “Атанас Сиреков“ пред Общината в пищно украсена пергула.\r\nТрите бургаски двойки, които се врекоха във вярност на тържествената открита церемония, организирана от Дарик радио, са Димитър и Назифе, Мариана и Георги, Анелия и Асен.\r\nКметът Николов пожела на младоженците да се обичат много и да се подкрепят в трудни моменти, да ценят всеки миг, който са заедно и споделят емоции.\r\nЦеремонията на открито бе част от инициативата #ОсмелиСеДаКажешДа! е по повод Международната седмица на брака, която се провежда ежегодно от 7 до 14 февруари, в над 23 страни по света.", "date": "2018.02.14", "title": "Бургас: Кметът Димитър Николов бракосъчета 3 двойки в деня на св. Валентин"}
{"url": "http://www.focus-news.net/news/2018/02/14/2488464/oon-parviyat-humanitaren-konvoy-za-tazi-godina-vleze-v-iztochna-guta-v-siriya.html", "text": "ООН съобщи, че първият хуманитарен конвой от ноември миналата година е навлязъл в контролирания от сирийската опозиция анклав Източна Гута край Дамаск, предава  AFP.\r\n„Първият междуведомствен хуманитарен контрол на ООН и на Сирийския червен кръст за тази година пресече линията на съприкосновение в Нашабие в Източна Гута, за да докара храна и лекарства за 7200 души в обсадения анклав“, съобщи бюрото по хуманитарни въпроси на ООН.\r\nОколо 400 хил. души живеят в обсадения анклав край Дамаск, който е под обсадата на армията от 2013 г. насам и сблъскващ се с недостиг на храна и медикаменти. Виктор Турмаков", "date": "2018.02.14", "title": "ООН: Първият хуманитарен конвой за тази година влезе в Източна Гута в Сирия"}
{"url": "http://www.focus-news.net/news/2018/02/14/2488456/silistra-spazvayki-narodnata-traditsiya-zhiteli-i-gosti-v-obshtina-alfatar-otbelyazaha-trifon-zarezan.html", "text": "Спазвайки народната традиция жители и гости в община Алфатар отбелязаха Трифон Зарезан. Това съобщиха от пресцентъра на Община Алфатар. Празникът започна в Дома за стари хора (ДСХ) в града. С много настроение жителите на ДСХ заедно с кмета на община Алфатар Янка Господинова и заместник-кмета Желяна Донева отпразнуваха празника. Кметът изненада всички с празничен обяд и чаша хубаво червено вино.\r\nПразникът продължи с традиционния обичай „Зарязване на лозата“. Кметът Янка Господинова заряза лозата в Добруджанска къща – Алфатар. След това Янка Господинова покани всички присъстващи в НЧ \"Йордан Йовков - 1894 г.\". Вечерта празникът ще продължи в „Клуб на инвалида и пенсионера” гр. Алфатар.", "date": "2018.02.14", "title": "Силистра: Спазвайки народната традиция жители и гости в община Алфатар отбелязаха Трифон Зарезан"}
{"url": "http://www.focus-news.net/news/2018/02/14/2488469/haskovo-34-godishen-mazh-ot-harmanli-e-zadarzhan-za-sahranenie-i-prigotvyane-na-narkotitsi.html", "text": "34-годишен мъж от Харманли е задържан за съхранение и приготвяне на наркотици. Това съобщиха от ОДМВР-Хасково. Вчера, криминалисти от районното управление в града извършили проверка на имот, обитаван от мъжа. При претърсването са намерени суха зелена тревиста маса канабис, 20 гр. метамфетамин и 700 гр. смес за приготвяне на дрога, която е изпратена за експертиза. По случая е образувано досъдебно производство по чл.354-а ал.1 от НК.", "date": "2018.02.14", "title": "Хасково: 34-годишен мъж от Харманли е задържан за съхранение и приготвяне на наркотици"}
{"url": "http://www.focus-news.net/news/2018/02/14/2488471/udalzhava-se-srokat-za-podavane-na-dokumenti-za-prerazglezhdane-na-kompleksnite-razreshitelni.html", "text": "Правителството прие промени в Наредбата за условията и реда за издаване на комплексни разрешителни. С тях от шест на девет месеца се удължава срокът за подаване на документите за преразглеждане на комплексните разрешителни след публикуване на решения за заключения за най-добри налични техники. Това съобщиха от правителствената информационна служба. \r\nСегашният срок за подаване на документите за преразглеждане на комплексните разрешителни след публикуване на решенията за заключения е преценен като недостатъчен за операторите на инсталации да подготвят и представят на компетентния орган необходимата документация. С удължаването му на тях се дава възможност да подготвят и предоставят пълния обем от информация, чака че да се избегне забавянето на процедурите по преразглеждане.", "date": "2018.02.14", "title": "Удължава се срокът за подаване на документи за преразглеждане на комплексните разрешителни"}
{"url": "http://www.focus-news.net/news/2018/02/14/2488470/mvr-neutralizirana-e-grupa-za-proizvodstvo-i-trafik-na-narkotitsi-povdignati-sa-obvineniya-na-10-dushi.html", "text": "Специализираната прокуратура повдигна обвинения на десетима българи, участници в организирана престъпна група за производство на наркотици, трафик на дрогата в Австрия и разпространение в столицата Виена. Това съобщиха от пресцентъра на МВР. Групата е неутрализирана на 13 февруари 2018 г. при едновременна операция на ГДБОП, ТС БОП - Стара Загора и Специализирана прокуратура в Казанлък, село Енина и град Крън, както и на полицията във Виена. \r\nДвама от групата – ръководителят и един от куриерите, са задържани в австрийската столица в момент на доставяне и получаване на пратка. В Австрия са задържани поне още три лица, съпричастни с дейността на групата, но които не са свързани с разследването в България. \r\nСъбраните доказателства сочат, че групата е произвеждала и пласирала в Австрия марихуана, амфетамин и метаамфетамин (пико) от януари 2017 г. \r\nЧетирима от участниците се грижели за отглеждането на индийския коноп в четири сгради в с. Енина и близка вилна зона. Растенията засаждали в саксии, използвали торове и препарати за ускоряване на растежа им и за подсилване на цъфтежа. Производството било организирано в неголеми количества на повече места, за да се намалят щетите, в случай че полицията открие някоя от „оранжериите“. Стръкове били изсушавани по домовете на участниците, а готовата марихуана била затваряна в буркани (а впоследствие и пренасяна така), за да не се усеща по специфичната ѝ миризма. \r\nРъководителят и организатор на групата контролирал всекидневно дейността и давал указания по телефона от Виена, където живеел и пласирал наркотици сред българите в австрийската столица. За целта групата била снабдена с австрийски СИМ карти. В България ръководителят идвал с микробус или с ван с австрийска регистрация само, за да вземе необходимото количество наркотици и да ги прекара в Австрия. С незаконния трафик се занимавал и участник групата, чийто близък преди време бе задържан за трафик на 74 кг хероин за Испания. \r\nФинансирането на наркопроизводството е ставало най-често с пари, изпращани от Виена чрез фирма за парични преводи. В други случаи са били купувани автомобили втора употреба, внасяни са в България и са продавани. \r\nДнес Специализираната прокуратура наложи на задържаните в България участници в групата задържане до 72 часа. Предстои в Специализирания наказателен съд да бъде внесено искане за налагане на „Задържане под стража“ за всеки от тях. Предстои предявяване на обвиненията на двамата задържани в Австрия.", "date": "2018.02.14", "title": "МВР: Неутрализирана е група за производство и трафик на наркотици, повдигнати са обвинения на 10 души"}
{"url": "http://www.focus-news.net/news/2018/02/14/2488473/reuters-zhan-klod-yunker-razkritikuva-turtsiya-zaradi-intsidenta-v-sredizemno-more.html", "text": "Председателят на Европейската комисия Жан-Клод Юнкер заяви, че „силно против поведението на Турция“ около скорошния инцидент в Средиземно море, предава  Reuters.\r\nРепублика Кипър обвини в неделя армията на Турция , че пречи на плаването на кораб, нает от италианска петролна компания, за да изследва за наличието на природен газ в Източно Средиземно море. \r\nЮнкер заяви, че Турция трябва да избягва заплахи срещу страни членки на Съюза и да се стреми към добросъседски отношения.  Виктор Турмаков", "date": "2018.02.14", "title": "Reuters: Жан-Клод Юнкер разкритикува Турция заради инцидента в Средиземно море"}
{"url": "http://www.focus-news.net/news/2018/02/14/2488451/dobrich-obshtinata-organizira-izvanredno-izdanie-na-fermerski-pazar.html", "text": "Общината организира в празничния ден извънредно издание на Фермерски пазар, предаде кореспондентът на Радио „Фокус” – Варна. Както и в традиционния ден – четвъртък, пазарът е отворен от 10.00 часа и ще продължи до 15.00 часа. Разположен е в шатри на площадчето пред Часовниковата кула в Архитектурния етнографски комплекс на открито (АЕМО) „Старият Добрич“. В месеците назад Фермерският пазар се утвърди като място, където всеки жител и гост на добруджанския град знае, че може да открие качествена и екологично чиста продукция. Разнообразието от продукти с времето става все по-голямо. Традиционни са брашната, натуралните сокове от ябълка и добруджанските мезета. Сред най-търсените са млечните продукти, местно производство – сирена, масло, прясно и кисело мляко. Хит този сезон е и домашният ябълков чипс. В днешния празничен ден най-голям интерес предизвикват при вината малиново и черешово вино и „луканка“ за веган клиенти, тъй като все по-голяма популярност набират този вид продукти. Производител на новия и интересен на вкус продукт е един млад човек. Това е Боян Иванов, който е родом от Добрич и участват всяка седмица във Фермерския пазар в града. Живее и развива своя бизнес във Варна. По думите му той е изключително е щастлив да прави това, което харесва, в случая интересни и здравословни кулинарни продукти, и да ги предлага и в родния си град, където носталгията винаги го тегли, както той самият признава. Луканката за веган клиенти по думите му е много вкусна и здравословна, защото съдържа полезни зеленчуци и подправки. Цената ѝ е близка до тази на традиционната луканка. Иванов обясни, че рецептата за нея е заимствана, но впоследствие е преработена от него с много любов и творчество. Той добави, че по-младите са по-отворени да опитат продукта, за разлика от малко по-скептично настроеното по-възрастно поколение. А ако трябва да се направи съпоставка между мъжете и жените, Боян Иванов каза още, че жените са по-склонни да си купят от новия продукт. На Фермерския пазар гостите днес могат да открият богат асортимент от мед и пчелни продукти, семена и ядки, пресни билки и подправки, домашни сладка и ръчно изработени сувенири. Въпреки дъждовния ден в Добрич мястото е много оживено днес и това допълва доброто настроение за Трифон Зарезан. \r\nЖулиета НИКОЛОВА", "date": "2018.02.14", "title": "Добрич: Общината организира извънредно издание на Фермерски пазар"}
{"url": "http://www.focus-news.net/news/2018/02/14/2488463/dragomir-stoynev-bsp-izyavlenieto-na-glavniya-prokuror-potvardi-tezata-ni-che-mvr-i-institutsiite-se-polzvat-za-politicheski-natisk-varhu-opozitsiyata.html", "text": "Изявлението на главния прокурор потвърди тезата ни, че МВР и институциите се ползват за политически натиск върху опозицията. Това каза  заместник-председателят на  ПГ на „БСП за България“ Драгомир Стойнев във връзка с изявлението на главния прокурор Сотир Цацаров, че няма нарушения в работата на Районна прокуратура - Шумен по сигнала за документно престъпление от член на БСП, предаде репортер на Агенция „Фокус“.  „Институциите се ползват като политическа бухалка за хора, които не са членове на ГЕРБ. За нас това е недопустимо“, каза Стойнев.  Той обърна внимание, че главният прокурор заявява, че значителна част от информацията, изискана от директора на ОД МВР – Шумен, излиза извън рамките на предмета от възложената проверка от Районна прокуратура-Шумен и че районната прокуратура не е възложила подобна проверка. „Ние питаме кой разпореди на областната дирекция да иска подобна информация за членове и симпатизанти на БСП. Кой е този човек? На централно, местно или областно ниво е? Какви действия ще се предприемат от министъра на вътрешните работи?“, попита Стойнев. \r\nДеница КИТАНОВА", "date": "2018.02.14", "title": "Драгомир Стойнев, БСП: Изявлението на главния прокурор потвърди тезата ни, че МВР и институциите се ползват за политически натиск върху опозицията"}
{"url": "http://www.focus-news.net/news/2018/02/14/2488474/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "14 февруари на пръв поглед е един обикновен ден от седмицата, но всъщност не е така, защото днес отбелязваме не един, а цели три празника – Ден на лозарите и винарите, или по-известен като Трифон Зарезан; Ден на влюбените или Свети Валентин и последно, но не на последно място по важност – Ден на българският археолог. По повод този ден в днешното издание на предаването „Симитли – минало, настояще и бъдеще“ на Радио „Фокус“ – Пирин ще говорим за вино и любов, но и за единствената у нас Винена партия, която е учредена и е с главно седалище Община Симитли. Наш гост във времето от 15.00 до 16.00 часа ще бъде инж. Иван Лулейски, който е председател на партията.\r\nВ края на предаването очаквайте и обзор на по-важните новини и събития за Община Симитли от последните дни.\r\nЕкипът на „Фокус“ и Община Симитли поздравяват всички Вас, нашите слушатели по повод днешните празници. На всички лозари и винари пожелаваме хубава реколта и пивко вино; на всички влюбени – любовта никога да не излиза от сърцата им, а на всички археолози – да откриват все нови и нови интереси находки.\r\nДнес се обръщаме към всички Вас и с един въпрос: „Кой празник отбелязвате на днешния 14 февруари и защо този ден е важен за Вас?“. Отговорите Ви очакваме на телефоните в студиото: 0885 303 373 и 073/88-55-81 ,или да ни пишете на е-майл: pirin@focus-news.net. На посочените контакти може да поставят и въпроси от различни естество, свързани с развитието на Симитли. От своя страна ние ще поемем ангажимента да ги сведен до вниманието на компетентните експерти в общината, за да може да получите най-точният и адекватен отговор.\r\nБъдете с нас във времето от 15.00 до 16.00 часа ако искате да бъдете на „Фокус“ за всичко, актуално, което се случва в Симитли и малките населени места от общината..", "date": "2018.02.14", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/02/14/2488460/shumen-vav-veliki-preslav-otbelyazaha-za-55-ti-pat-praznika-trifon-zarezan.html", "text": "Във Велики Преслав отбелязаха за 55-ти път празникът Трифон Зарезан. Това съобщиха от Общината. Честването на празника започна от 09.00 часа сутринта, когато бе отслужена литургия в храма „Св. св. Петър и Павел“ в града. Още от далечната 1963 година, в Община Велики Преслав се отбелязва празникът на виното и веселието.  За доброто настроение на всички гости и граждани се погрижиха странджанската певица Жечка Сланинкова и оркестър „Странджа“. По време на тържеството бса обявени и победителите в конкурса „Баш винар“. За червено вино: 1-во място – Даниел Стоименов, 2-ро място – Светослав Стоименов, 3-то място – Николай Николов. За бяло вино: 1-во място – Димо Бодуров, 2-ро място – Асен Асенов, 3-то място- Желязко Неделчев. След  празничната програма е извършенои ритуално зарязване и водосвет на лозовия масив на Винекс Преслав.", "date": "2018.02.14", "title": "Шумен: Във Велики Преслав отбелязаха за 55-ти път празника Трифон Зарезан"}
{"url": "http://www.focus-news.net/news/2018/02/14/2488475/prof-plamen-pavlov-istorik-konstantin-filosof-i-brat-mu-metodiy-sa-sazdatelite-na-tretiya-klasicheski-ezik-v-srednovekovna-evropa.html", "text": "Константин-Кирил Философ и неговият брат Методий са създателите на третия  класически език в средновековна Европа.Това каза в интервю за Радио „Фокус“ историкът проф. Пламен Павлов по повод датата 14 февруари, когато отбелязваме успението на св. Константин – Кирил Философ. По думите на историка освен създаването на азбуката, много по-важна е ролята на светите братя в създаването на езика. „Да се преведе на езика на българите и на останалите славяни Светото писание - най-великите идеи на човечеството, така че те да бъдат разбираеми, е изключително дело. Така че ние постепенно трябва да наблягаме на това, че  Константин-Кирил Философ и неговият брат Методий са създатели на третия  класически език в средновековна Европа – старобългарски език. Наричан понякога старославянски, църковнославянски, но в крайна сметка език, който има основните черти на българския език от Средновековието. Това наследство нямаше да се съхрани в нужната степен, а може би щеше и да загине, ако не е ролята на светия княз Борис-Михаил  и на България. Това категорично го признават всички съвременници и това е крайно време да стане азбучна истина за всеки българин пък и за всеки културен човек в Европа“, коментира проф. Павлов. Фактът, че учениците на Кирил и Методий копнеят за България и разчитат, че именно в нея ще се запази делото на солунските братя, е показател за дълбоката връзка на Кирил и Методий с България, каза още проф. Пламен Павлов. Историкът подчерта, че не бива да се забравя и приносът на българските книжовници за развитието на езика. Според него малко се знае за св. Йоан Екзарх, който е един от големите кодификатори на този език, създател на много понятия, които използваме и до днес.", "date": "2018.02.14", "title": "Проф. Пламен Павлов, историк: Константин Философ и брат му Методий са създателите на третия  класически език в средновековна Европа"}
{"url": "http://www.focus-news.net/news/2018/02/14/2488477/pss-bansko-povishena-e-lavinnata-opasnost-no-kam-tozi-moment-ne-provezhdame-vtora-spasitelna-aktsiya.html", "text": "Повишена е лавинната опасност в Банско, но към този момент не провеждаме втора спасителна акция. Това каза за Радио „Фокус“-Пирин дежурният в Планинска спасителна служба (ПСС)-Банско. По думите му тази нощ е паднало голямо количество сняг и това е предизвикало лавината, причинила инцидента със сноубордист в района на Банско. Той подчерта, че лавинната опасност се е повишила значително, но официално няма обявена най-висока степен на такава. Дежурният спасител призова да не се всява паника сред хората.\r\nЛора КАЛЧЕВА", "date": "2018.02.14", "title": "ПСС-Банско: Повишена е лавинната опасност, но към този момент не провеждаме втора спасителна акция"}
{"url": "http://www.focus-news.net/news/2018/02/14/2488479/aktsenti-v-predavaneto-belovo-gradat-na-trite-planini.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще разговаряме с кмета на село Аканджиево Ангел Шуманов за историята на населеното място, съхранените традиции и неговото развитие. От него ще чуете още какви се проблемите на малките населени места, какво е състоянието на училището и читалището в селото и има ли възможност неизползваемите сгради да бъдат ремонтирани и отново използвани. \r\nВъв втората част на предаването „Белово – градът на трита планини“ ще научите интересни факти за дейността на Васил Левски в Беловския край. По темата ще разговаряме със Севдалина Попова, директор на Музейната сбирка „Атанас Хрисчев“ в Белово. В предаването ще отделим минути и да днешния празник Трифон Зарезан и отбелязването му в различните населени места в община Белово. \r\nПредаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.02.14", "title": "Акценти в предаването „Белово – градът на трите планини”"}
{"url": "http://www.focus-news.net/news/2018/02/14/2488480/afp-mihail-saakashvili-e-pristignal-v-holandiya.html", "text": "Бившият грузински президент и губернатор на украинската Одеска област Михаил Саакашвили е пристигнал в Холандия, след като преди дни бе изгонен от Украйна, предава  AFP.\r\nСаакашвили, чиято съпруга е холандка, според неговия адвокат Оскар Хамерщайн „е вече в страната и желае да остане“. Той допълни, че опозиционерът, който бе арестуван от маскирани мъже в Киев в понеделник и депортиран в Полша, в момента урежда разрешителното си да остане в Холандия.  Виктор Турмаков", "date": "2018.02.14", "title": "AFP: Михаил Саакашвили е пристигнал в Холандия"}
{"url": "http://www.focus-news.net/news/2018/02/14/2488481/razvitieto-i-prilaganeto-na-novi-tehnologii-v-politseyskata-rabota-obsadiha-eksperti-ot-politseyskite-tehnologichni-sluzhbi-na-es.html", "text": "На 13 и 14 февруари в Главна дирекция „Национална полиция“ се проведе работна среща на Ръководната група на Европейската мрежа на полицейските технологични служби (ENLETS). Това съобщиха от пресцентъра на МВР.\r\n„Инициативите на ENLETS за създаването на единна общоевропейска платформа за сътрудничество и обмяна на опит в областта на сигурността и охраната на обществения ред са изключително полезни в контекста на съвременните предизвикателства“. Това заяви в приветствените си думи към членовете на Ръководната група на мрежата заместник-директорът на ГДНП и председател на Работна група „Правоприлагане“ към Съвета на ЕС старши комисар Благородна Макева. Тя подчерта, че ENLETS е сред работните формати, които генерират съществена добавена стойност чрез интензивната си дейност за създаване на условия за широк достъп на правоприлагащите служби до съвременни и модерни средства за противодействие на престъпността. В този смисъл д-р Макева отбеляза, че приоритетите на Българското председателство в областта на вътрешните работи отразяват тенденциите в рамките на ЕС и поставят все по-високи изисквания пред полицейските органи по отношение използването на информационни и комуникационни технологии в своята работа. \r\nПо време на заседанието участниците обсъдиха актуалната дейност на мрежата и идеи за бъдещо взаимодействие при развитието и ефективното прилагане на нови технологии за противодействие на престъпността. \r\nЧаст от дневния ред на експертната среща бе и подготовката на заседанието на националните точки за контакт на ENLETS. То ще се проведе през месец април в София, в рамките на календара на Българското председателство на Съвета на ЕС. \r\nБългария е една от основателките на формата ENLETS и член групата от нейното създаване през 2008 г. Дейността на мрежата с 28 национални точки за контакт, която е част от Работна група  “Правоприлагане” на Съвета на ЕС, е насочена към засилване на сътрудничеството между полицейските технологични служби. В Ръководната група участват експерти от полицията на Холандия, федералната полиция на Белгия, жандармерията на Франция, националната полиция и гражданската гвардия на Испания, полицейските структури на Италия, Румъния, България и Чехия, полицейския борд на Финландия и полицейската академия на Германия.", "date": "2018.02.14", "title": "Развитието и прилагането на нови технологии в полицейската работа обсъдиха експерти от полицейските технологични служби на ЕС"}
{"url": "http://www.focus-news.net/news/2018/02/14/2488482/bbs-edin-chovek-e-zaginal-sled-intsident-na-londonskoto-letishte-hiytrou.html", "text": "Един човек е загинал след сблъсъка на две превозни средства на лондонското летище „Хийтроу“. Превозните средства се сблъскват на стоянка за таксита, предава  BBС.\r\nНай-малко 20 полета на „Бритиш Еъруейс“ са забавени заради инцидента, макар и летището да е останало отворено. Пътниците са били свалени от един от самолетите по данни на летищните власти.  Виктор Турмаков", "date": "2018.02.14", "title": "BBС: Един човек е загинал след инцидент на лондонското летище „Хийтроу“"}
{"url": "http://www.focus-news.net/news/2018/02/14/2488453/evrodeputatat-sergey-stanishev-kam-premiera-boyko-borisov-absurdno-e-darzhavata-da-abdikira-ot-borbata-s-nasilieto.html", "text": "„Абсурдно е държавата да абдикира от задълженията си, а грижата за борбата с насилието да се свежда до 200 000 лв. Това не е добър подход и не отговаря на европейските стандарти, към които България се стреми“. Това написа президентът на ПЕС и български евродепутат Сергей Станишев в писмо до премиера Борисов, съобщиха от пресофиса на евродепутата.  В него той посочва още: „Ако продължим да си затваряме очите за истинските мащаби на проблема, ще затънем още повече в порочния кръг на насилието, което ражда повече насилие. Насилие в семейството. Насилие в детските градини. Насилие в училище. Насилие над лекари. Насилие по улиците. Насилие заради самото насилие, насилие за удоволствие. Недопустимо е в XXI век, в европейска България да се води дебат „за“ и „против“ основни човешки права. Това не е правилният дебат. Едва ли такова общество се стремим да завещаем на децата си и образа, който искаме да имаме пред света. Смятам, че именно по време на българското Председателство на Съвета на ЕС трябва да демонстрираме воля за отстояването на общочовешките ценности.“\r\n„Всички политически партии се обявиха срещу насилието над жени, но това носи малка утеха за жертвите. Преобладава мнението, че съществуващата правна уредба е достатъчна като противодействие на проблема, но шокиращата черна статистика  говори друго – поне 5 убийства само от началото на тази година. Вместо да хвърли светлина върху проблема и да мобилизира обществен ресурс за справянето с него, подмененият дебат у нас окуражава насилниците и усилва чувството им за безнаказаност. А от друга страна – обезкуражава жертвите и засилва чувство им за безпомощност, за липса на подкрепа както от страна на институциите, така и от обществото\", посочва Станишев.\r\nВ писмото си той призовава „не само за мобилизация и ангажираност на институциите за разрешаване на съществуващите проблеми, но и за цялостна обществена кампания срещу насилието над жени и домашното насилие, която да покаже ясно, че насилието няма място в българското семейство, в българското общество. Кампания, категорично показваща на жертвите, че не са сами и могат да разчитат на съпричастност и подкрепа от страна на институциите“.\r\n„Законовите мерки за преследване на извършителите не постигат най-важната цел – превенция и изкореняване на проблема. Това се постига само чрез промяна на обществената нагласа към категорично осъждане на подобни прояви. За това са необходими обединените усилия на всички институции и политически партии и лидери – това изисква едно отговорно държавническо поведение. Отговорност на държавата, партиите и институциите е да дадат началото на такова усилие. Иначе бездействието ще ги превърне в съучастници“, заявява Станишев.\r\n„Считам, че бездействието на държавата не може да продължава и са необходими спешни мерки за осигуряване на предвиденото финансиране по Националната програма за превенция и защита от домашно насилие и незабавното стартиране на конкурсните процедури от Министерството на правосъдието“, посочва Сергей Станишев и цитира данни на неправителствените организации, според които Програмата за 2017 г. е била предложена за обществено обсъждане едва през ноември (2017 г.), а би трябвало да предвижда мерки за цялата (2017) година. Тя е удължена за 2018 г., но процедурите още не са проведени. По тази програма Министерският съвет отпуска на Министерството на правосъдието по 500 000 лв. годишно, с които се финансират на проектен принцип консултативните центрове за жертви на насилие в страната, националната гореща телефонна линия за подкрепа и насочване на хора, пострадали от насилие, програмите за работа с извършителите, както и с жертвите, програми за обучение на полицаи и др. \r\n„Представители на неправителствения сектор в България обаче алармират, че само 200 000 от тези 500 000 лв. стигат по предназначение, а процедури за миналата година въобще не са били провеждани – дори и за тези крайно недостатъчни 200 000 лв. Психолозите и специалистите в центровете работят на доброволен принцип, а адвокатите, защитници на жертвите, са застрашени от глоби, защото превишават тавана за случаи, в които предоставят защита pro bono“, се посочва още в писмото на евродепутата.\r\nЗаради забавени процедури в Министерството на правосъдието, днес, на 14 февруари, денонощната национална гореща телефонна линия ще спре да работи през нощта, тъй като изтича обществената поръчка. В момента тя се поддържа от доброволци чрез неправителствените организации през деня, но съгласно Кодекса на труда нощният труд не може да е доброволен и затова са необходими средства.\r\n„Общото впечатление е, че държавата е абдикирала и не води борба с насилието над жени и деца и домашното насилие. В момента неправителствените организации са единствените, които поддържат консултативните центрове за подкрепа на преживели насилие, денонощна гореща телефонна линия, осигуряват психологическа и правна помощ. Самите те обаче, особено в контекста на изкривения публичен дебат, са изправени пред огромни предизвикателства – от липсата на финансиране до враждебната публична среда, в която са принудени да вършат работата си. Четирима души са напуснали една от организациите, с която разговарях, само за последния месец, именно по тази причина. Истината е, че институциите не вършат дори задълженията, вменени им по закон. Блокират се работещи решения, а проблемът се задълбочава.“, коментира Станишев и призовава правителството към спешни мерки за отпускането на предвидените средства и цялостна кампания срещу насилието над жени и деца и домашното насилие.", "date": "2018.02.14", "title": "Евродепутатът Сергей Станишев към премиера Бойко Борисов: Абсурдно е държавата да абдикира от борбата с насилието"}
{"url": "http://www.focus-news.net/news/2018/02/14/2488486/sliven-v-srok-sa-likvidirani-porazheniyata-ot-uraganniya-vyatar-v-obshtinata.html", "text": "В срок приключиха възложените спасителни и неотложни аварийно-възстановителни работи на покрива на основно училище „Хаджи Димитър” в село Селиминово. Пораженията бяха получени при ураганния вятър на 18 януари тази година. Това съобщиха от пресцентъра на Община Сливен.\r\n\"Незабавно въведохме в изпълнение общинския план за защита при бедствия и предприехме мерки. Стуацията беше овладяна и част от пораженията - ликвидирани\", съобщи инж. Снежана Кънева, началник отдел \"Сигурност и управление при кризи\".\r\nВ кратки срокове е извършено полагане на два пласта хидроизолация на площ от над 640 кв. м. Направена е нова гръмоотводна инсталация на сградата като необходима мярка за защитата при бедствия.\r\nПо предварителни разчети щетите от нанесените поражения възлизат на около 60 000 лева, включващи щетите от поражението по покрива и във вътрешните помещения, увредени при течовете. Разходите ще се поемат от бюджета на училището и Общината. Средства ще бъдат поискани и от Комисията по възстановяване и подпомагане към Министерски съвет.", "date": "2018.02.14", "title": "Сливен: В срок са ликвидирани пораженията от ураганния вятър в общината"}
{"url": "http://www.focus-news.net/news/2018/02/14/2488484/kyustendil-47-dushi-uchastvaha-v-traditsionniya-konkurs-trifon-zarezan-organiziran-ot-chitalishte-probuda-v-grada.html", "text": "47 души участваха в традиционния конкурс „Трифон Зарезан”, организиран от читалище „Пробуда” в Кюстендил, предаде репортер на Радио „Фокус” – Кюстендил. След производителите на домашно вино имаше и участници от Македония. Конкурсът се проведе за дванадесета поредна година. Вината бяха оценявани от компетентно жури ръководено от Павел Петришки, по критериите за цвят, бистрота, блясък, плътност, аромат и вкус. Първо място при червените вина и голямата награда на конкурса – дъбова бъчва, спечели виното на Антон Тончев, второ място – Николай Славов и трето място – Яни Георгиев и Антони Стояновски от Македония. При белите вина първо място и екскурзия до Македония спечели Стефан Венчев, второ място – Георги Конярски, трето място – Николай Славов. За всички участници и гости бе подсигурена богата културно-музикална програма с участието оркестър „Веселие“, вокална група „Еделвайс” и народния певец Дончо Андонов.\r\nВенцеслав ИЛЧЕВ", "date": "2018.02.14", "title": "Кюстендил: 47 души участваха в традиционния конкурс „Трифон Зарезан”, организиран от читалище „Пробуда” в града"}
{"url": "http://www.focus-news.net/news/2018/02/14/2488476/dragomir-stoynevbsp-ostro-osazhdame-povedenieto-na-vatreshniya-ministar-i-iskame-da-doyde-v-parlamenta-za-da-obyasni-kakvi-deystviya-sa-predprieti-po-sluchaya-v-shumen.html", "text": "Остро осъждаме поведението на вътрешния министър и искаме да дойде в парламента, за да обясни какви действия са предприети по случая в Шумен. Това каза на брифинг в Народното събрание заместник-председателят на  ПГ на „БСП за България“ Драгомир Стойнев във връзка с изявлението на главния прокурор Сотир Цацаров, че няма нарушения в работата на Районна прокуратура - Шумен по сигнала за документно престъпление от член на БСП, предаде репортер на Агенция „Фокус“.  Според Стойнев МВР се ползва за политически натиск. „Това е скандално и неприемливо. Остро осъждаме поведението на вътрешния министър и след като се запознае с доклада искаме да се предприемат конкретни действия“, заяви Стойнев. Според него няма как да се преглътне подобно нещо. „Някой си е превишил правомощията, някой не е изпълнил предписанията на прокуратурата, а си е измислил допълнителни действия, за да събира информация за политически противник. Няма как да толерираме това“, подчерта той. Стойнев поясни, че става въпрос за политическа инициатива на някого и целта е всяване на страх сред членовете и симпатизантите на БСП. На въпрос дали БСП ще иска оставка на министъра на вътрешните работи, Стойнев заяви: „Г-н Радев е човекът, който трябва да каже  какво ще предприеме. Първо да оставим на него какви действия ще предприеме и дали ще се извини. За оставката всеки един министър си я носи в джоба“, каза заместник-председателят на ПГ на „БСП за България“. Според него министърът трябва да се извини, защото е подвел медиите и ги е излъгал. \r\nДеница КИТАНОВА", "date": "2018.02.14", "title": "Драгомир Стойнев,БСП: Остро осъждаме поведението на вътрешния министър и искаме да дойде в парламента, за да обясни какви действия са предприети по случая в Шумен"}
{"url": "http://www.focus-news.net/news/2018/02/14/2488490/stara-zagora-kmetat-zhivko-todorov-prizova-za-higiena-na-publichnoto-govorene-v-politicheskoto-prostranstvo.html", "text": "„Призовавам за повече хигиена на публичното говорене в политическото пространство и  партиите“, каза на нарочна пресконференция днес кметът на Стара Загора Живко Тодоров, съобщиха от пресцентъра на Общината. На нея той съобщи, че в Общината не е постъпвало искане, идея или проект за изграждане на джамия в града. Така той, председателят на Общинския съвет Таньо Брайков и главният архитект Виктория Грозева отговориха на поставените въпроси в разпространено до медиите питане на ВМРО. \r\nВ него се казва, че през месец март 2017 г. е издадено Разрешение за изграждането на молитвен храм  в частен имот на ул. „Мусала“ 95 в кв. „Лозенец“. Поставят се и въпроси защо изграждането на джамия става без знанието на общинските съветници и гражданите на община Стара Загора, на какво основание е издадена виза за строеж, как е избрано мястото и кой ще финансира изграждането?\r\nКметът нарече това фалшива новина и спекулации. Главният архитект уточни, че собственик на два частни имота, които нямат административен адрес, е „Мюсюлманско вероизповедание“, които са представили проекти за изграждане на две жилищни сгради. Те обаче не са били одобрени и са върнати за корекция.\r\n„Благодарен съм на медиите, които потърсиха Общината за информация, защото темата е чувствителна за старозагорци. Трябва ли да сме известни с инспирирани скандали? Това подрива управлението на града. Някой се опитва да манипулира хората, а по този начин се уронва престижа на Стара Загора“, заяви кметът Живко Тодоров. Той определи слуха за изграждане на джамия като лъжа и манипулация.\r\nВ отговор на въпроси на журналистите Тодоров съобщи, че ще бъдат закупени два газ-анализатора – мобилен и стационарен за тестване на автомобилите в града и тези, които не отговарят на нормите за отделяни вредни газове, ще бъдат спирани от движение. Водени са разговори с полицията за съвместни действия. Намеренията са до края на годината да бъде изградена система от датчици, монтирани на стълбовете, чрез които в реално време да се  следят данните за чистотата на въздуха.", "date": "2018.02.14", "title": "Стара Загора: Кметът Живко Тодоров призова за хигиена на публичното говорене в политическото пространство"}
{"url": "http://www.focus-news.net/news/2018/02/14/2488493/dobrich-izlozhbata-maystori-na-grafichni-tehniki-e-predstavena-v-hudozhestvenata-galeriya.html", "text": "\"Изложба „Майстори на графични техники“ представя Художествената галерия\", съобщи Недко Недков, уредник в отдел „Графика“, предаде кореспондент на Радио „Фокус” – Варна. В Зала 2 са експонирани графики на четирима известни български графици, заели трайно място в българското изобразително изкуство. Повод за тяхното представяне е годишнина от рождението им. Изложбата продължава традицията на галерията да бъде представяно на публиката най-доброто от фонда на галерията под надслов „Майстори на графичните техники“. Юлий Минчев е представен с десет линогравюри. Той е илюстратор на много книги за деца и юноши, художник на списание “Антени”. Като един от основателите на дружеството “Приятели на Индия” е дългогодишен оформител и на списание “Светилник”, както и на двутомния албум “Войните на България”. Има реализирани самостоятелни изложби в Берлин, Прага, Будапеща, Варшава, няколко в България и през 1997 г. - в столицата. Пет творби в експозицията са на Михаил Петков. Той тридесет и две години работи като художник в Българска национална телевизия и е създател на телевизионната графика у нас. Работи в една от най-трудните графични техники – мецотинто. Роден е в Добрич, носител на национални и международни награди. Участник е в представителни изложби на българско изкуство в Австрия, Германия, Япония, Индия, САЩ, Латинска Америка, Италия, Скандинавските страни, Франция, Полша, Русия, Унгария и други, както и в международни биеналета на графичното изкуство. Посетителите могат да видят пет литографии от Симеон Венов. Той е емблематично име в областта на изящната графика, отличава се с изтънчената си естетика, с емоционална чистота и сила на посланията, които отправя към публиката. За илюстрациите си към книгата „Синята брада“ на Шарл Перо, издадена през 1984 г., е вписан в Почетния списък на наградата “Ханс Кристиан Андерсен” през 1986 г. Любен Диманов, единствен жив измежду представените графици, е смятан за модернист на българската графика през 1960-те и 1970-те години. Графични техники, които използва са офорт, литография и суха игла. Диманов илюстрира и оформя множество книги - „Алкохоли” на Аполинер, „Божествена комедия” на Данте Алигиери, „Метаморфози” на Овидий, „Сонетите на Шекспир“ и други. Носител е на множество престижни награди за графика, живопис, рисунка и илюстрация. В експозицията е представен с пет графики, суха игла.\r\nЖулиета НИКОЛОВА", "date": "2018.02.14", "title": "Добрич: Изложбата „Майстори на графични техники“ е представена в Художествената галерия"}
{"url": "http://www.focus-news.net/news/2018/02/14/2488494/shumen-kupidon-i-shtand-za-pregradki-byaha-chast-ot-mladezhkiya-hepaning-v-grada-po-povod-praznichniya-14-fevruari.html", "text": "Купидон и Щанд за прегръдки бяха част от младежкия хепънинг в Шумен по повод празничния 14 февруари, предаде репортер на Радио „Фокус“-Шумен. Днешният празник беше отбелязан като част от провежданата антиСПИН кампания. Въпреки дъждовното време доброволците на БЧМК, съвместно с Общински здравен център проведоха своята акция под козирката на театър „Васил Друмев“. Младежите раздаваха валентинки, презервативи, късметчета, както и информационно-образователни материали. Доброволецът Димо Славов, предрешен като Купидон, закачаше преминаващите и изстрелваше любовната си стрела. Идеята на „Щанда за прегръдки“ е всеки в празничния ден да получи любов, дори и тези, които не я намират в семействата си или сред приятелите си. Младежите разказаха, че по сексуални теми, както и за опасността от заразяване с ХИВ/СПИН и други полово предавани болести. Според участвалите в инициативата доброволци се говори по-лесно с връстници, но младежите се вслушват и в съветите на по-възрастните и са наясно, че към любовта трябва да се подхожда внимателно и отговорно.\r\nИвелина ИВАНОВА", "date": "2018.02.14", "title": "Шумен: Купидон и Щанд за прегръдки бяха част от младежкия хепънинг в града по повод празничния 14 февруари"}
{"url": "http://www.focus-news.net/news/2018/02/14/2488472/dha-grandiozna-voenna-operatsiya-na-turskata-zhandarmeriya-v-diarbekir-sreshtu-pkk-startira-dnes.html", "text": "Турската армия провежда от днес мащабна военна операция в провинция Диарбекир срещу въоръжени бойци на Кюрдската работническа партия (ПКК) и техните помагачи и ятаци, предаде информационната агенция Догу хабер ажансъ (ДХА). \r\nОбширният район обхваща 178 села в околиите Кулп, Силван, Хазро и Лидже. В тях от сутринта е обявена забрана за излизане на улиците. На много места са оборудвани пунктове за сигурност. Ангажирани са над 1 200 жандармеристи от частите за специални действия, безпилотни летателни средства, хеликоптери и специално обучени кучета, посочва още ДХА.  Виктор Турмаков", "date": "2018.02.14", "title": "ДХА: Грандиозна военна операция на турската жандармерия в Диарбекир срещу ПКК стартира днес"}
{"url": "http://www.focus-news.net/news/2018/02/14/2488491/krasimira-vladimirova-kompleksna-opitna-stantsiya-vidin-predimno-vineni-sortove-sa-lozovite-nasazhdaniya-otglezhdani-v-regiona.html", "text": "Предимно винени сортове са лозовите насаждания, отглеждани във Видинския регион, каза за Радио „Фокус“ – Видин Красимира Владимирова, главен асистент по лозарство в Комплексната опитна станция във Видин. Тя посочи, че всяка година се обособяват нови масиви с лозови насаждения, които са собственост на различни фирми. \r\n„За тази има година заявки за нови насаждения в региона. Десертни сортове при нас не се отглеждат, защото зимата при нас е по-продължителна и с по-ниски температури“, заяви Владимирова. Тя допълни, че Видинския край е регион на гъмзата и в новите лозови масиви е застъпен този сорт. „Този сорт не е забравен във Видинския край. Набляга се предимно на френски, италиански и немски лози. Прави впечатление, че сортове, от които се произвежда вино розе са по-малко. Повече се обръща внимание на засаждането на бели сортове, от които се произвежда бяло вино. При червените – засаждат се типичните сортове, но има и не толкова разпространени“, каза специалистът. \r\nТя допълни, че от белите сортове грозде в региона най-добре се развиват „Мускат отонел“ и „Ризлинг“, а от червените - „Мерло“, „Каберне“ и „Сира“. В почти всички райони на Видинска област вече се отглеждат лозови насаждения, като част от собствениците са отворили и винарни. „Така затварят производствения цикъл, защото цената на гроздето през последните години е доста ниска“, допълни Красимира Владимирова.\r\nАнна ЛОЗАНОВА", "date": "2018.02.14", "title": "Красимира Владимирова, Комплексна опитна станция-Видин: Предимно винени сортове са лозовите насаждания, отглеждани в региона"}
{"url": "http://www.focus-news.net/news/2018/02/14/2488495/kanal-5-makedoniya-loshoto-vreme-v-yugozapadna-makedoniya-dovede-do-zatvaryane-na-patishta-i-prekasvane-na-elektrozahranvaneto.html", "text": "Лошото време, което обхвана югозападната част на Македония още във вторник, доведе до затваряне на пътища и до прекъсване на електрозахранването в редица населени места, предава скопският „Канал 5“.\r\nПо данни на телевизията части от Охрид и Струга са останали без електричество. Най-критично обаче е положението в Дебърца, където освен елекричеството е прекъснато и подаването на питейна вода. Подчертава се, че обилните количества мокър сняг са причили сериозни щети на електрически и телекомуникационни кабели, а също и на стълбове. По пътищата има паднали счупени клони. Проблеми има със снегопочистването, като достъпът до по-високите планински села е блокиран.\r\nСлед бурята във вторник пътищата  в района на Охрид са затворени за движение. Във вторник следобед и вечер бяха затворени за движение пътищата до Ресен, Битоля, Кичево, Дебър и Кафасан. \r\nСиноптиците предупрежават, че снеговалежите ще продължат и в сряда.  Тереза Герова", "date": "2018.02.14", "title": "„Канал 5“ (Македония): Лошото време в Югозападна Македония доведе до затваряне на пътища и прекъсване на електрозахранването"}
{"url": "http://www.focus-news.net/news/2018/02/14/2488489/dragomir-stoynev-bsp-sluchayat-v-shumen-e-nagal-opit-da-se-sabira-informatsiya-za-politicheskite-oponenti.html", "text": "Случаят в Шумен е нагъл опит да се събира информация за политическите опоненти. Това каза на брифинг в Народното събрание заместник-председателят на  ПГ на „БСП за България“ Драгомир Стойнев във връзка с изявлението на главния прокурор Сотир Цацаров, че няма нарушения в работата на Районна прокуратура - Шумен по сигнала за документно престъпление от член на БСП, предаде репортер на Агенция „Фокус“.  „Едно е да искаш информация дали даден човек е член на партията за определен период, друго е да изискаш протоколи, където се знае кой какво е говорил и каква стратегия води партията на местно ниво\", каза Стойнев, като обърна внимание, че на местно ниво хората се познават. „Това, че някой си позволява такива действия в една демократична държава на своя глава, криейки се зад Районната прокуратура е нещо страшно и някой трябва да понесе отговорността“, посочи заместник-председателят на ПГ на „БСП за България“. \r\nДепутатът от БСП Тодор Байчев допълни, че БСП иска да разбере кой от началниците е разпоредил превишаване на правата в Шумен.  \r\nДеница КИТАНОВА", "date": "2018.02.14", "title": "Драгомир Стойнев, БСП: Случаят в Шумен е нагъл опит да се събира информация за политическите опоненти"}
{"url": "http://www.focus-news.net/news/2018/02/14/2488487/dha-binali-yaldaram-uspokoyava-topkata-vav-vrazka-s-naprezhenieto-s-gartsiya.html", "text": "Министър-председателят на Турция Бинали Йълдъръм направи изявления за журналисти на летище Есенбоа в Анкара преди визитата си в Беларус и заяви, че напрежението с Турция трябва да спадне, предаде информационната агенция Догу хабер ажансъ (ДХА). Турският премиер се позова на проведения телефонен разговор с неговия гръцки колега Алексис Ципрас. „В рамките на това напрежение, стартирало през последните дни край скалистата островна група Кардак (Имия), имаше някои „нарушения” и от наша страна бе даден нужния „отговор”. Последвалата след това обстановка е по-спокойна, има открита линия за постоянни контакти в рамките на взаимно разбиране. Постигнахме съгласие  за намиране на разрешение в политическата и дипломатическата област. Мисля, че през май има една среща на началниците на ГЩ на страните от НАТО. В рамките на тази среща началниците на ГЩ на двете страни ще разговарят и ще обсъдят взаимно необходимите мерки  тези проблеми на терен повече да не ескалират.”, обяснява още Бинали Йълдъръм, цитиран от ДХА.Георги Димов", "date": "2018.02.14", "title": "ДХА: Бинали Йълдъръм „успокоява топката” във връзка с напрежението с Гърция"}
{"url": "http://www.focus-news.net/news/2018/02/14/2488496/api-blizo-700-hil-lv-shte-se-investirat-v-remonta-na-mosta-na-pat-i-1-montana-vratsa-kray-selo-kravoder.html", "text": "Подписан е договорът за изпълнение на ремонтно-възстановителните работи на моста над река Ботуня на път I-1 Монтана – Враца, при км 129+355, в района на село Краводер. Това съобщиха от пресцентъра на Агенция \"Пътна инфраструктура\". Инвестицията е за близо 700 хил. лв. и е от бюджета на Агенция „Пътна инфраструктура“.\r\nПредвидено е изграждане на ново пътно платно и плоча, хидроизолация и асфалтова настилка. Ще бъдат подменени ограничителните системи, тротоарните блокове и ще се подобри отводняването в участъка от км 129+220 до км 129+458 на път I-1, с обща дължина 238 м. С ремонта на съоръжението ще се повиши безопасността и удобството при пътуване. \r\nСъоръжението над река Ботуня е построено преди повече от 35 години - през 1981 г., и досега не е основно ремонтирано. През февруари м. г. бе констатирана повреда на целостта на пътната плоча на моста и необходимост от предприемането на ремонтно-възстановителни работи. Незабавно бяха предприети мерки за възстановяване на компрометираните зони в пътната плоча и асфалтовата настилка.\r\nСтроително-монтажните дейности ще бъдат изпълнени от „ПЪТИНЖЕНЕРИНГ-М“ АД. Договорът им е на стойност 678 767.09 лв. с ДДС. Строителният надзор ще бъде осъществен от „Интерконсулт“ ЕООД. Техният договор е за 11 040 лв. с ДДС. Срокът за изпълнението на ремонтните дейности е 90 дни. Предвижда се те да стартират при подобряване на метеорологичните условия.", "date": "2018.02.14", "title": "АПИ: Близо 700 хил. лв. ще се инвестират в ремонта на моста на път I-1 Монтана - Враца край село Краводер"}
{"url": "http://www.focus-news.net/news/2018/02/14/2488483/nikoleta-petkova-kulturolog-izbiraneto-na-tsar-na-lozyata-e-svarzano-sas-simvolite-za-bereket-lyubov-i-veselba.html", "text": "Виното от дълбока древност е сакрална, свещена напитка, каза за Радио „Фокус“ – Пазарджик културологът Николета Петкова. Тя обясни, че траките са известни в древния свят като едни от най-добрите пиячи. „Гърците и римляните са разреждали виното в специални съдове, за да не се опияняват толкова, а траките са пиели виното чисто. В българската народна култура се смята, че Дионисиевите празници са свързани с кукерските обичаи, които се наричат по различен начин, но в общи линии маскираните персонажи са свързани с култа към Дионис – богът на виното и веселието. Не случайно кукерите се намятат с кожи от кози, които са свещените животни на бога, а също и с овчи кожи. Приема се, че остатък от култа към бог Дионис е и Трифон Зарезан. Избирането на \"цар на лозята\" всъщност е свързано също със символите за берекет, любов, веселба“, коментира Петкова.\r\nВаня НИКОЛОВА", "date": "2018.02.14", "title": "Николета Петкова, културолог: Избирането на \"цар на лозята\" е свързано със символите за берекет, любов и веселба"}
{"url": "http://www.focus-news.net/news/2018/02/14/2488497/sliven-maskaradni-igri-shte-se-provedat-v-selo-glushnik.html", "text": "Регионален празник „Маскарадни игри“ ще се проведе от 10.00 часа на 17 февруари в село Глушник, община Сливен. Това съобщиха от пресцентъра на Общината. Маскарадните игри имат състезателен характер и се провеждат всяка година около Сирни заговезни. Домакини на игрите са различни населени места, а времето е в зависимост от маскарадната обредност на съответното място.\r\nЗимният празник има за цел да стимулира процесите на проучване на маскарадната обредност и да съхрани и популяризира местната специфика като културно наследство. В събора участват самодейни състави от региона и страната, а към момента заявки за участие са подали 10 състава.\r\nПо време на „Маскарадни игри 2018“ ще бъдат възпроизведени обичаите „Сирни заговезни“, „ Заораване“, „Куковден“ и посрещане на кукери в дома.\r\nПредставянето на колективите ще бъде в 4 категории: зимна маскарадна обредност, пролетна маскарадна обредност, лятна маскарадна обредност и семейна маскарадна обредност. Конкурсите ще бъдат за най-точно възпроизвеждане на обред, за най-точно възпроизвеждане на фрагмент от обред и за обредно облекло, реквизит и вярната им реконструкция. Председател на журито ще бъде доц. д-р Владимир Демирев- етнолог и членове : Иван Стоянов- ръководител на оркестъра на АНПТ-Сливен и Станка Иванова - хореограф. Всички групи ще получат сувенир и диплом за участие, а за класиралите се на първите три места са осигурени парични награди.\r\nОрганизатори на „Маскарадни игри 2018“ са Община Сливен, кметството на с. Глушник и НЧ „Просвета 1935“.", "date": "2018.02.14", "title": "Сливен: Маскарадни игри ще се проведат в село Глушник"}
{"url": "http://www.focus-news.net/news/2018/02/14/2488498/sliven-zam-kmetat-srefan-konduzov-se-otteglya-ot-posta-si-po-zdravoslovni-prichini.html", "text": "Заместник-кметът по устройство на територията и строителството в Община Сливен Стефан Кондузов подаде молба за напускане. Това съобщиха от Община Сливен. Той се оттегля от поста по здравословни причини и необходимост от продължително лечение. Стефан Кондузов благодари на всички свои колеги и им пожелава успешна работа. Очаква се кметът Стефан Радев да издаде заповед за освобождаване.", "date": "2018.02.14", "title": "Сливен: Зам.-кметът Срефан Кондузов се оттегля от поста си по здравословни причини"}
{"url": "http://www.focus-news.net/news/2018/02/14/2488499/afp-siriya-otricha-pritezhanieto-na-himicheski-orazhiya-damask-opredeli-upotrebata-mu-kato-nepriemliva.html", "text": "В сряда правителството на Сирия отрече твърденията, че притежава запаси от химически оръжия, като определи използването им за „неморално и неприемливо“, предава AFP.\r\nСъответното изявление направи заместник-министърът на външните работи Файсал Мекдад, след като френският президент Еманюел Макрон предупреди, че Париж ще нанесе въздушни удари в Сирия, ако бъде доказано, че режимът в Дамаск е използвал забранени химически оръжия срещу цивилни граждани. Тереза Герова", "date": "2018.02.14", "title": "AFP: Сирия отрича притежанието на химически оръжия, Дамаск определи употребата му като „неприемлива“"}
{"url": "http://www.focus-news.net/news/2018/02/14/2488501/pravitelstvoto-otpuska-dopalnitelni-sredstva-za-postoyannata-delegatsiya-na-balgariya-kam-nato.html", "text": "Правителството одобри допълнителни разходи по бюджета на Министерството на външните работи в размер на 1 351 000 лв. Средствата са предвидени в централния бюджет за 2018 г. за преместване и техническо обезпечаване на офиса на Постоянната делегация на България към НАТО в новата сграда на организацията в Брюксел. Това съобщиха от правителствената информационна служба. С тях ще бъде осигурено необходимото оборудване с компютърна и комуникационна техника, изграждането на мрежи за обработка и обмен на информация, както и прилежащото обзавеждане. Част от средствата са предназначени за реализирането на българския принос към постоянна арт колекция, която ще бъде експонирана в новата Главна квартира на Алианса.", "date": "2018.02.14", "title": "Правителството отпуска допълнителни средства за Постоянната делегация на България към НАТО"}
{"url": "http://www.focus-news.net/news/2018/02/14/2488500/ministar-valentin-radev-shte-napravi-izyavlenie-pred-sgradata-na-ministerstvoto-na-vatreshnite-raboti.html", "text": "Министър Валентин Радев ще направи изявление пред сградата на Министерството на вътрешните работи. Това ще се случи от 16.15 часа днес пред сградата на министерството, съобщиха от пресцентъра на МВР.", "date": "2018.02.14", "title": "Министър Валентин Радев ще направи изявление пред сградата на Министерството на вътрешните работи"}
{"url": "http://www.focus-news.net/news/2018/02/14/2488502/blagoevgrad-v-regionalniya-istoricheski-muzey-shte-bade-predstavena-izlozhbata-posveten-na-otechestvoto-na-16-fevruari.html", "text": "В Регионален исторически музей – Благоевград ще бъде открита изложбата „Посветен на Отечеството”. Това каза за Радио „Фокус“ - Пирин Здравка Чукова, уредник в РИМ - Благоевград. Експозицията ще бъде открита от 11.00 часа на 16 февруари. „Тя е посветена на Васил Левски и ще бъде представена от Александър Мошев – архивист в Българския исторически архив на Национална библиотека „Св. св. Кирил и Методий”, каза още Чукова. По думите ѝ изложбата се състои от 11 постерни табла, които проследяват живота и дейността на великия българин. „Ученици от ІІІ „а” и ІІІ „б” клас при V СУ „Георги Измирлиев”, ще рецитират популярното стихотворение на Христо Ботев – „Обесването на Васил Левски”, каза още Чукова.\r\nЛора КАЛЧЕВА", "date": "2018.02.14", "title": "Благоевград: В Регионалния исторически музей ще бъде представена изложбата „Посветен на Отечеството” на 16 февруари"}
{"url": "http://www.focus-news.net/news/2018/02/14/2488488/blagoevgrad-iliya-golov-e-izbran-za-tsar-na-vinoto-v-obshtina-petrich.html", "text": "22-ма винопроизводители от община Петрич участваха тази година в конкурса „Най-добро младо червено вино”. Това съобщиха от пресцентъра на Общината. Дегустатори от винпром „Мира” – инж. Коста Костов и инж. Мариана Парапанова, оцениха качествата на произведеното вино от реколта 2017 година. На първо място те класираха виното от грозде „Каберне” на Илия Голов, който заслужи и титлата „Цар на виното”. Наградата получи неговият баща. На второ място в конкурса бе класиран Васил Василев, на трето място Красимир Пантазиев. Тримата призьори получиха парични и предметни награди и грамоти. Предметни награди и грамоти за участие се връчват още на трима винопроизводители – Симеон Ангелов, Красимир Гецев и Стоян Митов. Молебен за здраве отслужи архиерейският наместник Ангел Кочев, който благослови лозята в община Петрич и пожела да бъде плодородна годината. Зам. кметът Илко Стоянов поздрави всички стопани, като отчете, че петричкото поле ражда най-хубавото грозде и трудолюбието на лозарите в този район е похвално. Символично после Илко Стоянов извърши и ритуалното зарязване на лозата. В музикалната програма за празника Трифон Зарезан участваха самодейци от читалището в село Кърналово и самодейци от НЧ „Братя Миладинови -1914” гр. Петрич. Гостите на празника бяха почерпени с червено вино и скара, осигурени от Община Петрич. Наградените винопроизводители, които не присъстваха на празника днес, могат да получат наградите си на място в Общинска администрация – Петрич.", "date": "2018.02.14", "title": "Благоевград: Илия Голов е избран за Цар на виното в община Петрич"}
{"url": "http://www.focus-news.net/news/2018/02/14/2488504/evropeyskite-nadzorni-organi-preduprezhdavat-potrebitelite-za-riskovete-ot-kupuvaneto-na-virtualni-valuti.html", "text": "Българската народна банка се присъединява към изразената позиция от страна на Европейските надзорни органи относно увеличаващия се брой потребители, които купуват криптовалути без да са наясно с рисковете. Това съобщиха от пресцентъра на БНБ.\r\nВиртуалните валути като Bitcoin,  Ripple, Ether и други показват екстремна нестабилност на цената си и ясни признаци на ценови балон. Потребителите, които купуват виртуални валути, трябва да са наясно, че има висок риск и че могат да загубят големи суми или дори всичките си пари, които са инвестирали. С пълния текст на прессъобщението потребителите могат да се запознаят .", "date": "2018.02.14", "title": "Европейските надзорни органи предупреждават потребителите за рисковете от купуването на виртуални валути"}
{"url": "http://www.focus-news.net/news/2018/02/14/2488503/afp-politsiyata-razsledva-predpolagaema-strelba-pred-sedalishteto-na-ans-na-sasht.html", "text": "Полицията разследва стрелба в района на седалището на Агенцията за национална сигурност на САЩ (АНС) - Форт Мийд, в щата Мериленд, предава AFP.\r\nТелевизионният канал NBC News предаде кадри от въздуха, на които се вижда полиция, обградила човек с белезници. От АНС увериха, че ситуацията е под контрол. \r\nДруги подробности за предполагаемата стрелба не се съобщават. Тереза Герова", "date": "2018.02.14", "title": "AFP: Полицията разследва предполагаема стрелба пред седалището на АНС на САЩ"}
{"url": "http://www.focus-news.net/news/2018/02/14/2488492/ministar-tsetska-tsacheva-e-izdala-zapoved-za-opredelyane-sastav-na-komisiya-koyato-da-razraboti-finansiraneto-na-programi-svarzani-s-domashno-nasilie.html", "text": "С решение от 17 януари 2018 г. на Министерски съвет е приета Национална програма за превенция и защита от домашно насилие за 2017 - 2018 г. Въз основа на това решение МС отпуска на Министерство на правосъдието 450 000 лв. с които се финансират Консултативните центрове за жертви на насилие, Националната гореща телефонна линия за подкрепа и насочване на хора, пострадали от насилие, програмите за работа с извършителите, както и с жертвите. Това съобщиха от пресцентъра на Министерството на правосъдието.\r\nВъв връзка с приемането на тази национална програма министърът на правосъдието е издал заповед за определяне състав на комисия, която да разработи финансирането на програми свързани с домашно насилие. Съгласно Закона за защита от домашно насилие, Правилника за прилагането му, както и Национална програма за превенция и защита от домашно насилие, конкурсите за финансирането на програмите трябва се обявяват всяка година до 31 март. В този смисъл министърът на правосъдието изцяло е спазил сроковете, предвидени в закона за защита от домашно насилие и забавяне от страна на Министерството на правосъдието няма. \r\nНа базата на тази информация опровергаваме твърдението, че Националната гореща телефонна линия за подкрепа и насочване на хора, пострадали от домашно насилие ще спре работа на 14 февруари. Министерство на правосъдието е включило в годишния си план за 2018 г. за възлагане на  обществени поръчки финансирането на Националната гореща телефонна линия за подкрепа и насочване на хора, пострадали от домашно насилие. Поръчката е стартирала и финансиране е осигурено с оглед непрекъсване на денонощните консултации и насочване на пострадали от домашно насилие лица.", "date": "2018.02.14", "title": "Министър Цецка Цачева е издала заповед за определяне състав на комисия, която да разработи финансирането на програми, свързани с домашно насилие"}
{"url": "http://www.focus-news.net/news/2018/02/14/2488505/smolyan-21-mazhe-i-zheni-ot-chepelare-proveriha-svoya-hiv-status-v-denya-za-bezopasno-seksualno-povedenie-14-fevruari.html", "text": "С кампания под надслов „Обичай безопасно”, РЗИ – Смолян в партньорство с доброволци от БМЧК организира отбелязването на Деня за безопасно сексуално поведение - 14 февруари, в Смолян, Златоград, Девин, Рудозем и Широка лъка. Това съобщиха от пресцентъра на Регионалната здравна инспекция – Смолян. След серия дискусии с младите хора за отговорностите и рисковете при водене на полов живот, ученици от региона ни получиха валентинки с любовен стих. По инициатива на червенокръстците от Чепеларе днес РЗИ изнесе лаборатория за анонимно и безплатно тестване за ХИВ. Домакин на инициативата бе читалище „Родопска искра” в града. В рамките на 3 часа, 8 мъже и 13 жени на възраст от 17 до 56 години провериха своя ХИВ – статус чрез „бърз тест”. Доброволци от МБЧК разпространиха брошури, листовки и презервативи, предоставени от здравната инспекция.\r\nПрез февруари всеки, пожелал да провери своя ХИВ – статус, може да направи това в РЗИ – Смолян. Изследването в рамките на Националната програма за профилактика и контрол на СПИН и полово предавани болести е безплатно и анонимно. Резултатите се дават лично в рамките на 15 минути.", "date": "2018.02.14", "title": "Смолян: 21 мъже и жени от Чепеларе провериха своя ХИВ-статус в Деня за безопасно сексуално поведение - 14 февруари"}
{"url": "http://www.focus-news.net/news/2018/02/14/2488506/pravitelstvoto-razreshi-prodazhba-na-aktivi-na-mbal-d-r-tota-venkova.html", "text": "Министерският съвет разреши продажбата на недвижими имоти, собственост на Многопрофилната болница за активно лечение „Д-р Тота Венкова“ АД, Габрово. Това съобщиха от правителствената информационна служба. Имотите, за които се отнася решението, са известни като „Старопиталище на Пенчо Семов с прилежащия му парк“. Те не се използват за лечебна или друга спомагателна дейност, но изискват значителни средства за поддръжка и ремонт, с каквито дружеството не разполага. Теренът се намира на бул. „Трети март“ №51 и е с площ 6 дка, с три построени в него сгради. Продажбата ще се извърши чрез търг при начална цена не по-ниска от определената от независим лицензиран оценител. Паричният ресурс, получен от нея, ще остане изцяло в лечебното заведение и ще се използва за инвестиции, пряко свързани с медицинската дейност. Многопрофилната болница в Габрово е акционерно дружество със смесено държавно и общинско участие, като държавата притежава 90,36 на сто от капитала.", "date": "2018.02.14", "title": "Правителството разреши продажба на активи на МБАЛ „Д-р Тота Венкова“"}
{"url": "http://www.focus-news.net/news/2018/02/14/2488510/v-obshtina-avren-shte-badat-dobivani-na-kontsesiya-industrialni-materiali.html", "text": "Правителството прие решение, с което определя „Темос-ГМ“ ЕООД за концесионер на добива на индустриални минерали – кварцови пясъци, от участъците „Север“ и „Запад“ на находище „Дервент“. Това съобщиха от правителствената информационна служба. Находището се намира в землищата на селата Юнак и Казашка река, община Аврен. Концесията се предоставя за срок от 35 години, като през този период дружеството ще вложи 882 хил. лв. в добива. Очакваните концесионни плащания са за близо 900 хил. лв. и ще постъпват в държавния бюджет и в бюджета на община Аврен.\r\nКабинетът прие и две решения за прекратяване на концесионни договори за добив на подземни богатства.\r\nПо предложение на концесионера, по взаимно съгласие ще бъде прекратен договорът със „Стоунс Къмпани БГ“ ООД за добив на риолити от находище „Витина-2“.\r\nДоговорът за добив на строителни материали от находище „До реката“ ще бъде прекратен едностранно от Министерския съвет. Причината е, че концесионерът – „Бекастрой“ ЕАД, не е представил програми и проекти за добива, отчети за действително добитите количества строителни материали, както и план за управление на минните отпадъци.", "date": "2018.02.14", "title": "В община Аврен ще бъдат добивани на концесия индустриални материали"}
{"url": "http://www.focus-news.net/news/2018/02/14/2488511/malgozhata-kulova-arheolog-profesiyata-na-arheologa-e-mnogo-prestizhna-i-vse-poveche-e-priznata-v-obshtestvenostta.html", "text": "Професията на археолога е много престижна и все повече е призната в обществеността. Това каза за Радио „Фокус“ - Пирин Малгожата Кулова, археолог в Регионален исторически музей - Благоевград. По думите ѝ това е доста тежка професия, защото съчетава физическа и умствена работа. „По отношение на финансовата част - парите никога не стигат. Археологическите разкопки са много скъпи, защото това е свързано не само с копане, но тук се съчетават и различни други дейности, за да може да се придобие ценна информация за това, което се проучва, за периода, за начина на живеене на хора. Самата археологическа работа е доста скъпа и парите никога не стигат“, каза Кулова. По думите ѝ голяма част от проучванията се финансират по различни проекти, като тук визира за изграждане на автомагистрали, газопроводи или при корекция на жп линии. „Това дава голяма възможността за археологията да се проучват обекти на доста голяма площ. Министерство на културата също всяка година отделя субсидии и така се подкрепят археологическите проучвания. Естествено тези пари не стигат, така че и самите археолози имат необходимост да търсят други източници за финансиране“, каза Кулова.\r\nЛора КАЛЧЕВА", "date": "2018.02.14", "title": "Малгожата Кулова, археолог: Професията на археолога е много престижна и все повече е призната в обществеността"}
{"url": "http://www.focus-news.net/news/2018/02/14/2488509/v-burgas-shte-bade-izgradeno-subregionalno-tehnichesko-zveno-po-proekta-blacksea4fish.html", "text": "Правителството одобри проекта на споразумение между България и Организацията по прехрана и земеделие (ФАО) към ООН за изграждане на субрегионално техническо звено в Бургас по проекта \"BlackSea4Fish\". Това съобщиха от правителствената информационна служба. Проектът е от съществено значение за страната ни, защото е една от инициативите на Генералната комисия по рибарство за Средиземно море (ГКРСМ), насочена към подкрепа на устойчивото рибарство. Нейна основна цел е да се подпомогне сътрудничеството между страните от Черноморския регион. Очаква се BlackSea4Fish да има съществен принос към подобряване на събирането на данни (биологични, икономически и научни) за риболова в Черно море. Проектът ще спомогне и за по-доброто сътрудничество в областта на научните и технически дейности, включително и сред националните институти на държавите от региона.", "date": "2018.02.14", "title": "В Бургас ще бъде изградено субрегионално техническо звено по проекта \"BlackSea4Fish\""}
{"url": "http://www.focus-news.net/news/2018/02/14/2488513/gazeta-express-donald-tramp-izprati-pismo-na-kosovskiya-si-kolega.html", "text": "Държавният глава на САЩ Доналд Тръмп изпрати писмо на президента на Косово Хашим Тачи, с което го поздрави за десетата годишнина от обявяването на независимост на страната – събитие, което най-младата държава на Балканите отбелязва на 17 февруари, съобщава електронното издание Gazeta Express. \r\nПисмото на Тръмп бе предадено на Тачи от американския посланик в Прищина Грег Делави. Изданието привежда съдържанието му: Тереза Герова", "date": "2018.02.14", "title": "Gazeta Express: Доналд Тръмп изпрати писмо на косовския си колега"}
{"url": "http://www.focus-news.net/news/2018/02/14/2488512/mvr-sluzhiteli-na-gdbop-otkriha-38-kilograma-heroin-i-kokain.html", "text": "Служители на ГДБОП откриха 38 килограма хероин и кокаин. 14 февруари 2018 г. Това съобщиха от пресцентъра на МВР. Двама мъже са задържани за 72 часа след операция, проведена със съдействието на СДВР и ДАНС, под наблюдението на Софийска градска прокуратура. Операция за противодействие на престъпления, свързани с наркотици, е проведена от служители на ГДБОП на 9 февруари. Полицейските действия в София, Сливен и Стара Загора са предприети във връзка с информация за трафик и разпространяване на наркотични вещества и са осъществени със съдействието на СДВР и ДАНС, под наблюдението на Софийска градска прокуратура. В хода на акцията, в софийското с. Казичане, за проверка бил спрян лек автомобил, чийто шофьор Ц.В. (на 43 г.), от София е регистриран по чл. 325 и чл. 227Б от НК. При претърсването на колата, в специално изграден тайник под седалките, са намерени и иззети 60 пакета по половин килограм прахообразно вещество, реагирало при теста на хероин, общо 30 кг. При процесуално-следствените действия в дома, обитаван от Ц.В. са открити още 4 кг хероин и 3,6 кг бяло прахообразно вещество, реагирало при теста на кокаин. Общото количество на иззетите наркотични вещества от двата вида е 38 кг. От жилището е иззета и ловна пушка, ловни патрони, малокалибрени патрони, 2 пълнителя с патрони 9/19, 2 газови пистолета и три мобилни телефона. \r\nМеждувременно, в Сливен и в Стара Загора са задържани двама 40-годишни – сливенецът С.П е регистриран по чл. 354 и чл. 345 от НК, а старозагорецът С.С. е с регистрации по чл. 195 и чл. 206 от НК. В хода на действията по разследването, от С.П. са иззети 3 мобилни телефона и 16 патрона 9/18, а от С.С са иззети също три мобилни апарата. \r\nВ процеса на разследването по случая служителите на ГДБОП установили, че иззетото количество наркотици е доставено в страната от В.У. /63г./ от София, съден в друга държава. По случая е образувано досъдебно производство. С.П. и С.С. са били задържани за срок до 24 часа.. На Ц.В. и В.У. са повдигнати обвинения по чл. 354А от НК, с постановление на СГП им е наложена мярка за неотклонение „задържане под стража“ за срок от 72 часа. Продължава работата за документиране на престъпната им дейност.", "date": "2018.02.14", "title": "МВР: Служители на ГДБОП откриха 38 килограма хероин и кокаин"}
{"url": "http://www.focus-news.net/news/2018/02/14/2488507/vasil-nikolov-organizator-na-protesta-sreshtu-nasilieto-nad-detsa-nasheto-nedovolstvo-ne-e-nasocheno-sreshtu-obshtinite-nie-tarsim-tyahnata-podkrepa.html", "text": "Протестите срещу насилието над деца не са насочени срещу общините в България. Исканията са за цялостна промяна в образователната система, която да бъде приета от Народното събрание. Това каза за Радио „Фокус“ – Велико Търново Васил Николов, един от организаторите на националните митинги. Той подчерта, че при организирането на протеста във Велико Търново е получена подкрепа от страна на Общината. „Кметът на Велико Търново Даниел Панов ни помогна при събиране на подписите. Той ни даде „топ“ място в центъра на града, където да събираме подписи в подкрепа на нашата инициатива, лятото и то по време на международен фестивал. Ние сме му благодарни затова и смятаме, че бихме намерили лесно неговата подкрепа и в последващи действия“, заяви Николов. По думите му първата крачка към промяната трябва да бъде направена от парламента, който да наложи по законов ред определени действия за Общините. Това към момента се възпрепятства от противниците на идеята за въвеждане на видеонаблюдение в учебните заведения. „Това е повечето случаи са хора, които имат от какво да се притесняват. Тези, които няма от какво да се притесняват, осъзнават, че това може да е начин те да бъдат защитени, защото трябва да признаем, че в много от случаите на агресия виновни са и децата. Те могат да излъжат, че учител ги е нагрубил или ударил. Основната причина кметовете да не реагират веднага са именно тези противници на идеята. Затова искаме от депутатите да го направят задължително“, добави Николов. Протестът във Велико Търново ще се проведе пред сградата на Общината на 17 февруари от 11.30 часа.\r\nЛуиза ТРАНЧЕВА", "date": "2018.02.14", "title": "Васил Николов, организатор на протеста срещу насилието над деца: Нашето недоволство не е насочено срещу общините, ние търсим тяхната подкрепа"}
{"url": "http://www.focus-news.net/news/2018/02/14/2488515/varna-nad-8-400-zayavleniya-za-predostavyane-na-bezplatni-vinetni-stikeri-na-hora-s-uvrezhdaniya-sa-prieti-v-sotsialnite-direktsii-v-obshtinata.html", "text": "Над 8 400 заявления за предоставяне на безплатни винетни стикери на хора с увреждания са приети в социалните дирекции във Варна от началото на кампанията. Това каза за Радио „Фокус“ – Варна Адриана Григорова, директор на Дирекция „Социално подпомагане“ – Варна. Тя отбеляза, че вече са раздадени над 6 000 винетни стикера. \"За изминалата 2017 година броят на подадените заявления за предоставяне на безплатни винетни стикери на хора с увреждания е 10 216\", добави Адриана Григорова.\r\nПраво на безплатни винетни стикери имат лицата, които са с 50 и над 50% намалена работоспособност, както и лица и семейства, които отглеждат деца с трайни увреждания до 18-годишна възраст или до завършване на средно образование, но не по-късно от 20-годишна възраст. Освен заявлението по образец, което трябва да подадат, гражданите трябва да представят и копие от решението на ТЕЛК, копие от свидетелството за регистрация на автомобила и копие за сключена застраховка „Гражданска отговорност“ за следващата година. Документи могат да се подават и от упълномощено лице, когато лицето с увреждане не е в състояние само да подаде заявление, като то представи своята лична карта.\r\nМарияна ВАЛЕНТИНОВА", "date": "2018.02.14", "title": "Варна: Над 8 400 заявления за предоставяне на безплатни винетни стикери на хора с увреждания са приети в социалните дирекции в общината"}
{"url": "http://www.focus-news.net/news/2018/02/14/2488508/a1-on-makedoniya-sergey-lavrov-shte-poseti-sarbiya-na-21-22-fevruari.html", "text": "Министърът на външните работи на Руската федерация Сергей Лавров ще бъде на посещение в Сърбия в периода 21-22 февруари, предава скопският телевизионен канал A1 On. Поводът за визитата на Лавров в западната ни съседка е 180-та годишнина от установяването на дипломатически отношения между Москва и Белград, поясниха от сръбското външнополитическо ведомство.\r\nОт разпространеното съобщение става ясно, че руският външен министър пристига в Белград по покана на сръбския си колега Ивица Дачич. Тереза Герова", "date": "2018.02.14", "title": "A1 On (Македония): Сергей Лавров ще посети Сърбия на 21-22 февруари"}
{"url": "http://www.focus-news.net/news/2018/02/14/2488517/kyustendil-d-r-krasimir-panchev-e-noviyat-predsedatel-na-rayonnata-kolegiya-na-bls-kyustendil.html", "text": "Доктор Красимир Панчев е новият председател на Районната колегия на БЛС в Кюстендил. Пред Радио „Фокус” – Кюстендил д-р Красимир Панчев съобщи, че той е избран в рамките на проведеното отчетно-изборно събрание на колегията, състояло се в Дупница. Д-р Панчев е педиатър с практика в Дупница. Той сменя досегашния председател на колегията д-р Пламен Симеонов. В рамките на заседанието е избран нов Управителен съвет, съобразно устава на БЛС. Избрани са и членове на комисиите към регионалната колегия.\r\nВенцеслав ИЛЧЕВ", "date": "2018.02.14", "title": "Кюстендил: Д-р Красимир Панчев е новият председател на Районната колегия на БЛС - Кюстендил"}
{"url": "http://www.focus-news.net/news/2018/02/14/2488518/n-tv-zigmar-gabriel-e-na-dvudnevno-poseshtenie-v-sarbiya-i-kosovo-veroyatno-poslednoto-mu-zadgranichno-patuvane-kato-germanski-vanshen-ministar.html", "text": "Министърът на външните работи на ФРГ Зигмар Габриел е на двудневно посещение в Сърбия и Косово, предава германският телевизионен канал N-tv. \r\nОсновна тема на разговорите в Белград и Прищина ще бъде преди всичко планираното присъединяване на двете балкански страни към Европейския съюз. Миналата седмица ЕК представи Стратегия за Западните Балкани, от която стана ясно, че Сърбия и Черна гора може да станат част от Общността през 2025 г., ако следват начертания план за реформи. \r\nТелевизията отбелязва, че посещението в Сърбия и Косово може да бъде последната задгранична визита на Зигмар Габриел в качеството му на германски външен министър. Тереза Герова", "date": "2018.02.14", "title": "N-tv: Зигмар Габриел е на двудневно посещение в Сърбия и Косово – вероятно последното му задгранично пътуване като германски външен министър"}
{"url": "http://www.focus-news.net/news/2018/02/14/2488516/pernik-obshtinata-obyavi-nachaloto-na-natsionalniya-literaturen-konkurs-za-ese-ili-razkaz-na-obshtinski-mladezhki-savet.html", "text": "Общината обяви началото на Националния литературен конкурс на Общински младежки съвет – Перник. Това съобщиха от пресцентъра на Общината. Всички млади хора ще имат шанса да се включат в тази приказка като напишат есе или разказ на една от темите:\r\n- Къде са хората? (Малкият принц)\r\n- Ще замени ли роботът човека?\r\nНаградите за есетата са ваучери за закупуване на книги.\r\n1-во място – 100.00 лв.\r\n2-ро място – 70.00 лв.\r\n3-то място – 50.00 лв.\r\nОрганизаторите гарантират безпристрастно оценяване и специална награда за най-добрия разказ.\r\nНеобходимо е да има написани три имена, град и контакт за обратна връзка.\r\nЧленовете на ОМС чакат креативните творби на младите хора от 14 февруари до 8 март 2018 г. на e-mail: omc.pernik@abv.bg\r\nИнициативата е част от Общинския годишeн план за младежта за 2018 г. и от Годишния план на Консултативен съвет за младежка политика към кмета на Община Перник.", "date": "2018.02.14", "title": "Перник: Общината обяви началото на Националния литературен конкурс за есе или разказ на Общински младежки съвет"}
{"url": "http://www.focus-news.net/news/2018/02/14/2488514/pazardzhik-oblastniyat-upravitel-stefan-mirev-i-negovite-zamestnitsi-pochetoha-trifon-zarezan-v-nyakolko-naseleni-mesta-ot-oblastta.html", "text": "Областният управител Стефан Мирев и неговите заместници почетоха Трифон Зарезан в различни населени места на област Пазарджик. Това съобщи за Радио „Фокус“ – Пазарджик Мария Ловчинова от Областната администрация. С български народни песни и танци, червено вино и ритуал по зарязване на лозята, Трифон Зарезан беше отбелязан традиционно в много населени места на областта. Областният управител Стефан Мирев уважи празника на лозарите и винарите в с. Аканджиево, където всяка година местните жители се отправят към лозовите масиви и бележат началото на новата стопанска година. Здраве, берекет, добра реколта и качествени вина пожела областният управител на местните винопроизводители. С водосвет за здраве и плодородие започна празникът в най-голямата винарна в региона ни – „Беса Валей“, край село Огняново. Заместник областният управител Йордан Кожухаров пожела успешна, здрава и плодородна година, пенлива вина и добра реализация на продуктите на „Беса Валей“ на вътрешния и международния пазар. Заместник областният управител Петър Белчев присъства на тържественото отбелязване на Трифон Зарезан в с. Менекьово. Той пожела здрава и успешна година на лозарите и винарите от региона. Празникът започна в центъра на селото с фолклорна програма, след което шествието се отправи към местността Дъбето, където по традиция се извършва ритуала по зарязване на лозята. Петър Белчев връчи наградите на победителите в традиционния конкурс за най-добро вино през изтеклата година.", "date": "2018.02.14", "title": "Пазарджик: Областният управител Стефан Мирев и неговите заместници почетоха Трифон Зарезан в няколко населени места от областта"}
{"url": "http://www.focus-news.net/news/2018/02/14/2488519/dobrich-nyakolko-ulitsi-v-grada-sa-zatvoreni-zaradi-deynosti-po-proekta-za-obnovyavane-na-vodniya-sektor.html", "text": "Затворени са пътни отсечки в града заради дейности по проекта на Общината за обновяване на водния сектор, предаде кореспондент на Радио „Фокус” – Варна. Затворени за движение на автомобили са ул. „Генерал Скобелев“ между пресечките за ул. „Вардар“ и ул. „Александър Стамболийски“, както и ул. „Княз Дондуков“ между пресечките за ул. „Отец Паисий“ и ул. „Александър Стамболийски“. Затворена е и отсечката надолу покрай джамията. За 15 февруари са предвидени изкоп и полагане на тръби по бул. „Тракия“ от улица „Детелина“ до улица „Агликина поляна“, а за 16 февруари - направа на сградни водопроводни отклонения по улица „Детелина“, по бул. „Тракия“ от улица „Детелина“ до улица „Агликина поляна“, изкопи по улиците „Хризантема“, „Девня“ и  „Малина“. От 16 февруари се въвежда временна организация на движението на автомобили по ул. „Теменуга“.                                       \r\nЖулиета НИКОЛОВА", "date": "2018.02.14", "title": "Добрич: Няколко улици в града са затворени заради дейности по проекта за обновяване на водния сектор"}
{"url": "http://www.focus-news.net/news/2018/02/14/2488521/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-sabitie-v-grada.html", "text": "Въвежда се временна организация на движението във връзка с провеждане на събитие в града. Това съобщиха от пресцентъра на Столична община. От 19.00 часа на 15 февруари 2018 г. до 19.00 часа на 16 февруари 2018 г. се забранява престоят и паркирането на пътни превозни средства, с изключение на автомобилите на делегатите и гостите и извън местата в режим на платено паркиране „служебен абонамент” на бул. „Джеймс Баучър” между ул. „Петър Станчев” и ул. „Златен рог”.", "date": "2018.02.14", "title": "София: Въвежда се временна организация на движението във връзка с провеждане на събитие в града"}
{"url": "http://www.focus-news.net/news/2018/02/14/2488520/svetlin-sreteniev-kmet-na-obshtina-boychinovtsi-42-000-lv-sa-neobhodimi-za-remonta-na-opozhareniya-prez-zimata-zhilishten-blok-v-grada.html", "text": "42 000 лв. са необходими за ремонта на опожарения през зимата жилищен блок в града. Това каза за „Радио „Фокус“ – Видин Светлин Сретениев, кмет на Община Бойчиновци. Той посочи, че от бюджета на Общината са отделени 12 000 лв. за ремонт, от дарения са събрани 18 000 лв. и три политически партии са направили също свои дарения. „От ГЕРБ са дарени 5 000 лв., от БСП – 2 500 лв. и от ВМРО – 500 лв. Само за ремонта на покрива без ДДС са необходими 42 000 лв. Но сградата също пострада, остана без прозорци, изгоряха врати, повредени са стени. Затова продължаваме да събираме дарения по сметката, открита от Общината“, каза Светлин Сретениев. Той добави, че от Северозападното горско предприятие във Враца са готови да осигурят безплатно 53 кубика дървен материал. Предстои от БЧК да бъдат осигурени електроуреди за всичките пострадали 12 семейства.\r\nБлокът в Бойчиновци пламна на 24 декември миналата година. Огънят тръгна от последния етаж от дома на 82-годишна самотно живееща жена. Изгоря покривът на сградата, при потушаването на огъня бяха използвани  25 тона вода, наводнени бяха жилищата в блока и 12 семейства останаха на улицата.\r\nАнна ЛОЗАНОВА", "date": "2018.02.14", "title": "Светлин Сретениев, кмет на Община Бойчиновци: 42 000 лв. са необходими за ремонта на опожарения през зимата жилищен блок в града"}
{"url": "http://www.focus-news.net/news/2018/02/14/2488527/liderat-na-turskata-opozitsiya-referendumat-za-konstitutsionni-promeni-be-nelegitimen-glasuvalite-protivsa-512.html", "text": "Лидерът на основната опозиционна Народнорепубликанска партия (НРП) Кемал Кълъчдароглу потвърди позицията си, че проведения на 16 април м. г. референдум за промени на Конституцията е нелегитимен пред ТВ канала FOX TV, цитиран от вестник „Джумхуриет”. По думите му, гласувалите с „Не” са били 51.2%, а Висшият избирателен комитет (ВИК) е манипулирал резултатите от вота.  „Бяха използвани парите на държавата, нейните самолети, абсолютно всичко, което може да се сетите. И въпреки това управляващите не можаха да постигнат успех. Ние ще вземем нужните мерки. Още от сега изграждаме необходимата инфраструктура. Отиваме към избирателните урни. През 2019-та ще донесем в тази страна една истинска демокрация. Ще върнем страната към благоденствието. Президентът трябва да е безпристрастен. Сегашният – не е моят президент. За нас той е единствено генералният председател на Партията на справедливостта и развитието (ПСР)”, обяснява Кемал Кълъчдароглу пред FOX TV, цитиран от „Джумхуриет”. Георги Димов", "date": "2018.02.14", "title": "Лидерът на турската опозиция: Референдумът за конституционни промени бе нелегитимен – гласувалите „против”са 51.2%"}
{"url": "http://www.focus-news.net/news/2018/02/14/2488522/sreshtata-vuchich-gabriel-za-sarbiya-germaniya-e-nadezhden-partnyor-ot-kogoto-ochakvame-nay-mnogo.html", "text": "Германия е надежден партньор на Сърбия. Това увери държавният глава на Сърбия Александър Вучич в рамките на пресконференция след срещата с министъра на външните работи на ФРГ Зигмар Габриел, предава държавната агенция Tanjug.\r\nТова е партньорът, от когото най-много очакваме и чиято позиция за нас е твърда, но със сигурност е партньор по пътя на Сърбия към Европейския съюз, подчерта Вучич. \r\nМинистърът на външните работи на ФРГ Зигмар Габриел е на двудневно посещение в Сърбия и Косово. Основна тема на разговорите в Белград и Прищина ще бъде преди всичко планираното присъединяване на двете балкански страни към Европейския съюз. Миналата седмица ЕК представи Стратегия за Западните Балкани, от която стана ясно, че Сърбия и Черна гора може да станат част от Общността през 2025 г., ако следват начертания план за реформи. \r\nПътуването до Сърбия и Косово може да бъде последната загранична визита на Зигмар Габриел в качеството му на германски външен министър. Тереза Герова", "date": "2018.02.14", "title": "Срещата Вучич-Габриел: За Сърбия Германия е надежден партньор, от когото очакваме най-много"}
{"url": "http://www.focus-news.net/news/2018/02/14/2488523/smolyan-pametna-vecher-posvetena-na-alpinistite-hristo-prodanov-i-hristo-hristov-shte-se-provede-v-grada.html", "text": "Паметна вечер, посветена на алпинистите Христо Проданов и Христо Христов, организира Клубът на дейци на културата на 16 февруари от 18.00 часа в зала „Петър Стайков“. Това съобщиха от Клуба. В срещата ще вземат участие доц. д-р Сандьо Пешев, з.м.с по алпинизъм и автор на книгата „О Сучурума до Еверест – пътят на Христо Проданов“ и Дойчин Боянов – алпинист, изкачил два пъти Еверест без кислороден апарат и върнал се жив. Водещ на паметната вечер ще бъде Йордан Кожухаров от Асеновград.", "date": "2018.02.14", "title": "Смолян: Паметна вечер, посветена на алпинистите Христо Проданов и Христо Христов, ще се проведе в града"}
{"url": "http://www.focus-news.net/news/2018/02/14/2488525/varna-rayonniyat-sad-osadi-fermer-za-otpravena-zakana-za-ubiystvo-kam-negov-kolega.html", "text": "Районен съд – Варна осъди фермер за отправена закана за убийство към негов колега. Това съобщиха от Районен съд – Варна. 55-годишен мъж, който отглеждал крави в съвместно ползван с друг животновъд стопански обор край Аксаково, беше признат за виновен по повдигнато спрямо него обвинение за отправяне на закана с убийство. Деянието, извършено от подсъдимия на 28 юни 2015 г., представлява престъпление против личността. Сутринта на инкриминираната дата мъжът отишъл с автомобила си до общо ползваната стопанска  сграда да прибере прясно издоеното мляко от животните си, но там видял наемните работници да събират първо млякото от животните на неговия колега. Подсъдимият се ядосал, защото другият фермер нарушил предварителната им уговорка за реда на извършване на процедурата. Конфликтната ситуация се задълбочила, стигнало се до физическо съприкосновение, блъскане и заплашително размахване на инструменти, закани с убийство, изразяващи се в думи и изрази, които биха могли да възбудят основателен страх за осъществяването му. Потърпевшият сигнализирал полицията за отправените му от подсъдимия закани.\r\n55-годишният мъж  е с чисто съдебно минало. Той получи наказание от 6 месеца лишаване от свобода, чието изтърпяване бе отложено с 3 години изпитателен срок. Присъдата на Районен съд – Варна подлежи на обжалване в 15-дневен срок.", "date": "2018.02.14", "title": "Варна: Районният съд осъди фермер за отправена закана за убийство към негов колега"}
{"url": "http://www.focus-news.net/news/2018/02/14/2488526/smolyan-otpada-ogranichenieto-za-zadalzhitelno-dvizhenie-na-avtomobili-s-verigi-prez-prohod-prevala.html", "text": "Отпада ограничението за задължително движение на автомобили с вериги през проход Превала. Това съобщиха от пресцентъра на Агенция \"Пътна инфраструктура\".", "date": "2018.02.14", "title": "Смолян: Отпада ограничението за задължително движение на автомобили с вериги през проход Превала"}
{"url": "http://www.focus-news.net/news/2018/02/14/2488533/makfaks-makedoniya-parvata-direktna-avioliniya-skopie-varshava-shte-bade-pusnata-prez-yuni.html", "text": "От 1 юни тази година националният авиопревозвач на Полша (LOT) ще пусне първата директна линия, свързваща Варшава със Скопие, предава македонската информационна агенция \"Макфакс\". \r\nПолети по линията ще се изпълняват шест пъти седмично, с изключение на неделя, като в понеделник, сряда и петък самолетите ще излитат от международното летище \"Фредерик Шопен\" в полската столица. Обратните полети от Скопие ще бъдат изпълнявани в същите дни.  \r\nЛинията до Македония ще бъде обслужвана с \"Ембраер\" 170 и 175, като в зависимост от вида на самолета ще има между 70 и 82 места, разпределени в три класи: икономична, премиум икономична и бизнес, предава Радио „Фокус“ в рубриката „Балкански туристически часовник“.\r\n Разписанието на полетите от Скопие до Варшава са планирани така, че пасажерите да имат достъп до бързи и удобни полети от летище \"Фредерик Шопен\" до различи дестинации в САЩ, Канада, Скандинавия и Западна Европа. Връзката може да бъде осъществена само 80 минути след кацането на самолета от Скопие.  \r\nВ съобщение от летището в Скопие се посочва, че новата дестинация се очаква да бъде много успешна. С нея полските туристи ще имат възможност да посетят страната, а гражданите на Македония и съседните страни на свой ред може да се възползват от директната линия и да пътуват до Полша. Линията ще допринесе и за развитието на бизнес връзките и ще гарантира по-добрата комуникация между страните от Източна Европа. : Тереза Герова", "date": "2018.02.14", "title": "\"Макфакс\" (Македония): Първата директна авиолиния Скопие-Варшава ще бъде пусната през юни"}
{"url": "http://www.focus-news.net/news/2018/02/14/2488530/rozalin-petkov-zam-kmet-na-plovdiv-200-000-leva-sa-zadeleni-v-byudzhet-2018-za-malki-izmervatelni-stantsii-koito-da-zamervat-chistotata-na-atmosferniya-vazduh.html", "text": "200 000 лева са заделени в Бюджет 2018 на град Пловдив за малки измервателни станции, които да замерват чистотата на атмосферния въздух и за други мерки за подобряването му. Това каза зам.-кметът на Пловдив Розалин Петков по време на общественото обсъждане на Проекта на програма за подобряване качеството на атмосферния въздух на територията на общината, предаде репортер на Радио „Фокус” - Пловдив. „Станциите трябва да са лицензирани и трябва качествено да показват какъв е въздуха”, каза Петков. Той посочи, че подобни станции са закупени в град София и едната струва около 3 000 евро. Ще се проучи опитът от тях и подобни станции ще се закупят и в Пловдив. Отделно от това в бюджета за тази година са заложени и средства за проучване в Район „Централен” колко от семействата какво отопление ползват. Проучването е по Програмата за подобряване качеството на атмосферния въздух на Пловдив и трябва да бъде извършено от външна фирма. „Това е важно, за може да се заложат мерките, които да се изпълняват в следващия програмен период”, каза Петков. Финансирането ще е от Световната банка.\r\nОт Общината уточниха, че националното законодателство разпорежда колко трябва да са пунктовете за измерване на въздуха в зависимост от броя на населението. Заради инициативата на гражданството ще бъде изпратено официално писмо до МОСВ, с което да бъде изискано да бъдат използвани такива допълнителни станции, след като бъде проучен софийския опит. Ще се проучи на какви критерии и изисквания трябва да отговарят такъв вид замерващи съоръжения, които са различни от националната система за мониторинг.\r\nЦветана ТОНЧЕВА", "date": "2018.02.14", "title": "Розалин Петков, зам.-кмет на Пловдив: 200 000 лева са заделени в Бюджет 2018 за малки измервателни станции, които да замерват чистотата на атмосферния въздух"}
{"url": "http://www.focus-news.net/news/2018/02/14/2488531/the-wall-street-journal-potvardiha-informatsiya-za-edin-postradal-pri-strelbata-pred-sedalishteto-na-ans-na-sasht.html", "text": "Полицията е отговорила на сигнал за стрелба в района на седалището на Агенцията за национална сигурност на САЩ (АНС) във Форд Мийд, щата Мериленд, където черен джип се е врязал в бариера, съобщава американското издание The Wall Street Journal.\r\nГоворителят на гарнизона във Форт Мийд Черил Филипс потвърди, че един човек е бил ранен при стрелба извън базата и е отведен в болница. Не се привеждат обаче данни за състоянието му.\r\n„Полицията на АНС и местните правоохранителни органи са отговорили на инцидент, който се случи тази сутрин пред един от входовете на АНС. Ситуацията е под контрол и няма заплаха за сигурността или безопасността\", се казва в изявление на АНС.\r\nПрезидентът на САЩ Доналд Тръмп вече е „информиран за стрелбата във Форт Мийд\", а Белият е изразил солидарност към засегнатите от инцидента, заяви говорителят Линдзи Уолтърс.\r\nМеждувременно от Федералното бюро за разследване (ФБР) уточниха, че вече са изпратили свои служители на мястото на инцидента.\r\nКадри, заснети от хеликоптер WRC-TV, показват реакцията на полицията и пожарната служба. Телевизионният канал предаде, че по предното стъкло на превозното средство може да се видят дупки от куршуми. Някои от въздушните възглавници на джипа са били отворени. На земята се забелязват и петна от кръв. \r\nОт редакцията подчертават: въпреки знаците по пътищата, шофьорите понякога поемат грешния изход и стигат до плътно защитените входове на седалището на АНС. В подобни ситуации повечето водачи след това внимателно следват инструкциите на тежко въоръжените федерални служители и правят обратен завой, без да имат други проблеми. \r\nНо в началото на 2015 г. двама души бяха застреляни от полицията на АНС, след като не се подчиниха на заповедите им. Един шофьор умря на място, след като полицията на АНС откри огън срещу откраднат спортен автомобил.  Тереза Герова", "date": "2018.02.14", "title": "The Wall Street Journal: Потвърдиха информация за един пострадал при стрелбата пред седалището на АНС на САЩ"}
{"url": "http://www.focus-news.net/news/2018/02/14/2488529/ministar-nikolina-angelkova-izlozhenieto-vakantsiya-i-spa-ekspo-posreshta-nad-20-hil-gosti-ot-22-strani-za-balgariya-tova-e-ogromna-chest-privilegiya-i-doverie.html", "text": "Изложението „Ваканция и спа Експо“ посреща над 20 хил. гости от 22 страни и за България това е огромна чест, привилегия и доверие. Това каза министърът на туризма Николина Ангелкова по време на откриването на едно от най-големите туристически изложения у нас - международната туристическа борса „Ваканция и спа Експо“, чието 35-о издание ще се проведе от 14 до 18 февруари, предаде репортер на Агенция „Фокус“.\r\n„За мен е огромна чест и удоволствие за 35-и пореден път да открием „Ваканция и спа Експо“ особено сега, по време на Българското председателство на Съвета на ЕС. Изключително съм радостна, че за 35-и пореден път посрещаме повече от 350 изложители и над 20 хил. гости от над 22 различни страни. Това е огромна чест, привилегия и доверие за това, че имаме такава международна борса и в София, която Министерството на туризма ще продължи да подкрепя и да надгражда. И доказателство за това е, че за първи път има държава партньор – Сърбия, на която искам най-сърдечно да благодаря за доверието“, каза още Ангелкова.\r\nТя припомни, че вчера се е провела неформалната среща на високо ниво на министрите на туризма в рамките на Българското председателство. „Основните теми, които обсъдихме там, бяха свързани с това колко е важен туризмът за икономиката на нашите страни, за икономиката на Европа и колко е важно с обединени усилия да промотираме Европа като дестинация. Туризмът интегрира хората, стоките и услугите, но той е и проводник на мира, на приятелството и на добрите взаимоотношения. И аз искрено вярвам, че именно на днешната борса ще се създадат нови бизнес взаимоотношения, нови приятелства, нови възможности и нови перспективи. Ще бъдат показани регионите и общините на нашата страна и цялото културно-историческо наследство и красотите на България“, обясни министърът.\r\nАнгелкова уточни, че туризмът е не само основен приоритет на българското правителство, но той формира и 13% от БВП на страната. „Само за миналата година ние посрещнахме над 8,8 млн. чуждестранни туристи, което е със 7,6% ръст. И тази година отново очакваме да отбележим ръст. Приблизително 7 млрд. лева са приходите от международен туризъм през 2017 г. и над 10% ръст. Това ни нарежда на едни от водещите места в Европа като предпочитана дестинация за туризъм. И това ни прави още по-отговорни и ни задължава да предлагаме още по-качествен туристически продукт. Затова правителството и бизнеса продължаваме да разработваме политиките, които да доведат до повишаването на това качество, и България да се позиционира във високия клас туризъм, защото заслужава това“, каза още тя.\r\nЦветилена СИМЕОНОВА", "date": "2018.02.14", "title": "Министър Николина Ангелкова: Изложението „Ваканция и спа Експо“ посреща над 20 хил. гости от 22 страни - за България това е огромна чест, привилегия и доверие"}
{"url": "http://www.focus-news.net/news/2018/02/14/2488532/veliko-tarnovo-dvizhenieto-se-osashtestvyava-v-edna-lenta-po-pat-ii-52-dekov-oresh-poradi-aktiviziralo-se-svlachishte-pri-razklona-za-selo-oresh.html", "text": "Движението се осъществява в една лента по път II-52 Деков – Ореш поради активизирало се свлачище при разклона за село Ореш. Това съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\". Шофьорите да се движат с повишено внимание и съобразена скорост.", "date": "2018.02.14", "title": "Велико Търново: Движението се осъществява в една лента по път II-52 Деков – Ореш поради активизирало се свлачище при разклона за село Ореш"}
{"url": "http://www.focus-news.net/news/2018/02/14/2488534/plovdiv-predstaviteli-na-razlichnite-obshtnosti-i-religii-v-grada-se-sreshtnaha-na-traditsionno-kafe-na-tolerantnostta.html", "text": "Кафе на толерантността пиха за четвърта поредна година представители на различните общности и религии в Пловдив, предаде репортер на Радио „Фокус” - Пловдив. Лично бе дошъл и посланикът на Република Турция в България Н. Пр. Хасан Улусой, придружен от консула на Турция в Пловдив Хюсейин Ергани. Посланикът посочи, че се радва да бъде в Пловдив по този прекрасен повод и с удоволствие ще разгледа града. Районният мюфтия Танер Вели определи Пловдив за столица на толерантността и изрази благодарността си както към представители на местната власт, така също и към представителите на различните етноси в града. „По този начин ние показваме, че може да говорим на един език, да седнем на една маса и да се разбираме”, каза районният мюфтия.\r\nПредседателят на Общински съвет Савина Петкова и зам.-кметът по „Обществен ред и сигурност“ Георги Маринов също присъстваха на станалото вече традиционно кафе на толерантността.\r\nЦветана ТОНЧЕВА", "date": "2018.02.14", "title": "Пловдив: Представители на различните общности и религии в града се срещнаха на традиционно Кафе на толерантността"}
{"url": "http://www.focus-news.net/news/2018/02/14/2488537/nikolina-yordanova-obshtina-sadovo-tryabva-da-ima-poveche-doverie-mezhdu-uchiteli-roditeli-i-detsa.html", "text": "Трябва да има повече доверие между учители, родители и деца. Това каза за Радио „Фокус“ - Пловдив Николина Йорданова, експерт в отдел „Образование” към Община Садово. По думите ѝ поставянето на камери в детските градини не е подходящ подход, тъй като хората са непрекъснато на прицел. „Учителят постоянно е под стресова ситуация. Той има достатъчно други проблеми и неща, с които трябва да се справя. Струва ми се прекалено това да бъде начинът, чрез който да могат да се контролират нещата, които се случват в детските градини“, каза Николина Йорданова. Тя коментира, че правилният подход е, ако родителите разговарят повече с децата си, както и с учителите и директорите, които се грижат за тях. „Децата прекарват много по-голяма част от ежедневието си в детската градина или в училище, отколкото вкъщи с близките си хора. Не бива да се прехвърля отговорност. Родителят не бива да си мисли, че пращайки детето на градина или на училище, за него ангажиментът приключва. Той трябва да е много по-внимателен и да следи развитието на детето си“, коментира Николина Йорданова.  По думите ѝ в детските градини в община Садово има пропускателен режим, който се организира от учителите и помощният персонал и по този начин се осъществява връзка с хората, които влизат в тях. В областта има 10 детски градини и в тях няма охранители и видеонаблюдение. Вместо това вратите на всички детски заведения имат възможност да се заключват в определен период от време и когато някой има нужда да влезе в тях да позвъни на поставените звънци.\r\nВесела КРЪСТЕВА", "date": "2018.02.14", "title": "Николина Йорданова, Община Садово: Трябва да има повече доверие между учители, родители и деца"}
{"url": "http://www.focus-news.net/news/2018/02/14/2488528/varna-s-praznichen-vodosvet-i-ritualno-zaryazvane-na-lozyata-otbelyazaha-trifon-zarezan-v-obshtina-dolni-chiflik.html", "text": "С празничен водосвет и ритуално зарязване на лозята бе отбелязан празникът на св. Трифон Зарезан в община Долни чифлик. Това съобщиха за Радио „Фокус“ – Варна от пресцентъра на Община Долни чифлик. Отец Стефан отслужи молитва за здраве и богата реколта, а лошото време не попречи традицията да се спази, макар и символично. На празника бяха обявени и победителите от конкурса за най-добро домашно вино. Тази година първото място оспорваха 4 бели и 11 червени вина. Право на участие в надпреварата имаха производители със собствени вина – реколта 2017, а качествата на напитките оценяваха зам.-кметовете на Община Долни чифлик Любомир Вангелов и Николай Николов, както и Симо Симов, лицензиран технолог и сомелиер, управител на винарна в Старо Оряхово. Победителите получиха грамоти и парични награди, връчени от кмета на Община Долни чифлик Красимира Анастасова.\r\nМарияна ВАЛЕНТИНОВА", "date": "2018.02.14", "title": "Варна: С празничен водосвет и ритуално зарязване на лозята отбелязаха Трифон Зарезан в община Долни чифлик"}
{"url": "http://www.focus-news.net/news/2018/02/14/2488535/razgrad-izlozhba-s-lyubovni-kartichki-ot-nachaloto-na-20-vek-e-predstavena-v-kashtata-muzey-ananie-yavashov.html", "text": "Изложба с любовни картички от началото на 20 век показва музеят в Разград. Експозицията, представена в къща музей „Анание Явашов“ е във връзка с празничния 14 февруари. Това каза пред Радио „Фокус“ - Шумен Нели Николова, главен уредник в РИМ - Разград. Най-старата показана картичка е от 1902 година, а горната граница е 1927 година. „Показваме само една част от иначе стотиците картички във фонда ни. Денят на влюбените, който набира все по- голяма популярност у нас е добър повод да се докоснем до свидетелства за отминали времена, да надникнем в събития и чувствата, които са карали хората да си разменят послания“, каза Нели Николова. Тя посочи, че една голяма част от представените материали, са от личния архив на известния разградски художник Драган Данаилов, който е бил участник в три войни в началото на века. Замислената като еднодневна експозиция, изложбата в къща музей „Анание Явашов“ ще бъде отворена за посещения до края на седмицата, заради големия посетителски интерес. След това ще може да бъде разгледана по предварителна заявка.\r\nИвелина ИВАНОВА", "date": "2018.02.14", "title": "Разград: Изложба с любовни картички от началото на 20 век е представена в къщата музей „Анание Явашов“"}
{"url": "http://www.focus-news.net/news/2018/02/14/2488540/sliven-zapochna-saniraneto-na-oshte-edin-zhilishten-blok-v-kv-sini-kamani.html", "text": "Броени дни след старта на санирането на блок № 24 в кв. „Българка“ и блок № 30 в кв. “Сини камъни“, започнаха дейностите по санирането на още един блок в същия квартал - № 25. Строителната площадка беше открита днес. Това съобщиха от пресцентъра на Община Сливен. Строително-монтажните работи ще се извършват от фирма Гео- Кри“ ЕООД, а строителният надзор – от „Новел“ ЕООД.\r\nСъгласно договора фирмата изпълнител ще извърши топлоизолация на външните стени на блока, хидро и топлоизолация на покрива, ламаринена обшивка и гръмоотвод. Ще бъдат сменени вратите на входовете, като те ще бъдат шпакловани и боядисани. Ще се смени и тази от дограмата на жилищата и общите части, която не отговаря на изискванията за енергийна ефективност. Ще се ремонтира и електрическата инсталация в общите части, като ще бъде поставено ново енергоспестяващо осветление. Срокът за строително- монтажните работи е 180 календарни дни. Жилищният блок е панелен и е строен през 1980 г. Входовете му са 3, всеки от които с по 8 етажа. Това е третият жилищен блок от общо 51 в Сливен, които ще бъдат обновени по Националната програма за енергийна ефективност.", "date": "2018.02.14", "title": "Сливен: Започна санирането на още един жилищен блок в кв. “Сини камъни“"}
{"url": "http://www.focus-news.net/news/2018/02/14/2488538/pochina-dalgogodishniyat-kmet-na-stolitsata-diplomat-i-obshtestvenik-petar-mezhdurechki.html", "text": "На 13 февруари след кратко боледуване на 83 години ни напусна дългогодишният кмет на столицата, дипломат и общественик Петър Междуречки, съобщиха от пресцентъра на БСП -\r\n София. Поклонението ще се състои на 17 февруари от 12.30 часа в Ритуалната зала на Централните софийски гробища.", "date": "2018.02.14", "title": "Почина дългогодишният кмет на столицата, дипломат и общественик Петър Междуречки"}
{"url": "http://www.focus-news.net/news/2018/02/14/2488539/pazardzhik-intenziven-e-trafikat-v-tsentara-na-grada-patnite-nastilki-na-mesta-sa-mokri.html", "text": "Натоварен е трафикът в края на работния ден в Пазарджик, предаде репортер на Радио „Фокус“ – Пазарджик. Колони от автомобили се образуват в района на двете кръгови кръстовища на моста на река Марица, по околовръстния път в посока Пловдив и на изхода на Пазарджик в посока автомагистрала „Тракия“. Струпване на автомобили има и по кръстовищата в централната част на града – по булевардите „България“, „Цар Освободител“ и „Георги Бенковски“. Пътните настилки на места са мокри.\r\nВаня НИКОЛОВА", "date": "2018.02.14", "title": "Пазарджик: Интензивен е трафикът в центъра на града, пътните настилки на места са мокри"}
{"url": "http://www.focus-news.net/news/2018/02/14/2488524/plovdiv-5-godishnoto-dete-koeto-postrada-na-ski-pista-v-pamporovo-veche-disha-samostoyatelno-no-ostava-v-dalboka-koma.html", "text": "5-годишното дете, пострадало от удар от сноубордист на ски писта в Пампорово, вече диша самостоятелно, но остава в дълбока кома. Това съобщиха за Радио „Фокус“ – Пловдив от пресцентъра на Университетската болница „Св. Георги“ в града. Детето е настанено в Интензивното отделение на Клиниката по детска хирургия. Лекарите все още не се ангажират с прогнози за състоянието му.„Фокус“ припомня, че инцидентът е станал на 5 февруари около 13.00 часа. Сноубордист е ударил детето в района на писта „Снежанка“ в Пампорово, докато то се е учило да кара ски. Детето е било с учителя си по ски и със своите родители си. Семейството е от Русия.\r\nТони МИХАЙЛОВ", "date": "2018.02.14", "title": "Пловдив: 5-годишното дете, което пострада на ски писта в Пампорово, вече диша самостоятелно, но остава в дълбока кома"}
{"url": "http://www.focus-news.net/news/2018/02/14/2488536/premierat-boyko-borisov-vavezhdaneto-na-elektronnoto-upravlenie-shte-e-otsenkata-za-rabotata-na-ministrite.html", "text": "Въвеждането на електронното управление и как да бъде реорганизирана работата по него за постигането на максимални резултати в срок, беше обсъдено и на днешното правителствено заседание. Това съобщиха от правителствената информационна служба. Премиерът Бойко Борисов отново подчерта личната отговорност на всеки един от министрите.\r\n„Всеки да го сложи в календара си и ден по ден да следи докъде е придвижено. Имайте предвид, че това ще ви е оценката. И не си мислете, че като дойде септември, някой ще ни е забравил. Това е нещо много значимо и ако има някой против, да каже: „Против съм, считам, че това е харчене на ресурс, време и т. н.“. Щом сме го приели, трябва да го докараме до край“, заяви Борисов.\r\nНа заседанието беше обсъден и графикът за строителство на автомагистрали, част от трансевропейските транспортни коридори.", "date": "2018.02.14", "title": "Премиерът Бойко Борисов: Въвеждането на електронното управление ще е оценката за работата на министрите"}
{"url": "http://www.focus-news.net/news/2018/02/14/2488543/kyustendil-vav-visokite-chasti-patnite-nastilki-sa-mokri-i-hlazgavi.html", "text": "Във високите части пътните настилки са мокри и хлъзгави. Това съобщи за Радио „Фокус” – Кюстендил дежурният в Областно пътно управление – Кюстендил. Пътищата са проходими при зимни условия. Няма допълнително въведени ограничения за движението на моторни превозни средства. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. За целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на Свети Иван Рилски до Кирилова поляна.\r\nВенцеслав ИЛЧЕВ", "date": "2018.02.14", "title": "Кюстендил: Във високите части пътните настилки са мокри и хлъзгави"}
{"url": "http://www.focus-news.net/news/2018/02/14/2488547/vratsa-rayonna-prokuratura-kozloduy-e-izdala-evropeyska-zapoved-za-arest-spryamo-osaden-za-shofirane-v-netrezvo-sastoyanie.html", "text": "Районна прокуратура – Козлодуй е издала Европейска заповед за арест на лице с инициали М.И., обявен за общонационално издирване на 8 януари 2018 г., с цел привеждане в изпълнение на влязла в сила присъда по водено срещу него наказателно производство. Това съобщиха от Апелативна прокуратура – София. Той е осъден на една година „Лишаване от свобода“ при „общ“ режим на изтърпяване за управление на моторно превозно средство след употреба на алкохол. Приведено е в изпълнение и наложеното му предходно наказание от десет месеца „Лишаване от свобода“, определено от Софийски градски съд през 2013 г.\r\nС издадената Европейска заповед за арест осъденият следва да бъде задържан и предаден от друга държава – членка на Европейския съюз.", "date": "2018.02.14", "title": "Враца: Районна прокуратура – Козлодуй е издала Европейска заповед за арест спрямо осъден за шофиране в нетрезво състояние"}
{"url": "http://www.focus-news.net/news/2018/02/14/2488545/desislava-petrova-rzok-vidin-izplateni-sa-443-000-lv-na-aptekite-v-oblastta-koito-osiguryavat-lekarstveni-produkti-za-domashno-lechenie.html", "text": "Районната здравноосигурителна каса изплати 443 000  лв. на аптеките в област Видин, които по договор с Касата осигуряват лекарствени продукти за домашно лечение. Това каза за Радио „Фокус“ – Видин Десислава Петрова, главен експерт в РЗОК - Видин. „Изплатените от РЗОК - Видин средства са за осигурените лекарствени продукти, медицински изделия и диетични храни за специални медицински цели, за домашно лечение през първата половина на месец януари 2018 година. НЗОК, респективно РЗОК, осигурява качествена скъпоструваща лекарствена терапия за домашно лечение, съответстваща на най-новите терапевтични подходи на европейско ниво, включително на млади хора в работоспособна възраст, с което им осигурява по-качествен начин на живот. Процедурата за получаването ѝ максимално е облекчена“, каза Десислава Петрова. Тя посочи, че през 2017 г. за получаване на най-скъпите терапии по реда на протокол 1А, от РЗОК - Видин към комисия в Националната каса са насочени 264 протокола 1В, обработени на ниво РЗОК – 434 протокола. На гише в рамките на същия работен ден са обработени 5 201 протокола. Комисията в РЗОК е одобрила 288 протокола от типа 1С. Срокът за тях е 1 месец, но в РЗОК - Видин се обработват и предават на пациентите в рамките на 5 работни дни.\r\nАнна ЛОЗАНОВА", "date": "2018.02.14", "title": "Десислава Петрова, РЗОК - Видин: Изплатени са 443 000 лв. на аптеките в областта, които осигуряват лекарствени продукти за домашно лечение"}
{"url": "http://www.focus-news.net/news/2018/02/14/2488548/smolyan-povishena-e-opasnostta-ot-padashti-kamani-po-patishtata-v-oblastta.html", "text": "Проходими при зимни условия са пътищата в област Смолян. Това съобщи за Радио „Фокус“ – Смолян дежурният в Областно пътно управление – Смолян. Времето е облачно, по високите части на областта вали сняг, а в ниските на места вали слаб дъжд. Остава в сила забраната за движение на товарните автомобили над 12 тона с ремаркета и полуремаркета през прохода Превала и направленията Батак – Доспат и Гоце Делчев – Доспат – Тешел. Пътните настилки са почистени и обработени срещу заледяване. Заради преовлажняване на скатовете от валежите през изминалите дни е повишена опасността от падащи камъни по всички направления в областта. През деня са получени няколко сигнала за паднали камъни по направленията Смилян – Рудозем, Широка лъка – Девин и Чепеларе – Хвойна.\r\nПоради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки улиците в града са мокри. В края на работния ден движението е по-интензивно по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.14", "title": "Смолян: Повишена е опасността от падащи камъни по пътищата в областта"}
{"url": "http://www.focus-news.net/news/2018/02/14/2488549/api-vazstanoveno-e-dvizhenieto-po-pat--2909-aksakovo-kumanovo-i-po-pat--609-darzhaven-dabovo.html", "text": "Възстановено е движението по път III-2909 Аксаково – Куманово в област Варна, както и по път ІІІ-609 Държавен - Дъбово, в участъка  село Яворовец – село Радунци в област Стара Загора. Това съобщиха от пресцентъра на Агенция \"Пътна инфраструктура\".", "date": "2018.02.14", "title": "АПИ: Възстановено е движението по път III-2909 Аксаково – Куманово и по път ІІІ-609 Държавен - Дъбово"}
{"url": "http://www.focus-news.net/news/2018/02/14/2488551/varna-276-zayavleniya-za-polzvane-na-sotsialni-uslugi-sa-postapili-v-direktsiya-sotsialno-podpomagane-prez-poslednata-godina.html", "text": "276 заявления за ползване на социални услуги са постъпили в Дирекция „Социално подпомагане“ – Варна през 2017 година. Това каза в интервю за Радио „Фокус“ – Варна Адриана Григорова, директор на Дирекция „Социално подпомагане“ – Варна. По думите ѝ най-голям е относителният дял на заявленията, свързани с ползването на социални услуги за лица с психически разстройства, деменция, умствена изостаналост, както и за лицата, които имат физически увреждания.\r\nПо отношение на интеграционните добавки, които се отпускат от дирекцията, Адриана Григорова отчете, че през 2017 година са подпомогнати 22 677 лица с трайни увреждания. „Вече втора година имаме намаление на лицата с трайни увреждания, които получават интеграционни добавки от дирекцията. Спрямо миналата година това намаление е в размер на 5%“, каза Адриана Григорова. Добавките се отпускат за транспортни услуги, за информационни и телекомуникационни услуги, обучение, диетично хранене, достъпна информация и балнеолечение. Лицата с трайни увреждания, които са получили парична помощ за покупка и ремонт на медицински изделия, помощни средства и приспособления, са 3 933.\r\nМарияна ВАЛЕНТИНОВА", "date": "2018.02.14", "title": "Варна: 276 заявления за ползване на социални услуги са постъпили в Дирекция „Социално подпомагане“ през последната година"}
{"url": "http://www.focus-news.net/news/2018/02/14/2488542/die-welt-navarshva-se-edna-godina-ot-aresta-v-turtsiya-na-deniz-yudzhel.html", "text": "В сряда, 14 февруари, се навършва една година от ареста в Турция на кореспондента на германския национален ежедневник Die Welt, припомнят от редакцията.\r\nВ тази връзка министърът на външните работи на ФРГ Зигмар Габриел, който е на посещение в сръбската столица Белград, отново призова за освобождаването на журналиста. Задържането на Юджел е „едно от основните препятствия в двустранните отношения между Германия и Турция\", заяви първият дипломат на Берлин, като увери, че „в разговорите ни продължаваме да настояваме за бърза законова процедура“.\r\n„От наша гледна точка можем да настояваме единствено за освобождаване на Дениз Юджел“, категоричен бе Габриел. Същевременно той  припомни, че в затвори в Турция има и други германски граждани, държани по политически причини, за които Берлин ще изисква пускане на свобода – „отново и отново, и с натиск“ . \r\nДениз Юджел бе арестуван в Истанбул преди година. Малко след това той бе задържан в затвора в Силиври по обвинения в тероризъм. Към днешна дата Прокуратурата все още не е внесла обвинителния акт срещу него. \r\nСпоред статистика на турската неправителствена организация P24, платформа за независима журналистика, към настоящия момент над 150 журналисти са държавни в затвори в Турция. В индекса на „Репортери без граници“ за свободата на медиите Турция е поставена на 155-то място от общо 180 страни. : Тереза Герова", "date": "2018.02.14", "title": "Die Welt: Навършва се една година от ареста в Турция на Дениз Юджел"}
{"url": "http://www.focus-news.net/news/2018/02/14/2488552/plovdiv-obshtinata-predstavya-ulitsata-na-zanayatite-i-kapana-na-mezhdunarodnoto-turistichesko-izlozhenie-v-sofiya.html", "text": "И тази година община Пловдив участва в 35-то Международно туристическо изложение „Ваканция и Спа Експо“, което се проведе от днес до 16 февруари в Интер Експо Център - София под мотото „Туризъм на преживяването“. Това съобщиха за Радио „Фокус” - Пловдив от Общината. Акцент в тазгодишното представяне на специално брандирания пловдивски щанд са „Улицата на занаятите“ в Стария град и „Капана -квартал на творческите индустрии“. Събирайки на едно място целия туристически пазар, туристическата борса дава уникалната възможност за нови контакти, разширяване на мрежата от партньори и клиенти, бизнес срещи с професионалисти от цял свят във всички сектори на туристическия бранш. Днес след официалното откриване служителите на ОИ „Старинен Пловдив“ проведоха няколко работни срещи с представители на Министерство на туризма на Куба и на Република Турция, представители на Националните туристически бордове на Сърбия и на Македония, както и с туроператори от няколко гръцки общини. Целта на срещите бе свързана с привличане на  туроператори и увеличаване на броя на посетителите, обмяна на добри практики и презентиране на голямото събитие „Пловдив – Европейска столица на културата 2019“. На щанда в трите дни, демонстрации ще правят и двама майстори от Регионалната занаятчийска камара в Пловдив, които освен, че показват на място тънкостите на старите занаяти, ще разказват за живота на „Улицата“ .\r\nЕдиният от обектите, включен в „Улицата на занаятите“ е Бакаловата къща на ул. Д-р Чомаков № 9 до Небет тепе, реставрирана по японски проект, през 2009 г. В момента в нея работят четирима майстори. Те изработват художествени тъкани, накити от мъниста, керамика и изделия от царевична шума. В къщата се провеждат индивидуални и групови обучения, отбелязват се традиционни календарни празници, гостуват майстори от България и чужбина. Посетителите могат да наблюдават и да се включат сами в работния процес. На ул. „Стръмна“ № 3 може да се опита топъл ръчно месен хляб с квас, поднесен от майстор-пекар. Там също се изработват плъстени кукли. В къщата се представя и грънчарския занаят, а на втория етаж има работилница на майстор за рисуване върху стъкло. На ул. „Стръмна“ № 2, къщата е приютила работилнички по художествени тъкани. Гостите нагледно могат да се запознаят с процеса на тъкане с различните техники, с мокро плъстене на вълна и иглонабиване, като заедно с това могат да се докоснат и до процеса на рисуване върху керамика. На ул. „Стръмна“ № 1, къщата е посветена на текстила. Тук могат да се усвоят старинни български тъкачни техники и да се участва в изработването на художествени произведения. На ул. „Стръмна“ № 1а дворът се оглася от музика. Музикантът-майстор сам, на място, изработва български народни музикални инструменти – гайди, тъпани, кавали, гъдулки, тамбури. В същия двор може да се чуе и как пее желязото, когато попадне в умелите ръце на майстор-ковач.  На ул. Четвърти януари № 4 всеки посетител може да се облече в традиционни български носии от различни региони на България и да отнесе спомен от българската автентична култура, наследена и съхранена от поколения наред.\r\nКапана – квартал на творческите индустрии, е дългогодишен проект на Фондация „Пловдив 2019“, който привлича и заселва в една от централните, но неоживени части на града представители на творческите индустрии от Пловдив, страната и чужбина, като предоставя благоприятна и стимулираща среда за тяхното развитие. Със своите дейности Капана – квартал на творческите индустрии се превърна в привлекателно място за артисти, куратори, културни мениджъри, занаятчии, архитекти, софтуерни специалисти, урбанисти, писатели и музиканти от цялата страна и стана разпознаваем международен център. В дългосрочна перспектива проектът има за цел да утвърди Капана като популярна и обичана марка в национален и международен контекст, която да привлича интереса на туристи и на представители на творческите индустрии от цял свят.", "date": "2018.02.14", "title": "Пловдив: Общината представя „Улицата на занаятите“ и „Капана“ на Международното туристическо изложение в София"}
{"url": "http://www.focus-news.net/news/2018/02/14/2488544/sliven-kmetat-stefan-radev-prisastva-na-ritual-po-zaryazvane-na-lozyata-v-selo-glushnik.html", "text": "Ритуал по зарязване на лозята на лозарския празник Трифон Зарезан се проведе в село Глушник. Водосвет за здраве и берекет отслужи отец Йордан. Заради проливния дъжд церемонията се извърши в двора на Станчо Станев – производител на грозде, който обработва около 50 декара лозя. Това съобщиха от пресцентъра на Община Сливен.\r\nКметът на селото Димитър Петков поздрави присъстващите и пожела богата реколта.\r\n“Свети Трифон така е решил – да вали. Важното е, че спазихме дългогодишната традиция. В Глушник има над 3000 декара лозя и млади хора, които развиват лозарството”, каза той.\r\nКметът на Сливен Стефан Радев отправи пожелания за успешна година за лозарите и добра реколта. На събитието присъства и областният управител Чавдар Божурски.", "date": "2018.02.14", "title": "Сливен: Кметът Стефан Радев присъства на ритуал по зарязване на лозята в село Глушник"}
{"url": "http://www.focus-news.net/news/2018/02/14/2488546/kyustendil-trafikat-na-gkpp-gyueshevo-e-s-normalna-intenzivnost-patyat-kam-punkta-e-prohodim-pri-zimni-usloviya.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.02.14", "title": "Кюстендил: Трафикът на ГКПП „Гюешево” е с нормална интензивност, пътят към пункта е проходим при зимни условия"}
{"url": "http://www.focus-news.net/news/2018/02/14/2488553/kalina-ivanova-rnb-petko-r-slaveykov-veliko-tarnovo-na-14-000-chitateli-sa-posetili-bibliotekata-samo-za-mesets-i-polovina.html", "text": "На 14 000 читатели са посетили регионалната библиотека във Велико Търново само за месец и половина. Това съобщи в предаването „Царевград Търнов – славата и величието на България“ на Радио „Фокус“ зам.-директорът на Регионална народна библиотека „Петко Р. Славейков“ - Велико Търново“ Калина Иванова след като стана ясно, че Велико Търново е най-четящият град у нас. В библиотеката от началото на тази година вече са регистрирани 2 508 читатели. „По традиция жените са повече – 1 648 са жените, регистрирани за началото на новата година, а мъжете са 857. Посещенията през този месец и половина са 14 084 потребители на ресурсите на библиотеката. През миналата година най-активната читателка отново беше жена – Венета Михайлова, беше прочела 445 книги, на възраст над 50 години. Това не значи, че младите жени не четат, просто може би с възрастта имат повече свободно време за четене“, коментира Калина Иванова. \r\nТя добави, че от библиотеката много активно работят с учителите както от близките училища, така и от цялата област.", "date": "2018.02.14", "title": "Калина Иванова, РНБ „Петко Р. Славейков“ - Велико Търново“: На 14 000 читатели са посетили библиотеката само за месец и половина"}
{"url": "http://www.focus-news.net/news/2018/02/14/2488555/sliven-poradi-vazniknala-avariya-na-magistralen-toploprovod-v-grada-shte-bade-narusheno-toplopodavaneto-na-15-fevruari.html", "text": "Поради възникнала авария на магистрален топлопровод в града ще бъде нарушено топлоподаването на 15 февруари, съобщиха от дружеството, обслужващо града. Ще бъде спряно топлоподаването от 08.00 часа до 24.00 часа по цялата топлопроводна мрежа, добавиха от ТЕЦ - Сливен.", "date": "2018.02.14", "title": "Сливен: Поради възникнала авария на магистрален топлопровод в града ще бъде нарушено топлоподаването на 15 февруари"}
{"url": "http://www.focus-news.net/news/2018/02/14/2488556/predsedatelyat-na-kamarata-na-gratskite-hotelieri-finansoviyat-lokomotiv-na-turizma-se-nuzhdae-ot-relsi-i-vaglishta-za-da-se-dvizhi.html", "text": "Хубаво е да се казват големи думи и да се говори за туризма като за локомотив на гръцката икономика, но за тази цел са необходими действия на държавата за създаването на среда, която подкрепя, а не подкопава усилията на хотелиерите. Това предупреди председателят на Камарата на хотелиерите Александрос Василикос в рамките на реч, изнесена на общо събрание, на което - освен хотелиери, присъстваха също гръцкият министър на туризма Елена Кунтура и представители на ключови за бранша институции, предава Tornos News. \r\nВ рамките на събитието, проведено в хотел в Атина, Василикос представи \"пътна карта\" от пет ключови точки, които - съгласно думите му, ще отключат развитието на хотелиерския бизнес в страната. Като основно препятствие за бизнеса експертът изтъкна данъчните ставки и по-конкретно въведената в началото на годината такса за престой в съоръженията за настаняване на туристи в Гърция. Василикос припомни, че гръцките хотелиери се противопоставят категорично на събирането й и призова властите да предприемат незабавни действия за отмяната й, предава Радио „Фокус“ в рубриката „Балкански туристически часовник“.\r\nДруг ключов въпрос, който спешно трябва да бъде решен според председателя на Камарата на хотелиерите, е несправедливата конкуренция от краткосрочните лизингови договори за недвижими имоти. В тази връзка Василикос подчерта липсата на визия за управление на гръцкия туризъм и изрази несъгласието си с отпускане на субсидии за развитие на това, което той описа като \"мазета\", в които да бъдат настанявани туристи. По този начин не се усъвършенстват предлаганите услуги, предупреди експертът.  \r\nКато проблеми за сектора Василикос изтъкна още инфраструктура и връзките между хотелите и банковата система. Председателят на Камарата на хотелиерите увери, че приветства големите чуждестранни инвестиции, но поиска от гръцката държава да не пренебрегва съществуващия местен сектор, който инвестира значителни средства всяка година в модернизирането на своите предприятия и предоставя услуги.  \r\nВ заключение, Василикос посочи петте основни стълба на действие на Камарата на хотелиерите, а именно административната реорганизация, укрепването на комуникацията с членовете си, използване на институционалната си роля като консултант за формулиране на националната политика за сектора, допринасяне, подобряване и обогатяване на гръцкия хотелиерски продукт и отварянето й за обществото.  : Тереза Герова", "date": "2018.02.14", "title": "Председателят на Камарата на гръцките хотелиери: Финансовият локомотив на туризма се нуждае от релси и въглища, за да се движи"}
{"url": "http://www.focus-news.net/news/2018/02/14/2488559/aktsenti-v-sutreshniya-blok-dobro-utro-balgariya-po-radio-fokus-na-15-fevruari.html", "text": "Скандалната информация, появила се в медийното пространство, за строеж на джамия в Стара Загора провокира множество негативни реакции, призовавайки кмета на града да внесе повече ясно по темата. Какво стана повод за дебата и откъде се появиха спекулациите? За това и за други актуални теми от Стара Загора ще разговаряме в сутрешния блок „Добро утро, България“ по „Радио Фокус“ с кмета Живко Тодоров. Председателят на ЕК Жан Клод-Юнкер представи визията около Многогодишната финансова рамка на ЕС, свързана основно с неговите приоритети след 2020 година. Какви са предизвикателствата, които трябва да се имат предвид за по-нататъшното развитие на Общността и как те ще намерят отражение в разчетите на финансите? Какво е мястото на България при справянето с тях и как ще се справи страната ни с поетите ангажименти към страните от региона? Тези и още теми ще коментираме с еврокомисаря по цифрова икономика и общество Мария Габриел. След няколкото паднали лавини в Банско и спасяването на косъм на сноубордист е в сила най-високата степен за лавинна опасност. Как трябва да се действа при попадане в лавина? За опасностите, които крие планината и за безотговорността и липсата на информираност на туристите ще разговаряме с директора на ПСС при БЧК Емил Нешев. В минутите след 9.00 часа колегата Венцеслав Илчев ще ни разкрие какви са настроенията в Кюстендил около монтирането на камери за видеонаблюдение в детските градини и училищата. \r\nТези и още теми в „Добро утро, България“ от 6.00 до 10.00 часа с водещ Виктория Месробович.", "date": "2018.02.14", "title": "Акценти в сутрешния блок „Добро утро, България“ по „Радио Фокус“ на 15 февруари"}
{"url": "http://www.focus-news.net/news/2018/02/14/2488558/varna-dazhd-vali-v-oblastta-patnite-nastilki-sa-mokri-i-hlazgavi.html", "text": "Дъжд вали във Варна и областта, пътните настилки са мокри и хлъзгави, предаде репортер на Радио „Фокус“ – Варна. Трафикът по направленията за София, Добрич и Бургас се извършва без нововъведени ограничения. Във Варна движението е натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“, ремонти се извършват и на територията на район \"Аспарухово\". Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“ в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”.\r\nОт Дирекция „Инженерна инфраструктура и благоустрояване“ към Община Варна съобщиха, че във връзка с изграждането на бул. „Левски“ в участъка от ул. „Подвис“ до ул. „Девня“, от 22.00 часа на 15 февруари до 6.00 часа на 16 февруари ще бъде затворено за движение платното на бул. „Владислав Варненчик“ в посока изход от града в отсечката от кръстовището с ул. „Патриарх Евтимий“ до ул. „Струга“. Кръстовището с ул. „Акад. Андрей Сахаров“ ще бъде отворено за преминаване на автомобили.\r\nМарияна ВАЛЕНТИНОВА", "date": "2018.02.14", "title": "Варна: Дъжд вали в областта, пътните настилки са мокри и хлъзгави"}
{"url": "http://www.focus-news.net/news/2018/02/14/2488557/haskovo-5-dvoyki-sklyuchiha-brak-v-grada-v-denya-na-vlyubenite.html", "text": "5 двойки сключиха брак в Хасково в Деня на влюбените. Това съобщиха от пресцентъра на Общината. Първи заветното „Да“ си казаха Диана и Добрин и от днес са семейство Петрови. Младото семейство живее отдавна заедно имат две деца. Кумове на младоженците са Христина и Иван Манолов. \r\nПървоначално заявените бракове за днес бяха четири, като още една двойка бяха подали документи с уговорката, че могат и да не успеят да пристигнат навреме в ритуалната зала. За щастие времето им стигна и те бяха петото законно семейство в Хасково днес. \r\nЗа втора поредна година сключването на брак в Хасково на днешния празник е безплатно по инициатива на кмета Добри Беливанов. Всички младоженци получиха специални подаръци от Общината – бутилка вино и сувенири. \r\nОт началото на година до края на днешния ден в Хасково са сключени 23 брака. През 2017 г. в Хасково са извършени 351 ритуала за сключване на граждански брак.", "date": "2018.02.14", "title": "Хасково: 5 двойки сключиха брак в града в Деня на влюбените"}
{"url": "http://www.focus-news.net/news/2018/02/14/2488541/xinhua-turtsiya-privlicha-turisti-s-populyarizirane-na-drevniya-grad-troya.html", "text": "Турската туристическа индустрия стартира впечатляваща инициатива за популяризиране на древния и загадъчен град Троя, за да привлече повече посетители в страната, отбелязва китайската информационна агенция Xinhua. \r\nВ началото на януари турското правителство обяви 2018 г. за \"Година на Троя\" в чест на 20-годишнината от признаването на града за обект от Световното културно наследство на ЮНЕСКО. В западната провинция Чанаккале бе открит Музей на Троя, който се очаква да привлече един милион туристи още през първата година на функционирането си. Съоръжението е с площ от 10 хил. квадратни метра, на които са изложени експонати от древния град, включително 24 златни парчета, известни като съкровището на Елена от Троя. Те са открити преди 125 г. и оттогава насетне са съхранявани в САЩ. Вашингтон обаче върна находката на Анкара, предава Радио „Фокус“ в рубриката „Балкански туристически часовник“.  \r\nУточнява се, че турските власти дори са поканили някои холивудски знаменитости, които да популяризират града, датиран към епохата на класическата античност. Актьорите от кинопродукцията \"Троя\" от 2004 г.  Брад Пит, Даяна Крюгер, Ерик Бана и Орландо Блум, бяха поканени да посетят музея от Министерство на туризма и културата в Анкара. \r\nНо ведомството е планирало многобройни събития, с които да отбележи \"Годината на Троя\", включително възстановки на сражения, симпозиуми и тематични представления. Източник, участващ в подготовката на проекта, разкри, че в рамките на годината ще бъдат реализирани няколко големи събития. Едно от тях е т.нар. Международни троянски игри, които се очаква да привлекат атлети от цял свят, допълва събеседникът на агенцията, като същевременно припомня: Троя е загадка за множество хора, и тъкмо 2018-та е годината, в която те ще имат възможност да отидат в Турция и да посетят града. : Тереза Герова", "date": "2018.02.14", "title": "Xinhua: Турция привлича туристи с популяризиране на древния град Троя"}
{"url": "http://www.focus-news.net/news/2018/02/14/2488560/blagoevgrad-vazstanoveno-e-dvizhenieto-po-glaven-pat-e-79-v-kresnenskoto-defile.html", "text": "Възстановено е движението по главен път Е-79 в Кресненското дефиле. Това съобщиха от ОДМВР - Благоевград. Движението на пътни превозни средства в района на Кресненското дефиле по-рано днес беше затруднено заради свлачище. Вече движението се осъществява и в двете ленти на пътното платно.", "date": "2018.02.14", "title": "Благоевград: Възстановено е движението по главен път Е-79 в Кресненското дефиле"}
{"url": "http://www.focus-news.net/news/2018/02/14/2488561/veliko-tarnovo-starozagorskata-opera-i-rok-muzikanti-shte-iznesat-savmesten-kontsert-posveten-na-dve-legendarni-grupi-na-20-fevruari.html", "text": "За пръв път у нас се прави оркестров трибют на две легендарни групи. Това каза в предаването „Царевград Търнов-славата и величието на България“ на Радио „Фокус“ Николо Коцев, ръководител на рок-група „Кикимора“ по повод предстоящия на 20 февруари концерт на групата, посветен на легендарните Deep purple и Rainbow. По думите му концертът ще се проведе в спортната зала в старата столица, като събитието ще набира все по-голяма популярност сред великотърновци. „Подобен концерт, посветен не на една, а на цели две легендарни групи, досега в България не е правен. Още повече, че ще предложим интересен прочит на познати и любими песни на групите, с оркестрация. На сцената ще си партнираме със Старозагорската държавна опера, като вярвам, че ще се постигне желаният ефект“, обясни той. Коцев обясни, че концертът вече е бил представен два пъти пред старозагорската публика, като след Велико Търново той ще бъде изпълнен и в Габрово, Казанлък, Бургас, които са само част от обявените дати към момента.", "date": "2018.02.14", "title": "Велико Търново: Старозагорската опера и рок музиканти ще изнесат съвместен концерт, посветен на две легендарни групи на 20 февруари"}
{"url": "http://www.focus-news.net/news/2018/02/14/2488562/sofiya-vavezhda-se-vremenna-organizatsiya-na-dvizhenieto-za-provezhdaneto-na-sabitie-ot-posolstvoto-na-republika-kuba.html", "text": "Въвежда се временна организация на движението за провеждането на събитие от посолството на Република Куба . Това съобщиха от пресцентъра на Столична община. От 12.00 часа на 15 февруари 2018 г. до приключване на приема се забранява престоят и паркирането на пътни превозни средства, с изключение на автомобилите на гостите, поканени на приема по: \r\n- ул. „Константин Щъркелов” между ул. „Латинка” и ул. „Акад. М. Попов”; \r\n- ул. „Акад. М. Попов” между пл. „Хосе Марти” и ул. „Н. Островски”. \r\nСтолична дирекция на вътрешните работи осигурява постове за контрол и регулиране на движението.", "date": "2018.02.14", "title": "София: Въвежда се временна организация на движението за провеждането на събитие от посолството на Република Куба"}
{"url": "http://www.focus-news.net/news/2018/02/14/2488565/savina-ivanova-gradski-uchenicheski-parlament-veliko-tarnovo-kontsert-i-raznoobrazna-programa-posreshta-vsichki-vlyubeni-pred-pametnika-asenevtsi.html", "text": "Концерт и разнообразна програма посреща всички влюбени пред паметника „Асеневци“ в града. Това каза в предаването „Царевград Търнов-славата и величието на България“ на Радио „Фокус“ Савина Иванова, председател на Градския ученически парламент по повод инициативите, които са организирани за 14 февруари съвместно с Община Велико Търново. „За четвърта поредна година ще се проведе концерт пред паметника „Асеневци“, в който ще участват много търновски изпълнители и музиканти. Идеята е да съберем всички влюбени, а и не само, поднасяйки им различни положителни емоции“, обясни тя. Събитията на 14 февруари са само част от множеството такива, с които Градския ученически парламент се ангажира. „На 16 февруари ще организираме отборна игра с любопитни въпроси, след това на 18 февруари ще отбележим годишнината от гибелта на Васил Левски, събития сме планирали, разбира се и за месец март“, добави Иванова. \"Целта е да се събудят младите хора, осъзнавайки, че не всичко се върти около технологиите и интернет\", каза още Иванова. „Пристрастяването към интернет и социалните мрежи е сериозен проблем на съвременното младо общество. С тези разнообразни инициативи искаме да провокираме хората да се откъснат от мобилните си устройства, търсейки повече контакт и запознанства“, коментира още Савина Иванова.", "date": "2018.02.14", "title": "Савина Иванова, Градски ученически парламент - Велико Търново: Концерт и разнообразна програма посреща всички влюбени пред паметника „Асеневци“"}
{"url": "http://www.focus-news.net/news/2018/02/14/2488564/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от Агенция “Пътна инфраструктура”. Слаб дъжд вали в областите Бургас, Варна, Велико Търново, Добрич, Кърджали, Ловеч, Пазарджик, Плевен, Русе, Силистра, Сливен, Смолян, Търговище, Шумен и Ямбол, както и в района на Паничково /обл. Пловдив/, Исперих и Кубрат /обл. Разград/, Твърдица /обл. Сливен/, гр. Гурково, гр. Мъглиж и АМ „Тракия“ /обл. Стара Загора/.\r\nСняг вали в областите Смолян, както и в района на проход „Предел“, проход „Петрохан“, проход „Шипка“, проход „Република“, проход „Троянски“, Даладжа /обл. Кърджали/, Априлци, Троян /обл. Ловеч/, Люляк /обл. Плевен/, гр. Разград /обл. Разград/, Хитрино /обл. Шумен/. \r\nПътните настилки са предимно мокри, като по високите и усойни места са частично заледени и обработени. \r\nНамалена видимост поради мъгла до 100 м има в района на гр. Антоново /обл. Търговище/.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nДвижението по АМ \"Тракия\" в тунел \"Траянови врата\" в посока Бургас се осъществява в една лента поради аварийни ремонтни дейности в светлата част на денонощието на осветителната инсталация в изпреварващата лента. Движението се извършва поетапно в двете ленти. Срок до 15.02.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\nПроходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - забранен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Печинско” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Рожен” - забранен за МПС над 12 тона с ремаркета и полуремаркета;\r\n- „Петрохан” - забранен за МПС над 12 т;\r\n- „Превала” - забранен за МПС над 12 тона с ремаркета и полуремаркета;\r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът II-37: Временно движението по път ІІ-37 Батак – Доспат се ограничава МПС над 12 тона с ремаркета и полуремаркета поради снегопочистване.\r\nПът III-197: Ограничено е движението по път III-197 Гoце Делчев – Доспат – с. Борино – с. Тешел за МПС над 12 т. с ремаркета и полуремаркета поради обилен снеговалеж.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.14", "title": "Актуална пътна обстановка към 17.30 часа"}
{"url": "http://www.focus-news.net/news/2018/02/14/2488550/panos-kamenos-ministar-na-otbranata-na-gartsiya-povedenieto-na-turtsiya-nadhvarlya-dopustimite-granitsi-narushavaneto-na-gratskite-granitsi-e-sashto-narushavane-na-suvereniteta-na-es.html", "text": "Гръцкият министър на отбраната Панос Каменос разкритикува „провокативното поведение\" на Турция след морския инцидент в Егейско море, заявявайки, че то „надхвърля допустимите граници\", съобщава електронното издание Ekathimerini.\r\nВ коментарите, направени след среща в Брюксел на военните министри на страните от НАТО, Каменос заяви, че нарушавайки териториалните води на Гърция, Турция също нарушава суверенитета на Европейския съюз.\r\nВоенният министър на Атина добави, че плавателният съд на гръцката брегова охрана, който бе ударен от турска патрулна лодка до островите Имия/Кардак в понеделник, е собственост на ЕС..: Тереза Герова", "date": "2018.02.14", "title": "Панос Каменос, министър на отбраната на Гърция: Поведението на Турция надхвърля допустимите граници, нарушаването на гръцките граници е също нарушаване на суверенитета на ЕС"}
{"url": "http://www.focus-news.net/news/2018/02/14/2488566/blagoevgrad-natovaren-e-trafikat-v-tsentralna-gradska-chast-patnite-nastilki-sa-mokri-i-hlazgavi.html", "text": "Натоварен е трафикът в централна градска част, пътните настилки са мокри и хлъзгави, предаде репортер на Радио „Фокус“ – Пирин. В края на деня интензивен трафик се наблюдава в района на булевардите „Св.  Димитър Солунски“, „Св. св. Кирил и Методий“ и „Васил Левски“. Натоварено е движението и в района на детските градини и училищата. Нормално се осъществява движението по улиците „Славянска“, „14-ти полк“ и „Владо Черноземски“. Светофарните уредби навсякъде са в изправност. Градският транспорт се движи по разписание, без закъснения или отклонения от редовния си маршрут. През деня няма регистрирани тежки пътни инциденти.\r\nЛора КАЛЧЕВА", "date": "2018.02.14", "title": "Благоевград: Натоварен е трафикът в централна градска част, пътните настилки са мокри и хлъзгави"}
{"url": "http://www.focus-news.net/news/2018/02/14/2488567/pregled-na-mezhdunarodnite-novini-do-18-chasa-agentsiya-fokus.html", "text": "В сряда френски съд оправда ключов заподозрян, свързан с терористичните нападения в Париж от 13 ноември 2015 година. Процесът е първия за серията атентати във френската столица, в резултат на които бяха убити 130 души. \r\nПрокурорите поискаха присъда от четири години лишаване от свобода за Джавад Бендауд. Мъжът е отдал под наем жилището си на джихадистите, планирали нападението. Обвиненията в тероризъм срещу него обаче бяха снети, след като магистратите констатираха липсата на достатъчно доказателства за това, че Бендауд е бил наясно какви са наемателите му.\r\n*** ООН съобщи, че първият хуманитарен конвой от ноември миналата година е навлязъл в контролирания от сирийската опозиция анклав Източна Гута край Дамаск.\r\n„Първият междуведомствен хуманитарен контрол на ООН и на Сирийския червен кръст за тази година пресече линията на съприкосновение в Нашабие в Източна Гута, за да докара храна и лекарства за 7200 души в обсадения анклав“, съобщи бюрото по хуманитарни въпроси на ООН.\r\nОколо 400 хил. души живеят в обсадения анклав край Дамаск, който е под обсадата на армията от 2013 г. насам и сблъскващ се с недостиг на храна и медикаменти.\r\n*** В сряда правителството на Сирия отрече твърденията, че притежава запаси от химически оръжия, като определи използването им за „неморално и неприемливо“.\r\nСъответното изявление направи заместник-министърът на външните работи Файсал Мекдад, след като френският президент Еманюел Макрон предупреди, че Париж ще нанесе въздушни удари в Сирия, ако бъде доказано, че режимът в Дамаск е използвал забранени химически оръжия срещу цивилни граждани.\r\n*** Германия е надежден партньор на Сърбия. Това увери държавният глава на Сърбия Александър Вучич в рамките на пресконференция след срещата с министъра на външните работи на ФРГ Зигмар Габриел.\r\nТова е партньорът, от когото най-много очакваме и чиято позиция за нас е твърда, но със сигурност е партньор по пътя на Сърбия към Европейския съюз, подчерта Вучич. \r\nМинистърът на външните работи на ФРГ Зигмар Габриел е на двудневно посещение в Сърбия и Косово. Основна тема на разговорите в Белград и Прищина ще бъде преди всичко планираното присъединяване на двете балкански страни към Европейския съюз. Миналата седмица ЕК представи Стратегия за Западните Балкани, от която стана ясно, че Сърбия и Черна гора може да станат част от Общността през 2025 г., ако следват начертания план за реформи. \r\nПътуването до Сърбия и Косово може да бъде последната загранична визита на Зигмар Габриел в качеството му на германски външен министър.\r\n*** Гръцкият министър на отбраната Панос Каменос разкритикува „провокативното поведение\" на Турция след морския инцидент в Егейско море, заявявайки, че то „надхвърля допустимите граници\".\r\nВ коментарите, направени след среща в Брюксел на военните министри на страните от НАТО, Каменос заяви, че нарушавайки териториалните води на Гърция, Турция също нарушава суверенитета на Европейския съюз.\r\nВоенният министър на Атина добави, че плавателният съд на гръцката брегова охрана, който бе ударен от турска патрулна лодка до островите Имия/Кардак в понеделник, е собственост на ЕС.\r\n*** Полицията е отговорила на сигнал за стрелба в района на седалището на Агенцията за национална сигурност на САЩ (АНС) във Форд Мийд, щата Мериленд, където черен джип се е врязал в бариера, съобщава американското издание The Wall Street Journal.\r\nГоворителят на гарнизона във Форт Мийд Черил Филипс потвърди, че един човек е бил ранен при стрелба извън базата и е отведен в болница. Не се привеждат обаче данни за състоянието му.\r\n„Полицията на АНС и местните правоохранителни органи са отговорили на инцидент, който се случи тази сутрин пред един от входовете на АНС. Ситуацията е под контрол и няма заплаха за сигурността или безопасността\", се казва в изявление на АНС.\r\nПрезидентът на САЩ Доналд Тръмп вече е „информиран за стрелбата във Форт Мийд\", а Белият е изразил солидарност към засегнатите от инцидента, заяви говорителят Линдзи Уолтърс.\r\nМеждувременно от Федералното бюро за разследване (ФБР) уточниха, че вече са изпратили свои служители на мястото на инцидента.\r\nКадри, заснети от хеликоптер WRC-TV, показват реакцията на полицията и пожарната служба. Телевизионният канал предаде, че по предното стъкло на превозното средство може да се видят дупки от куршуми. Някои от въздушните възглавници на джипа са били отворени. На земята се забелязват и петна от кръв. \r\nВъпреки знаците по пътищата, шофьорите понякога поемат грешния изход и стигат до плътно защитените входове на седалището на АНС. В подобни ситуации повечето водачи след това внимателно следват инструкциите на тежко въоръжените федерални служители и правят обратен завой, без да имат други проблеми. \r\nНо в началото на 2015 г. двама души бяха застреляни от полицията на АНС, след като не се подчиниха на заповедите им. Един шофьор умря на място, след като полицията на АНС откри огън срещу откраднат спортен автомобил.\r\n*** В сряда, 14 февруари, се навършва една година от ареста в Турция на кореспондента на германския национален ежедневник Die Welt.\r\nВ тази връзка министърът на външните работи на ФРГ Зигмар Габриел, който е на посещение в сръбската столица Белград, отново призова за освобождаването на журналиста. Задържането на Юджел е „едно от основните препятствия в двустранните отношения между Германия и Турция\", заяви първият дипломат на Берлин, като увери, че „в разговорите ни продължаваме да настояваме за бърза законова процедура“.\r\n„От наша гледна точка можем да настояваме единствено за освобождаване на Дениз Юджел“, категоричен бе Габриел. Същевременно той  припомни, че в затвори в Турция има и други германски граждани, държани по политически причини, за които Берлин ще изисква пускане на свобода – „отново и отново, и с натиск“ . \r\nДениз Юджел бе арестуван в Истанбул преди година. Малко след това той бе задържан в затвора в Силиври по обвинения в тероризъм. Към днешна дата Прокуратурата все още не е внесла обвинителния акт срещу него. \r\nСпоред статистика на турската неправителствена организация P24, платформа за независима журналистика, към настоящия момент над 150 журналисти са държавни в затвори в Турция. В индекса на „Репортери без граници“ за свободата на медиите Турция е поставена на 155-то място от общо 180 страни.\r\n*** Министърът на външните работи на Руската федерация Сергей Лавров ще бъде на посещение в Сърбия в периода 21-22 февруари. Поводът за визитата на Лавров в западната ни съседка е 180-та годишнина от установяването на дипломатически отношения между Москва и Белград, поясниха от сръбското външнополитическо ведомство.\r\nОт разпространеното съобщение става ясно, че руският външен министър пристига в Белград по покана на сръбския си колега Ивица Дачич.\r\n***", "date": "2018.02.14", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/02/14/2488569/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-grad-gabrovo-zaradi-stroitelni-deynosti.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място е поставена необходимата сигнализация, а обходният маршрут за квартал Чехлевци е по път III-5004 – път II-44 – път III-4404. Това съобщиха за Радио „Фокус” – Велико Търново от Областно пътно управление - Габрово. Условията за пътуване в областта са нормални за сезона. Настилките са предимно мокри, времето – облачно, а трафикът – интензивен. Затворен за моторни превозни средства с ширина по – голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Отворен за движение е прохода Шипка, където настилката е мокра и хлъзгава. Там все още е в сила забраната за товарни автомобили над 12 тона.\r\nЛуиза ТРАНЧЕВА", "date": "2018.02.14", "title": "Габрово: Ограничено е движението в участък от път Велико Търново – Стара Загора, в района на град Габрово заради строителни дейности"}
{"url": "http://www.focus-news.net/news/2018/02/14/2488570/veliko-tarnovo-mokri-i-hlazgavi-sa-patnite-nastilki-na-teritoriyata-na-oblastta.html", "text": "Мокри и хлъзгави са пътните настилки на територията на Великотърновска област. Времето навсякъде е облачно, като на места все още превалява слаб дъжд. Видимостта е нормална. Движението към този час е интензивно. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Това съобщиха за Радио „Фокус” – Велико Търново от пресцентъра на Агенция „Пътна инфраструктура“. Обходният маршрут за селата Шемшево, Буковец и Керека се извършва по гл. път I-4  – през село Леденик. Ограничено e движението на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево. Остава затворен поради свлачище участък от път Царски извор – Драганово, обходният маршрут е през село Сушица. Отворен за движение е Проходът на Републиката. Там настилката също е мокра и хлъзгава и от КАТ „Пътна полиция“ призовават водачите да карат с повишено внимание и съобразена скорост.\r\nЛуиза ТРАНЧЕВА", "date": "2018.02.14", "title": "Велико Търново: Мокри и хлъзгави са пътните настилки на територията на областта"}
{"url": "http://www.focus-news.net/news/2018/02/14/2488571/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в Област Благоевград. Това съобщиха за Радио „Фокус“ – Пирин от Областно пътно управление – Благоевград. Пътните настилки са мокри и хлъзгави, заледени и обработени. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев, затова шофьорите е необходимо да карат с повишено внимание в тези участъци. Трафикът по автомагистрала „Струма“, главен път Е-79 и второкласен път-19 Симитли – Гоце Делчев е нормално интензивен. Няма данни за образували се колони от автомобили или задръствания. В Област Благоевград няма въведени ограничения за движението на леки и товарни автомобили. Проходът Предел е отворен за движението на всички видове моторни превозни средства. Не се извършват ремонти по първокласната, второкласната и третокласната пътна мрежа в региона.\r\nЛора КАЛЧЕВА", "date": "2018.02.14", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/02/14/2488568/zam-kmetat-rozalin-petkov-vazduhat-v-plovdiv-se-zamarsyava-nay-veche-ot-bitovoto-otoplenie.html", "text": "Въздухът в Пловдив се замърсява най-вече от битовото отопление. Това каза зам.-кметът на Пловдив Розалин Петков по време на общественото обсъждане на Проекта на програма за подобряване качеството на атмосферния въздух в Пловдив, предаде репортер на Радио „Фокус”-Пловдив. Според него двата начина, по които може да се избегне този проблем, са поставяне на филтри на комините и въвеждането на нови печки на пелети. По думите на Петков и двата начина са изключително скъпи. Затова Общината ще се опита да участва във финансирането на тези мерки и закупуване на коминни тела, или печки, като се започне от район \"Централен\". Зам.-кметът обясни, че програмата за подобряване качеството на атмосферния въздух в Пловдив съдържа обособен раздел, в който са разгледани всички финансови ефекти от прилагането на тези мерки. По отношение на източниците на финансиране на национално ниво не съществуват чисто български фондове за такива цели. Но различни възможности за финансиране на тези скъпи мерки дават оперативните програми. Според Петков не може да се очаква това да бъде постигнато със средства на самите домакинска. Общината трябва да се възползва максимално от мерки за финансиране с проекти по тях.\r\nЕкспертите днес съобщиха още, че индикативната стойност на намаляването на емисии прахови частици във въздуха би струвало 440 лева на кг.\r\nЦветана ТОНЧЕВА", "date": "2018.02.14", "title": "Зам.-кметът Розалин Петков: Въздухът в Пловдив се замърсява най-вече от битовото отопление"}
{"url": "http://www.focus-news.net/news/2018/02/14/2488572/api-otpada-ogranichenieto-za-dvizhenie-na-tezhkotovarni-avtomobili-nad-12-t-po-pat-iii-197-gotse-delchev-dospat-s-borino-s-teshel.html", "text": "Отпада ограничението за движение на тежкотоварни автомобили над 12 т по път III-197 Гоце Делчев – Доспат – с. Борино – с. Тешел. Това съобщиха от пресцентъра на Агенция \"Пътна инфраструктура\".", "date": "2018.02.14", "title": "АПИ: Отпада ограничението за движение на тежкотоварни автомобили над 12 т по път III-197 Гоце Делчев – Доспат – с. Борино – с. Тешел"}
{"url": "http://www.focus-news.net/news/2018/02/14/2488574/prezidentat-rumen-radev-se-sreshtna-s-ministara-na-vanshnite-raboti-na-republika-makedoniya-nikola-dimitrov.html", "text": "Държавният глава Румен Радев се срещна на „Дондуков“ 2 с министъра на външните работи на Република Македония Никола Димитров в рамките на посещението му в България за участие в неформалния съвет на министрите на външните работи на Европейския съюз и страните кандидати за членство. Това съобщиха от прессекретариата на държавния глава.\r\nРумен Радев и Никола Димитров обсъдиха широк спектър от теми, като българският държавен глава потвърди подкрепата на страната ни за европейската и евроатлантическата интеграция на Република Македония. \r\nПрезидентът Радев поздрави Никола Димитров по случай размяната на ратификационни грамоти на Договора за приятелство, добросъседство и сътрудничество днес с българския министър на външните работи Екатерина Захариева, с което ще завърши формалната процедура за влизане сила на двустранното споразумение.", "date": "2018.02.14", "title": "Президентът Румен Радев се срещна с министъра на външните работи на Република Македония Никола Димитров"}
{"url": "http://www.focus-news.net/news/2018/02/14/2488575/sport-grigor-dimitrov-specheli-macha-sreshtu-sugita-v-roterdam.html", "text": "Григор Димитров победи Юичи Сугита с 6:4, 7:6(5) в мач от първи кръг на турнира в Ротердам. Японецът проби подаването на Димитров във втория сет, но българинът успя да възстанови равенството в деветия гейм. Стигна се до тайбрек, в който Димитров очевидно бе по-добрия на корта.\r\nВ общия баланс българинът вече води с 3:0 победи срещу Сугита. Във втория кръг Григор Димитров излиза срещу Филип Краинович. Сърбинът и Димитров имат три мача помежду си като българинът е спечелил и трите.\r\nГригор Димитров играе за седми път в Ротердам, където дебютира през 2009 година с \"уайлд кард\" и постигна победа над Томаш Бердих, както и загуба след оспорван трисетов мач с тогавашния номер едно Рафаел Надал.", "date": "2018.02.14", "title": "Спорт: Григор Димитров спечели мача срещу Сугита в Ротердам"}
{"url": "http://www.focus-news.net/news/2018/02/14/2488576/mvr-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщиха за Радио „Фокус“ – Пирин от ГКПП „Кулата“.\r\nЛора КАЛЧЕВА", "date": "2018.02.14", "title": "МВР: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/02/14/2488578/predstoyashti-sabitiya-v-stranata-za-15-fevruari-agentsiya-fokus.html", "text": "***\r\nПрезидентът Румен Радев ще посети Българската телеграфна агенция по повод 120-годишнината на медията. Държавният глава ще присъства на редакционния съвет на БТА и ще приветства журналистите по случай годишнината.\r\n***\r\nВ Големия салон на Българската академия на науките президентът Румен Радев ще присъства на тържественото отбелязване на 120-годишнината от създаването на Съюза на математиците в България. \r\n***\r\nВ Националния дворец на културата ще се състои двудневна Неформална среща на министрите на външните работи „Гимних“. От 13.00 часа пред входа на НДК ще могат да бъдат задавани въпроси на пристигащите участници в срещата. От 16.00 и от 18.00 часа ще започнат работни заседания, посветени на Западните Балкани и Корейската народно-демократична република. Във втория ден към 28-те министри и Върховния представител на ЕС по въпросите на външните работи и политиката на сигурност Федерика Могерини ще се присъединят петте външни министри от страните кандидатки за членство: Албания, Бившата югославска република Македония, Сърбия, Турция и Черна гора.\r\n***\r\nОт 09.00 часа ще се състои заседание на Народното събрание.\r\n***\r\nот 09.30 до 18.00 часа в Аулата на СУ „Св. Климент Охридски“ ще се състои конференция „София казва „не“ на словото на омразата и екстремизма“. \r\n***\r\nВ 09.30 часа в зала „Джон Атанасов“ в „София Тех Парк“ ще се състои двудневна Международна конференция за бъдещето на Европейския социален фонд на тема „Инвестиции в хората – пътят напред“. \r\n***\r\nОт 09.30 часа ХV състав на Специализирания наказателен съд ще гледа делото срещу Алексей П., Антон П. , Кирил Т. и др. за организиране и ръководене на организирана престъпна група. \r\n***\r\nОт 10.00 часа VII състав  на Специализирания наказателен съд ще гледа делото срещу Иван И., Христо Г., Ани С. и др. за организиране и ръководене на организирана престъпна група. \r\n***\r\nОт 10.00 часа VIII състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група.\r\n***\r\nОт 10.00 часа XIV часа Специализирания наказателен съд ще гледа делото срещу Бисер Г., Владимир В., Владимир В. и Михаил А. за организиране и ръководене на организирана престъпна група. \r\n***\r\nОт 10.00 часа в Националния пресклуб на БТА Гражданска инициатива „Да спасим Кара дере” ще даде пресконференция на тема „Парламентът чества 139 години от основаването си, ще гласува ли промените в Закона за земеделските земи в нарушение на правилника си?“.\r\n***\r\nВ 11.00 часа в Големия салон на БАН ръководителят на общоакадемичния проект „Траките“ чл.-кор. Васил Николов ще представи книгата „Тракийската древност: технологични и генетични изследвания, история и нематериално наследство“.\r\n***\r\nВ 11.00 часа в Аулата в Аджибадем Сити Клиник Болница Токуда ще се състои пресконференция, на която ще бъдат представени подробности за нова Клиника по Нуклеарна медицина, нов линеен ускорител в Отделението по Лъчелечение и напълно реновирано крило за Клиниката по Ортопедия и травматология и отделението по Физикална и рехабилитационна медицина.\r\n***\r\nОт 11.20 часа в ЦНСТ за деца и младежи „Паисий Хилендарски“  в ж.к. „Люлин“ 1, Направление „Архитектура и градоустройство“ – СО съвместно с преподавателите и учениците от 143 – то ОУ „Георги Бенковски“, под патронажа на Главния архитект на Столична община арх. Здравко Здравков, ще дарят уреди за спорт, закупени след благотворителна изложба базар. \r\n***\r\nОт 11.30 часа пред сградата на Столична община ще се състои протест под надслов „Не на насилието в детски градини и училища\".\r\n***\r\nВ 12.00 часа пред Министерство на околната среда и водите ще се проведе протест под надслов „Подари обедната си почивка на Пирин“.\r\n***\r\nОт 12.00 часа в Националния пресклуб на БТА Българският енергиен и минен форум ще даде пресконференция на тема „Реформите в енергетиката и очакваното отражение върху пазара на електроенергия и природен газ“. \r\n***\r\nОт 13.45 в зала „Родопи“ в Интер Експо Център ще се състои лекция на тема „Маркетингът за туристическия бизнес през 2018: Тенденции и възможности\". Събитието е част от „Ваканция и СПА Експо“. \r\n***\r\nОт 16.00 часа в централното фоайе на Университетската библиотека на СУ ще бъде открита изложбата „Новите седмочисленици“.\r\n***\r\nОт 18.00 часа в Мраморно фоайе, I етаж на Столична библиотека ще бъде представена новоизлязлата книга от Николай Иванов  „Нови доказателства за гроба и костите на Левски и Бенковски“ със специалното участие на проф. Пламен Павлов.\r\n***\r\nОт 18.00 часа в Двореца, пл. „Княз Aлександър I“, ще бъде представена изложба на художника Константин (Кочо) Гърнев (1893-1966), подготвена от екипа на галерия „Виктория“ и Националната галерия.\r\n***\r\nОт 13.30 часа, на Голяма сцена, в сградата на Драматичен театър „Никола Вапцаров”-Благоевград ще се проведе пресконференция по повод ПРЕМИЕРАТА на спектакъла „НОЖИЦА - ТРЕПАЧ” от Паул Портнер.\r\n***\r\nОт 14.00 часа в голямата зала на първия етаж на Областната администрация – Бургас, Комисията за защита от дискриминация ще проведе пресконференция, на която ще даде подробности за Национална кампания за достъпна архитектурна среда под наслов „ДОСТЪПНА БЪЛГАРИЯ“.\r\n***\r\nОт 16.30 до 18.00 часа в централата на ПП ГЕРБ на улица „Конт Андрованти\" 5, общинският съветник Пеньо Мечков ще има приемен ден за граждани. \r\n***\r\nОт 18.00 часа в зала „Петя Дубарова“ доц. д-р Андроника Мàртонова от Институт за изследване на изкуствата към БАН ще изнесе публична лекция, посветена на източноазиатското кино.\r\n***\r\nОт 11.45 часа в Национално училище по изкуствата „Добри Христов“ ще се състои официална церемония за стартиране на основните дейности по проект „Реконструкция и модернизация на НУИ „Добри Христов“, гр. Варна“, финансиран по Оперативна програма „Региони в растеж“ 2014-2020 г. с бенефициент Министерство на културата. \r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски” №1  общинският съветник Станислав Иванов ще има приемен ден за граждани. \r\n*** \r\nОт 11.00 часа на стадион \"Ивайло\" ще се проведе пресконференция преди началото на пролетния полусезон. -\r\n*** \r\nОт 15.30 часа в малкия салон на МОБАЛ \"Д-р Стефан Черкезов\" ще се проведе Открит урок по първа долекарска помощ за учениците от БМЧК при СУ \"Вичо Грънчаров\" - Горна Оряховица. \r\n*** \r\nОт 14.30 часа в сградата на Завод 2 на „Екстрапак“ ООД, село Леденик ще се проведе пресконференция за стартиране на проект „Подобряване на енергийната ефективност в „Екстрапак“ ООД“, реализиран по Оперативна програма „Иновации и конкурентоспособност“ 2014-2020. \r\n*** \r\nОт 19.00 часа в малка зала на  МДТ „Константин Кисимов“ ще бъде представена пиесата „Духът на поета“.\r\n***\r\nВ Художествената галерия в града ще бъде открита изложба „Майстори на графичните техники“. \r\n***\r\nВ читалнята на Народно читалище „Йордан Йовков – 1870 г.“ ще се проведе час по четене – разкази за Васил Левски.\r\n***\r\nОт 17.30 часа в зала „Васил Караиванов” в Карлово ще бъде представена книгата на проф. Пламен Павлов „Левски: Другото име на свободата”. \r\n***\r\nОт 10.30 часа в Заседателната зала , етаж III на Община Плевен ще се състои встъпителна пресконференция за представяне на проекта „Основен ремонт и въвеждане на мерки за енергийна ефективност в ДФСГ„Интелект“-град Плевен“. В 12.00 часа в двора на ДФСГ „Интелект“ ще се проведе и официалната церемония „Първа копка“.\r\n***\r\nОт 09.00 часа в Общинския съвет ще се проведе редовната сесия на общинските съветници.\r\n***\r\nОт 09.15 часа в зала 1 на Районния съд ще се проведе заседание по делото срещу Николай Н., обвинен в присвояване на чужди пари. \r\n***\r\nОт 09.30 часа в зала 5 на Окръжния съд ще се проведе заседание по делото срещу Атанас Х., обвинен, че при управление на МПС е нарушил правилата за движение и по непредпазливост е причинил смъртта на моторист. \r\n***\r\nОт 09.30 часа в зала 1 на Апелативния съд ще се проведе заседание по делото, образувано по протест на Окръжна прокуратура – Хасково срещу присъда, с която Окръжен съд – Хасково е признал за виновен подсъдимия Петър Х. в това, че е опитал да внесе цигари без акцизен бандерол. \r\n***\r\nОт 11.30 часа в зала 1 на Апелативния съд ще се проведе заседание по делото, образувано по жалба на подсъдимия срещу присъда на Окръжен съд – Стара Загора, с която подсъдимият Георги И. е признат за виновен в опит за умишлено убийство. \r\n***\r\nОт 11.30 часа е зала 5 на Окръжния съд ще се проведе заседание по делото срещу Благой Н., обвинен, че при управление на МПС е нарушил правилата за движение и по непредпазливост е причинил смъртта на друг човек.\r\n***\r\nОт 13.30 часа в зала 10 на Районния съд ще се проведе заседание по делото срещу Кирил Рашков, обвинен в извършването на непристойни действия спрямо двама журналисти.        \r\n***\r\nОбщинските съветници от  ГЕРБ в Пловдив ще проведат приемни с гражданите, както следва:\r\nПетър Попов и Ясен Михайлов от 17.30 до 19.00 часа в офиса на  ГЕРБ в район „Западен” на ул.  „Царевец” № 9; Гошо Къчков, от 17.30 до 19.00 часа в офиса на ГЕРБ в район „Северен” на бул. „Марица” №91; Пенчо Малинов, от 17.00 до 18.30 часа в офиса на  ГЕРБ в район „Източен” на ул. „Коста Паница” №5; Веселин Маневски, от 16.00 до 18.00 часа в офиса на  ГЕРБ в район „Южен” на ул.  „Академик Петър Динеков” № 1А. \r\n***\r\nОт 10.30 часа областният управител на област Русе Галин Григоров ще открие регионален форум на тема: „Дигитализация и бъдещето на труда – предизвикателства и възможни решения“.\r\n***\r\nОт 18.00 часа в зала „Петър Стойков“ ще бъде открита първата самостоятелна изложба живопис „Просто… багри“ на Иванка Дерекьовска. \r\n***\r\nОт 18.30 часа в РБ „Захарий Княжески“ ще бъде представен френският документален филм „Земя“. \r\n***\r\nОт 14.00 часа ще се проведе заседание на Общински съвет -Трън.\r\n***\r\nОт 11.00 часа в зала „Марица“ ще се проведе заседание на Комисията по заетост към Областния съвет за развитие в област Хасково.", "date": "2018.02.14", "title": "Предстоящи събития в страната за 15 февруари (Агенция „Фокус“)"}
{"url": "http://www.focus-news.net/news/2018/02/14/2488577/plovdiv-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на цялата област Пловдив. Това съобщи за Радио „Фокус“ – Пловдив дежурният в Областно пътно управление. В момента валежите са спрели навсякъде. Водачите трябва да бъдат внимателни в района на Лъки и Здравец, където е паднал и сняг, но в момента там е опесъчено. Опасност от свлачища има по пътя Кричим-Девин, Троян-Кърнаре и Асеновград-Смолян.\r\nТрафикът в Пловдив е натоварен в този час. Натоварено е движението и по пътищата Пловдив-Асеновград, Пловдив-Карлово и Пловдив-Пещера.\r\nПроходът Троян-Кърнаре е изцяло затворен за движение на всички моторни превозни средства.\r\nЦветана ТОНЧЕВА", "date": "2018.02.14", "title": "Пловдив: Мокри са пътните настилки на територията на областта"}
{"url": "http://www.focus-news.net/news/2018/02/14/2488580/nikolina-yordanova-obshtina-sadovo-lipsvat-mladi-uchiteli-v-detskite-gradini-v-obshtinata.html", "text": "В детските градини в община Садово липсват млади учители. Това каза за Радио „Фокус“ – Пловдив Николина Йорданова, експерт в Отдел „Образование” към Общината. „Нямаме недостиг на персонал. Понякога се налага, когато има болен учител или отсъства за по-дълго време, да се обявява свободно място, за да се заеме, но поне на този етап не сме стигали до ситуация, в която да не можем да покрием съответното обявено свободно място“, каза Николина Йорданова. По думите й е притеснителен фактът, че все по-малко хора се посвещават на професията учител. „Много са малко младите хора, които се задържат за по-дълго време в тази сфера. Повечето търсят по-леки форми за справяне с ежедневието си и се насочват към други области, където вероятно се чувстват под по-малък стрес и напрежение“, коментира Николина Йорданова. Тя каза, че се отзовават доста учители, които са навършили пенсионна възраст, когато са потърсени от директори на учебните заведения за оказване на съдействие и помощ в учебния процес, когато има повече отсъстващи учители. „Според новата наредба вече може не само хората с педагогическа правоспособност да кандидатстват за обявени свободни работни места в детските градини. Когато няма други кандидати, могат да бъдат взети и други учители от други специалности, които не са завършили предучилищна педагогика“, каза Николина Йорданова. По думите й през летните месеци се налага да има кратковременни замествания на учители, тъй като тогава те се възползват от полагаемия им се годишен отпуск. „Тогава се налага и хора със средно образование да заемат местата. През лятото те нямат такава задължителна преподавателска работа, а повечето е в сферата на заниманията – всекидневни игри, свободното време на децата да бъде по интересен начин уплътнено, няма такива задължителни педагогически ситуации, които са свързани с учебната година от септември до края на май месец“, каза Николина Йорданова. По думите й през лятото се дава възможност и на студенти, които учат Педагогика или Начална и предучилищна педагогика в Пловдивския университет да практикуват учителската професия. „Такъв тип кадри се формират на територията на областта“, каза Николина Йорданова. Въпреки това обаче, младите специалисти много бързо се отказват от професията учител.\r\nВесела КРЪСТЕВА", "date": "2018.02.14", "title": "Николина Йорданова, Община Садово: Липсват млади учители в детските градини в общината"}
{"url": "http://www.focus-news.net/news/2018/02/14/2488579/gd-granichna-politsiya-intenziven-e-trafikat-na-gkpp-ruse-i-na-gkpp-dunav-most-vidin-na-izhod-za-tovarni-avtomobili.html", "text": "На българо-румънската граница  на ГКПП \"Русе\" и ГКПП \"Дунав мост Видин\" трафикът е интензивен на изход за товарни автомобили. Това съобщиха от пресцентъра на ГД \"Гранична полиция\". На българо-сръбската граница, на българо-македонската, на българо-гръцката и на българо-турската трафикът е нормален на всички гранични контролно-пропускателни пунктове.", "date": "2018.02.14", "title": "ГД \"Гранична полиция\": Интензивен е трафикът на ГКПП \"Русе\" и на ГКПП \"Дунав мост Видин\" на изход за товарни автомобили"}
{"url": "http://www.focus-news.net/news/2018/02/14/2488584/plovdiv-za-parvi-pat-avtobusi-ot-gradskiya-transport-shte-se-dvizhat-do-kv-ostromila.html", "text": "За първи път автобуси от градския транспорт в Пловдив ще се движат до кв. „Остромила“. Това съобщиха за Радио „Фокус“ – Пловдив от ръководството на ОП „Организация и контрол на транспорта“. За целта се удължават маршрутите на автобуси №9 и 113, като промяната влиза в сила от утре – 15 февруари.  През ул. „Остромила“ ще се движи автобус №113, който от досегашната си последна спирка на колелото при Централна гара ще продължава на запад по бул. „Христо Ботев“, „Коматевско шосе“, „Остромила“ до обръщалото в кв. „Беломорски“. Частично се променя маршрутът и на автобусна линия №9 от общинската транспортна схема в посока от кв. „Гагарин“ към ЖР „Тракия“, като автобусите ще отиват до Зона А12  по ул. „Съединение“.\r\nОсигуряването на удобен градски транспорт до крайните квартали е една от заложените мерки на Община Пловдив за по-чист въздух, като целта е да се ограничи използването на личните автомобили. Оптимизацията на общинската транспортна схема е изцяло съобразена с изявените желания на гражданите.\r\nТони МИХАЙЛОВ", "date": "2018.02.14", "title": "Пловдив: За първи път автобуси от градския транспорт ще се движат до кв. „Остромила“"}
{"url": "http://www.focus-news.net/news/2018/02/14/2488583/shumen-izlozhba-kamennata-arena-na-pliska-e-predstavena-v-regionalniya-istoricheski-muzey.html", "text": "Изложба „Каменната арена на Плиска“, археологически проучвания 2005 – 2015 г., е представена в Регионалния исторически музей в Шумен. Експозицията събира десетгодишните археологически проучвания на уникалното съоръжение в първата българска столица, съобщиха от музея. Изградена непосредствено до Дворцовия център, арената заема важно място в структурата на столичното градоустройство. На нея археолозите попадат неочаквано, в търсене на дървена цитадела, а геофизичните проучвания показват, че става въпрос за кръгла каменна площадка, разположена на площ от 1 декар и заобиколена от дървена ограда. Откритата керамиката датира функционирането на арената в периода от края на ІХ до средата на Х в. Открити са находки и от втората половина на Х –  първата половина на ХІ век. В експозицията са изложени най-интересните артефакти, открити по време на археологическите разкопки – цели глинени съдове, фрагменти с графити, реликварий, нагръдни кръстове, накити от благородни метали и медни сплави – обици, висулки, пръстени, катарами, коланни накрайници и апликации за облекло, златни, сребърни и медни монети.", "date": "2018.02.14", "title": "Шумен: Изложба „Каменната арена на Плиска“ е представена в Регионалния исторически музей"}
{"url": "http://www.focus-news.net/news/2018/02/14/2488573/mrt-makedoniya-ministar-predsedatelite-na-gartsiya-i-turtsiya-sa-obsadili-krizata-v-egeysko-more.html", "text": "Министър-председателите на Гърция и Турция, съответно Алексис Ципрас и Бинали Йълдъръм, са обсъдили кризата в Егейско море в рамките на телефонен разговор, предава Македонска радио телевизија (МРТ).\r\nМедията припомня, че гръцко-турската криза възникна около малката ненаселена островна група Имия/Кардак. Както Атина, така и Анкара претендират суверенитет над двата острова. Напрежението в района им се изостри в понеделник, след като плавателен съд на турската брегова охрана удари гръцки патрулен кораб.: Тереза Герова", "date": "2018.02.14", "title": "МРТ (Македония): Министър-председателите на Гърция и Турция са обсъдили кризата в Егейско море"}
{"url": "http://www.focus-news.net/news/2018/02/14/2488586/otkriha-keramichna-plochka-s-drevni-nadpisi-otpredi-8-000-godini.html", "text": "Керамична плочка с древни надписи отпреди 8 хилядолетия откриха при теренно обхождане в чертите на Нова Загора археолози от експедицията на доц. д-р Красимир Ников от НАИМ при БАН. Това съобщиха от пресцентъра на Регионален исторически музей - Сливен. „Артефактът от късната новокаменна епоха (VІ-то хилядолетие пр. н.е.) е бил намерен в близост до праисторическо поселище край някогашния хлебозавод в малкото тракийско градче“, уточни д-р Веселин Игнатов от местния исторически музей. Според специалистите това е възможно най-старото свидетелство по нашите земи и евентуално в Европа, за съществуването на т.нар. протописменост много преди появата на писменост в древния Египет.\r\nПо думите на праисторика д-р Татяна Кънчева – Русева знаците върху плочката, която е с размери 10х3,5 см, не са пиктограми. Тя е предприела вече опити за разтълкуването им и е категорична, че новата находка е далеч по-стара от вече известните плочки от Карановската могила и селата Градешница и Орлово.\r\n„Тези плочки са носели определена информация за хората, населявали тези земи. Има мнения, че това е своеобразен обреден календар, но други изследователи ги свързват с далеч по-сложни отношения“, коментира д-р Кънчева. Тя е категорична, че не става дума за декорация или друг вид украса. На същото място са открити и фрагменти от керамични съдове, на които има аналогични знаци, особен интерес представлявал техният огледален характер, уточни д-р Игнатов.\r\nИсториците напомнят, че от няколко десетилетия съществува хипотезата за т.нар. „дунавска протописменост“, правени са опити за обясняване на знаците по до сега открити артефакти, но все още липсва цялостна теория. Предполага се, че тези плочки са били изключително ценни за прадедите ни и те са били съхранявани на специално място в жилищата им. Знаците са били нанасяни с остър предмет преди изпичането на плочката.\r\n„Уникалният артефакт ще бъде запазен в историческия музей – Сливен“, обясни директорът на културния институт Николай Сираков.", "date": "2018.02.14", "title": "Откриха керамична плочка с древни надписи отпреди 8 000 години"}
{"url": "http://www.focus-news.net/news/2018/02/14/2488563/afp-opravdaha-klyuchov-zapodozryan-za-teroristichnite-ataki-v-parizh-ot-2015-godina.html", "text": "В сряда френски съд оправда ключов заподозрян, свързан с терористичните нападения в Париж от 13 ноември 2015 година, предава AFP. Процесът е първия за серията атентати във френската столица, в резултат на които бяха убити 130 души. \r\nПрокурорите поискаха присъда от четири години лишаване от свобода за Джавад Бендауд. Мъжът е отдал под наем жилището си на джихадистите, планирали нападението. Обвиненията в тероризъм срещу него обаче бяха снети, след като магистратите констатираха липсата на достатъчно доказателства за това, че Бендауд е бил наясно какви са наемателите му. : Тереза Герова", "date": "2018.02.14", "title": "AFP: Оправдаха ключов заподозрян за терористичните атаки в Париж от 2015 година"}
{"url": "http://www.focus-news.net/news/2018/02/14/2488587/avigdor-liberman-ministar-na-otbranata-na-izrael-iran-ni-obyavi-voyna-mnogo-otdavna.html", "text": "Министърът на отбраната на Израел Авигдор Либерман увери, че страната му ще направи всичко необходимо, за да предотврати усилията на Иран да укрепи позициите си в Сирия, пише вестник The Jerusalem Post.\r\n„Иран ни обявява война. Най-високите ешелони в Техеран искат да изтрият ционистката общност; те не крият факта, че искат да изтрият държавата Израел от лицето на земята\", подчерта Либерман в рамките на конференция в Тел Авив.\r\n„Иран се бори с нас също и чрез „Хизбула“, „Ислямския джихад“, а и сега и „Хамас“, и - разбира се, сирийския режим. За съжаление, това е ежедневна война не само във военен аспект, но също и в този на международния тероризъм и правим всичко възможно, за да запазим сигурността на Израел. Всичко, което трябва да направим, е направено“, подчерта Либерман. \r\nВ събота  ирански дрон, излетял от сирийската база Т4 в северната провинция Хомс, прелетя през йорданска територия, преди да проникне във въздушното пространство на Израел. Апаратът бе свален от израелски хеликоптер. В отговор ВВС на Израел нанесоха удари срещу сирийската база, припомнят от редакцията.\r\n„Иранската дейност, разбира се, трябва да ни притеснява. Това не са само теоретични заплахи. Те инвестират милиарди долари в оръжия за масово унищожение и се опитват да се установят в Сирия\", алармира министърът..: Тереза Герова", "date": "2018.02.14", "title": "Авигдор Либерман, министър на отбраната на Израел: Иран ни обяви война много отдавна"}
{"url": "http://www.focus-news.net/news/2018/02/14/2488581/the-new-york-times-rusiya-gleda-na-mezhdinnite-izbori-v-sasht-kato-shans-za-vsyavane-na-novi-razdori-preduprezhdavat-amerikanskoto-razuznavane.html", "text": "Русия вече се меси в междинните избори в САЩ, насрочени за тази година. Това предупредиха високопоставени служители на американското разузнаване, допълвайки, че Москва използва цифрова стратегия за влошаване на политическите и социални разделения в страната, пише вестник The New York Times.\r\nРусия използва фалшиви профили в социалните медии за разпространяване на дезинформация, твърдят официалните лица. В Европа също не са в безопасност, а руската намеса едва ли ще приключи с изтичането на годината, алармират експертите.\r\n„Очакваме Русия да продължи да използва пропаганда, социални медии, фалшиви профили, състрадателни говорители и други средства за влияние, за да се опита да изостри социалните и политическите пукнатини в САЩ\", заяви Дан Коатс, директор на националното разузнаване.\r\nВ рамките на ежегодно заседание на сенатската комисия за разузнаване Коатс и други високопоставени служители на разузнавателните служби изтъкнаха две основни предизвикателства за САЩ: борба с потока на руска дезинформация и защита на избирателните системи в отделните щати, които след 2016 г. са възприемани от мнозина като изключително уязвими.\r\n„Не бива да има съмнение, че Русия възприема миналия си опит като успешен и гледа на междинните избори в САЩ през 2018 г. като на потенциална цел за действия за руско влияние“, коментира Коатс, говорейки редом до Майк Помпео, директора на ЦРУ, до директора на ФБР и други високопоставени представители на разузнавателните служби.\r\n„Не виждаме доказателства за значителна промяна от миналата година\", подчерта Коатс.\r\nПредупрежденията са във впечатляващ противовес на публичните коментари на държавния глава на САЩ Доналд Тръмп, който посрещна с подигравка твърденията за руска намеса в президентските избори от 2016 г., подчертават от редакцията.: Тереза Герова", "date": "2018.02.14", "title": "The New York Times: Русия гледа на междинните избори в САЩ като шанс за всяване на нови раздори, предупреждават американското разузнаване"}
{"url": "http://www.focus-news.net/news/2018/02/14/2488592/milen-nikolov-rim-burgas-prez-noviya-arheologicheski-sezon-shte-prodalzhat-razkopkite-na-akve-kalide-i-na-krepostta-rusokastro.html", "text": "През новия археологически сезон ще продължат разкопките на Акве калиде и на крепостта Русокастро. Това каза за Радио „Фокус“-Бургас Милен Николов, директор на РИМ-Бургас. На крепостта Русокастро ще продължи разкритието на цитаделата, която е на площ от близо 2 дка. „Миналата година разкрихме част от укрепителната система, започнахме да разкриваме водохранилището, монументална сграда с пилони, разкрихме и втория етаж“, добави още той. Финансирането за крепостта е осигурено от Община Камено и от Министерството на културата. На крепостта Акве калиде ще продължи доразкриването на източната страна на античната баня, а средствата ще дойдат от Община Бургас. Николов каза още, че в момента се подготвят отчетите от миналогодишните разкопки, които ще се предадат в Националния археологически институт с музей между 22 февруари и 10 март.\r\nМария РУСЕВА", "date": "2018.02.14", "title": "Милен Николов, РИМ-Бургас: През новия археологически сезон ще продължат разкопките на Акве калиде и на крепостта Русокастро"}
{"url": "http://www.focus-news.net/news/2018/02/14/2488589/plovdiv-obuchitelen-seminar-po-proekt-muzeite-kato-sotsialni-i-obrazovatelni-prostranstva-shte-se-provede-v-grada-na-16-fevruari.html", "text": "Обучителен семинар по проект „Музеите като социални и образователни пространства“ ще се проведе в Регионалния исторически музей в Пловдив на 16 февруари. Това съобщиха за Радио „Фокус“-Пловдив от Фондация „Пловдив 2019“. Събитието ще се проведе от 12.00 часа и се организира от Българо-американската комисия за образователен обмен „Фулбрайт“, Фондация „Моят музей“ и Регионален исторически музей-Пловдив. Партньорският проект е част от програмата на „Пловдив – Европейска столица на културата 2019“, като на 16 февруари ще е първото обучение, осъществено по него. То ще е насочено към практическата работа на музеите с различни публики и в него ще вземат участие експерти и специалисти по комуникации от музеите от цялата страна.\r\nВ рамките на семинара ще бъде представен и сборникът „Музейни експозиции и стандарти: Поглед напред“. Изданието представя подбор на доклади от международна конференция, организирана в София през 2016 година от Двустранната българо-американска комисия за опазване на културното наследство на България. „Сборникът представя и значителна подборка от основополагащи документи на Съюза на американските музеи и на водещи музеи в САЩ. Тези текстове задават професионалните стандарти в области като колекциониране, експозиции, работа с публики, а също и насоки за образователно съдържание и програми, свързани с културно-историческото наследство“, обясниха от Фондация „Пловдив 2019“.\r\nТони МИХАЙЛОВ", "date": "2018.02.14", "title": "Пловдив: Обучителен семинар по проект „Музеите като социални и образователни пространства“ ще се проведе в града на 16 февруари"}
{"url": "http://www.focus-news.net/news/2018/02/14/2488585/ministar-ekaterina-zaharieva-ottuk-natatak-dobrosasedskite-otnosheniya-s-makedoniya-shte-varvyat-nagore-pokazahme-che-mozhem-da-reshavame-problemite-na-balkanite-sami.html", "text": "Оттук нататък добросъседските отношения с Македония ще вървят само нагоре, показахме, че можем да решаваме проблемите на Балканите сами. Това каза вицепремиерът по правосъдната реформа и министър на външните работи Екатерина Захариева, след като бяха разменени ратификационните документи, с които влиза в сила Договорът за приятелство, добросъседство и сътрудничество между Република България и Република Македония, предаде репортер на Агенция „Фокус“. „За мен е радост днес, в присъствието на премиера да разменим ратификационните документи“, заяви Захариева. „Дори преди влизането в сила на този договор резултатите вече са видими – много срещи между министрите, много подписани споразумения. След подписването на Договора за добросъседство от август досега има 11% ръст на стокообмена между двете държави и 10% ръст на туристите. Нямаме право да не оправдаем доверието на гражданите“, каза още външният министър. По думите й предстои работа по формирането на междуведомствена комисия, като от страна на България и от страна Македония ще бъдат включени по 7 души – общо 14. „Искам да благодаря на колегата си за конструктивната работа. Убедена съм, че оттук нататък добросъседските отношения ще вървят само нагоре. Показахме, че можем да решаваме проблемите на Балканите сами и само за няколко месеца да постигнем напредък, който не беше постигнат от години“, коментира още Екатерина Захариева.\r\nЦветилена СИМЕОНОВА", "date": "2018.02.14", "title": "Министър Екатерина Захариева: Оттук нататък добросъседските отношения с Македония ще вървят нагоре, показахме, че можем да решаваме проблемите на Балканите сами"}
{"url": "http://www.focus-news.net/news/2018/02/14/2488593/plovdiv-nad-11-000-darveta-sa-posadeni-v-grada-prez-poslednite-sedem-godini.html", "text": "Над 11 000 дървета са посадени в Пловдив през последните седем години. Това каза за Радио „Фокус“ – Пловдив Стоян Алексиев, директор на Общинско предприятие „Градини и паркове“. По думите му зелената система на Пловдив е на едно много високо ниво. „Всички паркове, детски площадки и съоръжения се поддържат доста добре и редовно се почистват“, каза Стоян Алексиев. Той коментира, че парковите кошчетата за смет се изпразват на два или три дни, а косенето на трева се извършва на една или две седмици. Приготовленията за пролетния сезон на ОП „Градини и паркове“ включват засаждане на дървета. „Където има възможност засаждаме дървета, като гледаме те да не пречат, да не закриват светофари, билбордове и пътни знаци. Дърветата трябва да са на подходящо място и в подходящ вид“, коментира Стоян Алексиев.\r\nВесела КРЪСТЕВА", "date": "2018.02.14", "title": "Пловдив: Над 11 000 дървета са посадени в града през последните седем години"}
{"url": "http://www.focus-news.net/news/2018/02/14/2488582/dogovorat-za-dobrosasedstvo-mezhdu-balgariya-i-makedoniya-ofitsialno-vleze-v-sila.html", "text": "Вицепремиерът по правосъдната реформа и министър на външните работи Екатерина Захариева и министърът на външните работи на Република Македония Никола Димитров подписаха на официална церемония в Министерския съвет и в присъствието на министър-председателя Бойко Борисов Протокол за размяна на ратификационните документи, с които влиза в сила Договорът за приятелство, добросъседство и сътрудничество между Република България и Република Македония, предаде репортер на Агенция „Фокус“. Агенция „Фокус“ припомня: На 15 януари на своята 30-а сесия македонският парламент ратифицира Договора за приятелство, добросъседство и сътрудничество между България и Македония с 61 гласа „за“ и един „въздържал се“. Три дни по-късно това направиха и българските депутати. Те приеха документа единодушно, със 186 гласа „за“. Веднага след това българският външен министър Екатерина Захариева заяви, че няма как интересите на България да са различни от това да имаме стабилна, демократична и приятелска република Македония. Тя подчерта, че изпълнението на договора с Македония е започнало още преди ратификацията му, с общото честване на личности и обеща, че ще информира редовно Народното събрание за изпълнението на този договор. \r\nДоговорът беше подписан в Скопие на 1 август 2017 година от министър-председателите на България и Македония. Двамата премиери определиха подписването му като историческа стъпка. С него се определят основни принципи в двустранните отношения между България и Македония - уважение, доверие, разбирателство, добросъседство, взаимно зачитане на интересите и отчитане на обща история, която свързва двете държави.\r\nПредвижда се двете държави да провеждат срещи между представителите на органите на държавната власт на различни равнища, да си съдействат за поддържане на контакти между местните власти и гражданите. Предвижда се осигуряване на подкрепа за разширяване на туристическия обмен и на транспортните връзки. Важен момент в договора е създаването на Съвместна мултидисциплинарна експертна комисия по историческите и образователните въпроси. Мониторинг на изпълнението на разпоредбите на договора ще прави Съвместна междуправителствена комисия. Договорът въвежда и гаранция за ненамеса във вътрешните работи на България и задължение за предприемане на мерки за предотвратяване на недобронамерена пропаганда и омраза.\r\nЦветилена СИМЕОНОВА", "date": "2018.02.14", "title": "Договорът за добросъседство между България и Македония официално влезе в сила"}
{"url": "http://www.focus-news.net/news/2018/02/14/2488594/ep-deynostta-na-fronteks-v-balgariya-e-prakticheski-izraz-na-evropeyska-solidarnost.html", "text": "На 14 февруари 2018 г. в Дома на Европа в София се проведе пресконференция на членове на Европейския парламент от Комисията по граждански свободи, правосъдие и вътрешни работи, съобщават от пресслужбата на ЕП.\r\nЧленовете на Европейския парламент от Комисията по граждански свободи, правосъдие и вътрешни работи (LIBE) Мари-Кристин Вержиа (ЕОЛ/СЗЛ, Франция), Таня Файон (С&Д, Словения), Юдит Саргентини (Зелените, Нидерландия), Яромир Щетина (ЕНП, Чехия), Емил Радев (ЕНП, България) и Филиз Хюсменова (АЛДЕ, България) бяха на официално посещение в България между 12 и 14 февруари. \r\nЦелта на работното посещение бе да даде възможност на членовете на ЕП да получат информация от първа ръка за текущите операции на Фронтекс на българската сухопътна граница с Турция. \r\nЕвродепутатите се срещнаха с Бренд Кьорнер, заместник изпълнителен директор на Фронтекс, с членове на екипа на агенцията в Международния координационен център в главна дирекция „Гранична полиция“ на МВР в София, на граничния пункт „Капитан Андреево“, както и със служители от граничния надзор на сухопътната граница между България и Турция. \r\nДелегацията също така се срещна с вицепрезидента Илиана Йотова, министъра на вътрешните работи Валентин Радев и граничните власти, за да обсъди ситуацията на българската граница и сътрудничеството между българската гранична охрана и Фронтекс. \r\nЧленовете на ЕП посетиха граничния пункт на „Капитан Андреево“, тристранния общ контактен център за полицейско и митническо сътрудничество между България, Гърция и Турция, който се намира там, както и центъра за задържане на мигранти в Любимец. За да изградят още по-пълна представа за ситуацията в страната, те разговаряха и с представители на неправителствени организации и Върховния комисариат за бежанците на ООН (ВКБООН). \r\nПо време на заключителната пресконференция евродепутатите Мари-Кристин Вержиа (ЕОЛ/СЗЛ, Франция), Яромир Щетина (ЕНП, Чехия) и Емил Радев (ЕНП, България) дадоха оценка как се прилага новият регламент за Фронтекс по отношение на оперативните дейности на агенцията в България, включително текущата обстановка на сухопътната граница, самите операции и практическото сътрудничество на българските власти с Фронтекс. Те отбелязаха добавената стойност от разгръщането на екипите на Фронтекс в подпомагане на управлението на външната граница на България, включително за спазването на основните права на мигрантите. Дейностите на Фронтекс представляват един практически израз на европейската солидарност чрез предоставянето на човешки ресурси и оборудване от държавите членки. \r\nЧленовете на делегацията признават усилията и резултатите на България за осигуряване на ефективно управление на външната граница. Въпреки това, след дискусията с неправителствените организации и ВКБООН, те изразяват своята загриженост относно третирането на нелегалните мигранти на границата ни, оплакванията от насилие, упражнявано от властите, опасността от връщане към турската територия и положението на задържаните лица. Те се надяват, че политическата воля за справяне с тези недостатъци, изразена от органите на реда, в частност пълното зачитане на основните човешки права и принципа на забрана за връщане, ще доведе до конкретни резултати и по-нататъшен диалог. \r\nСпоред г-жа Вержиа има подобрение в прозрачността на механизма за подаване на жалби от мигранти, както и в обмяната на добри практики между Фронтекс и българските власти. Тя изрази своето уверение, че благодарение на Българското председателството може да се подобри диалогът на тристранното сътрудничество между ЕП, Фронтекс и националните власти. Яромир Щетина сподели, че делегацията не е станала свидетел на нарушения на човешките права от страна на българските органи на реда. Г-н Радев отбеляза, че информацията от неправителствените организации, касаеща отношението на граничните полицаи най-вече към нередовни мигранти, е била обсъдена с българските власти и подчерта, че са получени уверения от МВР и Граничната полиция за извършване на проверки по всеки един от официално подадените сигнали. Той допълни, че: „Често жалбите не са придружени от доказателства и са подадени, когато лицето вече е напуснало страната. Дори в чести случаи мигрантите са съветвани от трафикантите на хора да твърдят, че в България отношението към тях не е добро, за да не бъдат връщани обратно в страната, когато са заловени в Западна и Северна Европа, което е тяхната основна цел.“ \r\nВсички членове на делегацията изразиха своята подкрепа за присъединяването на България към Шенгенското пространство и изказаха благодарност на българските власти и на Фронтекс за изключително професионалното посрещане и оказаната подкрепа на делегацията.", "date": "2018.02.14", "title": "ЕП: Дейността на Фронтекс в България е практически израз на европейска солидарност"}
{"url": "http://www.focus-news.net/news/2018/02/14/2488596/deutsche-welle-rusiya-e-osnovnata-zaplaha-za-iztochna-evropa-v-oblastta-na-sigurnostta.html", "text": "Международният институт за стратегически изследвания препоръча на правителствата на европейските държави да оптимизират разходите за отбрана за по-успешно противопоставяне на заплахи като укрепването на Русия например, предава Deutsche Welle.\r\n„Русия остава основна заплаха в сферата на сигурността за страните от Източна и Северна Европа“, се казва в годишния доклад на института, публикуван в сряда в Лондон. \r\nДиректорът му Джон Чипман констатира, че „европейските държава все по-ясно осъзнават факта, че светът е опасно място“ и увеличават разходите си за отбрана. Той отбеляза, че през 2017 г. разходите на европейските страни за военните нужди са се увеличили с 3,6%, което е най-високият темп на ръст в целия свят. Чипман обясни, че това се дължи не само на засиления натиск на САЩ, които призовават Европа да се положи повече усилия за собствената си отбрана, но и на промените във възприятията за заплаха. \r\nВ доклада се отбелязват успехите на Русия, но и Китай, които водят до американската хегемония във военната сфера. От документа става ясно, че на фона на териториалните спорове в Източнокитайско море и Южнокитайско море, Пекин вече години наред увеличава военната си мощ. .: Тереза Герова", "date": "2018.02.14", "title": "Deutsche Welle: Русия е основната заплаха за Източна Европа в областта на сигурността"}
{"url": "http://www.focus-news.net/news/2018/02/14/2488588/makedonskiyat-ministar-nikola-dimitrov-dnes-istoriyata-se-usmihna-na-balgariya-i-makedoniya.html", "text": "Мисля, че днес е много важен ден за отношенията ни. Може би, символиката на 14 февруари, ми позволява да кажа, че днес историята се усмихна на България и Македония, а бъдещето им се отвори. Това каза министърът на външните работи на Република Македония Никола Димитров след като бяха разменени ратификационните документи, с които влиза в сила Договорът за приятелство, добросъседство и сътрудничество между Република България и Република Македония, , предаде репортер на Агенция „Фокус“. „Имаме съвсем различни отношения, още преди договорът да влезе в сила“, коментира той. „Утре министрите по транспорт на България, Македония и Албания имат среща, за да конкретизират обвързването, сближаването и улесняването на пътния и железопътния транспорт и ръстът в туризма“, обясни Никола Димитров и допълни, че страните ни имат много близки политически отношения. „Има много въпроси, които ни свързват и много общи интереси“, посочи той. „Имаме късмет, че се случва тази еволюция на отношенията между двете държави тогава, когато България председателства Съвета на ЕС“, коментира македонският външен министър. „Благодарни сме, че успяхте с лидерството на премиера Бойко Борисов в това да има толкова голямо внимание на страните членки на ЕС върху нашия регион. Имаме шанс с изправена глава да продължим напред“, заяви Никола Димитров. „Чест за мен е, че съм тук“, каза още той.\r\nЦветилена СИМЕОНОВА", "date": "2018.02.14", "title": "Македонският министър Никола Димитров: Днес историята се усмихна на България и Македония"}
{"url": "http://www.focus-news.net/news/2018/02/14/2488595/nimh-prez-sledvashtoto-denonoshtie-shte-bade-oblachno-maksimalnite-temperaturi-shte-sa-mezhdu-4-i-9.html", "text": "През нощта над много райони облачността временно ще се разкъса, но още преди обяд отново ще се заоблачи и през деня ще се задържи предимно значителна. Само в крайните южни райони на отделни места все още е възможно да превали слабо. Това съобщи за Агенция „Фокус” дежурният синоптик Евгения Егова от Националния институт по метеорология и хидрология (НИМХ) при Българската академия на науките (БАН).  Ще духа слаб, преди обяд в Северна и Източна България до умерен вятър от запад-северозапад. Минималните температури ще са между минус 4° и 1°, максималните - между 4° и 9°. Атмосферното налягане е по-ниско от средното за февруари - ще продължи да се повишава.  \r\nПо Черноморието ще бъде предимно облачно. Вероятността за валежи е малка. Преди обяд ще духа до умерен вятър от запад-северозапад, който след обяд ще се ориентира от североизток и ще отслабва. Максималните температури ще са 7-9°, температурата на морската вода е 5-7°. Вълнението на морето ще е 2-3 бала.  \r\nНад планините ще е предимно облачно, на отделни места в южните планински райони ще превали слаб сняг. Ще духа умерен вятър със западна компонента, който след обяд ще започне да се ориентира от юг. Максималната температура на височина 1200 метра ще е около 0°, на 2000 метра – около минус 5°.  \r\nВ петък и събота в равнинната част от страната ще се задържи предимно облачно, на места ще бъде мъгливо. В планините и планинските райони облачността ще намалее до предимно слънчево време. Минималните температури ще останат без промяна, а дневните ще се повишат с 3-4 градуса. В неделя облачността ще се увеличи и на места в Западна България ще превали слаб дъжд, в планините - сняг.", "date": "2018.02.14", "title": "НИМХ: През следващото денонощие ще бъде облачно, максималните температури ще са между 4° и 9°"}
{"url": "http://www.focus-news.net/news/2018/02/14/2488597/v-glavnata-kvartira-na-nato-v-bryuksel-zapochna-redovnata-sreshta-na-ministrite-na-otbranata-na-stranite-chlenki-na-nato.html", "text": "В Главната квартира на НАТО в Брюксел започна днес, 14 февруари, редовната среща на министрите на отбраната на страните-членки на НАТО. От българска страна в нея участва заместник министър-председателят по обществения ред и сигурността и министър на отбраната Красимир Каракачанов. Това съобщиха от пресцентъра на Министерството на отбраната.\r\nВ първия работен ден министрите на отбраната обсъдиха постигнатия напредък в изпълнението на ангажимента за увеличаване на разходите за отбрана, приет на срещата на върха на НАТО в Уелс през 2014 г. и препотвърден на специалната среща през май 2017 г. С оглед изпълнението на тези ангажименти на 3 януари 2018 г. Министерският съвет на Република България одобри Национален план за повишаване на разходите за отбрана на 2% от БВП до 2024 г. Тези усилия на страната ни, както и на другите съюзници, бяха оценени позитивно, като същевременно бе подчертана необходимостта от допълнителна политическа воля за устойчивост на процеса.\r\nБяха дискутирани предприетите от НАТО действия за модернизация и адаптация, които включват промени на институционално ниво, в модела за управление на общото финансиране, както и във функционирането на Главната квартира на Алианса.  \r\nПървият ден от срещата ще завърши с работна вечеря, на която ще бъде обсъдено развитието на сътрудничеството между НАТО и ЕС след съвместната декларация от Варшава през 2016 г. В тази част от дебатите ще участва върховният представител на ЕС по въпросите на външните работи и политиката на сигурност Федерика Могерини и министрите на отбраната на Швеция и Финландия. Ще бъдат разгледани и въпроси, свързани с развитието на европейската отбрана, Постоянното структурирано сътрудничество на ЕС в областта на отбраната и Европейския фонд за отбрана.", "date": "2018.02.14", "title": "В Главната квартира на НАТО в Брюксел започна редовната среща на министрите на отбраната на страните-членки на НАТО"}
{"url": "http://www.focus-news.net/news/2018/02/14/2488590/premierat-boyko-borisov-pozdravyavam-parlamentite-na-balgariya-i-makedoniya-byahme-hrabri-i-napravihme-neshto-dobro-za-dvete-strani.html", "text": "Искам да поздравя парламентите на двете държави. Ясно е, че ние като правителство бяхме храбри и направихме нещо добро и за двете страни. Така че специални поздрави на Зоран и оттук нататък имаме доста практическа работа. Това каза министър-председателят Бойко Борисов, след като бяха разменени ратификационните документи, с които влиза в сила Договорът за приятелство, добросъседство и сътрудничество между Република България и Република Македония, предаде репортер на Агенция „Фокус“. „Утре има среща на транспортните ни министри и всяка фаза по основните транспортни коридори – 4, 8 и 10, да ги подготвим и да ги докладваме на 1 март. Поканили сме премиерите на балканските държави, където минават тези коридори, и на срещата ще запознаем с всичко Европейския съвет. Мисля, че ще убедя всички, защото това, което предлагаме, трябва да стане.  А стане ли – Балканите ще бъдат красота! А ще стане, защото вече са на масата“, каза още премиерът Борисов.\r\nТой обясни, че следващата седмица – на 26 февруари, в Лондон Европейската банка за възстановяване и развитие е поканила на среща премиерите на Балканите. „Така че имаме едно доста силно финансиране – Световната банка, Европейската инвестиционна банка и Европейската банка за възстановяване и развитие. Така че ние трябва да сложим на масата трите неща, които искаме – магистралите, жп линиите и дигиталната инфраструктура. В бюджета има 30-40 млрд. евро, свързани с тази инфраструктура“, обясни Борисов.\r\nТой коментира и спора на Гърция и Македония за името на македонската държава. „Винаги много внимавам да не излезе, че даваме съвети на другите страни, но ако Скопие и Атина бъдат храбри и намерят решение за спора на името, ще видите как в рамките на месеци нещата ще се развият в много добра посока. Така че стискам палци, България ще бъде конструктивна, взимането на това решение е важно“, каза Борисов.\r\nЦветилена СИМЕОНОВА", "date": "2018.02.14", "title": "Премиерът Бойко Борисов: Поздравявам парламентите на България и Македония – бяхме храбри и направихме нещо добро за двете страни"}
{"url": "http://www.focus-news.net/news/2018/02/14/2488591/dha-erdogan-posreshtna-s-ofitsialna-tseremoniya-v-rezidentsiyata-si-v-ankara-prezidenta-na-gambiya.html", "text": "Президентът на Турция Реджеп Тайип Ердоган посрещна с официална държавна церемония в резиденцията си „Бештепе” в столицата Анкара президента на Гамбия Адама Бароу, предаде информационната агенция Догу хабер ажансъ (ДХА). След разговор на „четири очи” и церемония по подписване на двустранни спогодби, двамата държавни глави ще дадат съвместна пресконференция, посочва още ДХА. Георги Димов", "date": "2018.02.14", "title": "ДХА: Ердоган посрещна с официална церемония в резиденцията си в Анкара президента на Гамбия"}
{"url": "http://www.focus-news.net/news/2018/02/14/2488601/varna-chast-ot-platnoto-na-bul-vladislav-varnenchik-v-posoka-izhoda-na-grada-vremenno-shte-bade-zatvoreno-za-dvizhenie.html", "text": "Във връзка с изграждането на бул. „Левски“ – в участъка от ул. „Подвис“ до ул. „Девня“, от 22.00 часа на 15 февруари до 6.00 часа на 16 февруари ще бъде затворено за движение платното на бул. „Владислав Варненчик“ в посока изход от града в отсечката от кръстовището с ул. „Патриарх Евтимий“ до ул. „Струга“. Това съобщиха от дирекция „Инженерна инфраструктура и благоустрояване“ към Община Варна. Кръстовището с ул. „Акад. Андрей Сахаров“ ще бъде отворено за преминаване на автомобили.", "date": "2018.02.14", "title": "Варна: Част от платното на бул. „Владислав Варненчик“ в посока изхода на града временно ще бъде затворено за движение"}
{"url": "http://www.focus-news.net/news/2018/02/14/2488600/plovdiv-novi-110-detsa-sa-klasirani-za-priem-v-detskite-gradini-i-yasli-v-grada.html", "text": "Нови 110 деца са класирани за прием в детските градини и ясли в град Пловдив. Това съобщиха за Радио „Фокус“ – Пловдив от отдел „Връзки с обществеността“ на Общината след поредното текущо класиране за прием за учебната 2017/2018 година. В класирането са взели участие общо 480 деца. От тях 338 деца са кандидатстващи за яслените групи. Броят на желаещите прием в първа възрастова група е 103, във втора – 20 деца и 19 кандидатстващи деца са за подготвителните групи. Обявените места са били общо 324. Класирани са 110 деца, от които 63 в яслените групи, 25 в първа възрастова група, 13 във втора и 9 в трета подготвителни групи. Оставащите некласирани 10 деца в подготвителните групи са обхванати от образователната система, но родителите желаят преместване от подготвителна група в училище в група в детска градина или от една детска градина в друга.\r\n„Към настоящия момент има недостиг на места за децата на яслена възраст, тъй като родените през 2015 година, които сега са все още в яслите, ще постъпят в детските градини от началото на 2018/2019 учебна година. Тогава, след постъпване на 7-годишните в първи клас, ще бъдат сформирани новите първи възрастови групи и съответно яслите ще приемат най-много деца към края на лятото. Свободни места ще има и на всички текущи класирания до тогава – родителите следва да следят публикуваната информация и да направят своя избор от тях при подаване на заявления за кандидатстване“, поясниха от пресцентъра на Общината.\r\nСледващото текущо класиране за настоящата учебна година е на 1-ви март, като свободните места за него ще бъдат обявени в срок до 20-ти февруари включително.\r\nТони МИХАЙЛОВ", "date": "2018.02.14", "title": "Пловдив: Нови 110 деца са класирани за прием в детските градини и ясли в града"}
{"url": "http://www.focus-news.net/news/2018/02/14/2488603/gabrovo-blizo-9-500-snimki-i-dokumenti-sa-digitalizirani-v-regionalniya-istoricheski-muzey-prez-2017-godina.html", "text": "9 441 снимки и документи са дигитализирани в Регионален исторически музей – Габрово през 2017 година. Това съобщи за Радио „Фокус“ – Велико Търново директорът на Музея Красимира Чолакова. Тя посочи, че през скенера са преминали и 2773 страници от книги. Всички те могат да се видят на страницата на проекта kin.libgabrovo.com. Красимира Чолакова припомни, че преди две години по проект „Съвременни подходи за проучване, представяне и достъп до книжовното културно-историческо наследство на област Габрово”, спечелен от Регионалния исторически музей и Регионална библиотека „Априлов Палаузов“, бяха създадени първите два центъра за дигитализация на културно-историческото наследство в област Габрово. Проектът се финансира по Програма БГ08 „Културно наследство и съвременни изкуства“ с 199 884 евро. Красимира Чолакова посочи, че проектът е приключил успешно. Тя допълни, че фондът на Музея включва 102 000 музейни единици, но една част от тях  не могат да се дигитализират с наличната техника, тъй като представляват предметни културни ценности. Те трябва да бъдат заснети с фотоапарат и тогава да бъдат сканирани. Директорът на Музея посочи, че това са около 20% от всички музейни единици. „Дигитализацията е доста обемна и трудоемка работа. Работи се много внимателно. Попълват се специални паспорти, които остават във фонда на Музея. Тепърва ще започне дигитализацията и на предметни културни ценности“, посочи Красимира Чолакова.\r\nНадежда КРЪСТЕВА", "date": "2018.02.14", "title": "Габрово: Близо 9 500 снимки и документи са дигитализирани в Регионалния исторически музей през 2017 година"}
{"url": "http://www.focus-news.net/news/2018/02/14/2488605/premierat-boyko-borisov-savetat-mi-kam-prezidenta-rumen-radev-e-da-ne-slusha-bekvokalite-i-tenorite-si-kakto-az-ne-slusham-moite.html", "text": "Съветът ми към Радев е да не ги слуша много, както аз моите тенори и вокали. Не се занимавайте, имаме важни държавни дела да свършим. Това каза премиерът Бойко Борисов в предаването „Питай премиера“ по БТВ. На въпрос какви са отношенията му с президента Румен Радев, той отговори: „Моите са добри – с изключително уважение, но когато някой му напише в речта, поне долу-горе знам кой го пише, - „кукловодите на Истанбулската конвенция“, чакай този кукловод за 47 държави е много сериозен кукловод. Страшен кукловод“. \r\nНа въпрос дали би поискал оставките на вицепремиера Валери Симеонов заради изказванията му за евродепутатката  Ска Келер и министър Нено Димов заради НП „Пирин“, Борисов отговори: „За да има оставки и да се приемат оставки трябва парламентарното мнозинство да ги приеме“. „Не случайно тогава се чух с Валери Симеонов и му казах може да имаш право в много неща, но такъв език и такъв начин на говорене в европейска България с Европейския съюз е неприемлиева. Затова ние с прессъобщение се разграничихме от тези негови думи. „Зелените“ в България не могат да се оплачат от мен. Те са били чувани винаги, по всички теми. Аз съм им обещал, гарантирал, че сме приели само това - втори лифт и съпътстващите спортни съоръжения“, каза още Борисов. На въпрос защо продължават протестите, той отговори: „Иначе как ще се покажат Христо Иванов и Радан Кънев, кой ще ги види? Нали трябва да намерят някаква тема. Средната работна заплата днес минава 1160 лева, доходите са се вдигнали с 12%, приходите от горивата с 15%, ръст на икономиката, безработицата, в петицата на Европа е България. Как да ги чуят иначе?“.", "date": "2018.02.14", "title": "Премиерът Бойко Борисов: Съветът ми към президента Румен Радев е да не слуша беквокалите и тенорите си, както аз не слушам моите"}
{"url": "http://www.focus-news.net/news/2018/02/14/2488598/zam-ministar-georg-georgiev-s-dogovora-za-dobrosasedstvo-s-makedoniya-demonstrirahme-reshitelsnost-na-balkanite-da-ima-traen-mir.html", "text": "Размяната на ратификационните документи по договора за добросъседство между България и Македония по време на европредседателството е поредното доказателство, че страната ни е ангажирана с европейската интеграция на Западните Балкани. Това коментира в предаването „Това е България“ на Радио „Фокус“ зам.-министърът на външните работи Георг Георгиев. Според него отношенията между София и Скопие оттук нататък ще стават все по-добри.  „С подписването на този договор ние демонстрирахме пълната си решителност на Балканите да има стабилност и траен мир, както и връзките между народите да се развиват в синхрон и в посока, която гради, оставяйки всички онези теми, които ни разделят в миналото. Това, което в момента тече като процес по време на Българското европредседателство, показва, че приоритет на България е именно интеграцията на Западните Балкани“, коментира още зам.-министър Георг Георгиев. Според него с този договор София и Скопие нагледно показват развенчаването на мита за това, че Балканите генерират нестабилност за Европа.", "date": "2018.02.14", "title": "Зам.-министър Георг Георгиев: С договора за добросъседство с Македония демонстрирахме решителсност на Балканите да има траен мир"}
{"url": "http://www.focus-news.net/news/2018/02/14/2488602/tass-nato-prizova-rusiya-za-prozrachnost-pri-razpolaganeto-na-iskander-v-kaliningradskata-oblast.html", "text": "НАТО призовава Русия към прозрачност по въпроса за възможното разполагане на тактически ракетни комплекси „Искандер“ в Калининградската област и като цяло във военната дейност в ексклава. Това заяви в сряда генералният секретар на Алианса Йенс Столтенберг на пресконференция след първия ден на срещата на министрите на отбраната на страните от западния отбранителен съюз, предава TACC.\r\n„Засега не наблюдаваме никакво постоянно разместване на „Искандер“ в Калининград, но виждаме, че Русия развива там военна инфраструктура и засилва военното си присъствие. Призоваваме я към максимална прозрачност“, подчерта Столтенберг.\r\nНорвежкият политик потвърди също, че министрите са взели решение за създаването на две нови командни структури на НАТО. Къде обаче ще бъдат изградени и какъв ще бъде броят на персонала в тях ще бъде прието на срещата през юни. По-рано в медиите се появи информация, че единият от центровете ще бъде базиран в Германия, а другият – в САЩ. Агенция „Фокус“ припомня:\r\nПо-рано бе съобщено, че в руския ексклав е създадена инфраструктура за разгръщане на оперативно-тактическия комплекс „Искандер-М“. Това разкри командирът на дислоцираната в региона 152-ра ракетна бригада Анатолий Городецкий. \r\n„Готовността за строително-монтажните работи по първия етап е 100%. В експлоатация са предадени осем мобилни укрития (ТМУ), котелно помещение, инженерна мрежа, завършено е благоустройството“, подчерта командирът на дислоцираната в региона 152-ра ракетна бригада Анатолий Городецкий във видеовръзка за Дните на отворените врати в Министерството на отбраната на Руската федерация. Същевременно военният министър на Москва Сергей Шойгу допълни, че са получени три комплекта системи „Искандер-М“.\r\nЗа първи път за разполагане на комплексите „Искандер-М“ в Калининградската област в отговор на разгръщането на американски противоракетни системи (ПРО) в Полша и в Чешката република в Москва се заговори през 2008 г., когато президентският пост заемаше Дмитрий Медведев. Към настоящия момент практически всички ракетни бригади на Сухопътните войски на Руската федерация разполагат с „Искандер-М“. Изключение правеше единствено Калининградската област..: Тереза Герова", "date": "2018.02.14", "title": "ТАСС: НАТО призова Русия за прозрачност при разполагането на „Искандер“ в Калининградската област"}
{"url": "http://www.focus-news.net/news/2018/02/14/2488608/stara-zagora-nad-hilyada-tvorbi-sabra-11-oto-izdanie-na-natsionalniya-konkurs-naslednitsi-na-dechko-uzunov.html", "text": "Над хиляда творби събра единадесетото издание на Националния конкурс „Наследници на Дечко Узунов“, каза за Радио „Фокус“ Радостина Павлова, зам.-директор на Националното училище по пластични изкуства и дизайн „Акад. Дечко Узунов“, организатор на конкурса. Тази година той ще премине под мотото „За теб“, под патронажа на областния управител Гергана Микова.\r\nНаграждаването на отличените творби ще се състои на 22 февруари. Ще бъдат присъдени грамоти и предметни награди, а във всяка възрастова група ще бъдат присъдени специална, първа, втора и трета, както и поощрителни награди.\r\nВ миналогодишното издание конкурсът събра над 1000 творби на млади художници от България, САЩ, Испания, Германия.\r\nСлавяна ГАЙДАРОВА", "date": "2018.02.14", "title": "Стара Загора: Над хиляда творби събра 11-ото издание на Националния конкурс „Наследници на Дечко Узунов“"}
{"url": "http://www.focus-news.net/news/2018/02/14/2488606/telata-na-mazh-i-zhena-byaha-namereni-v-avtomobil-kray-pamporovo-vodeshta-versiya-e-ubiystvo-i-samoubiystvo-obzor.html", "text": "Телата на мъж и жена бяха намерени застреляни в автомобил по пътя между Пампорово и Стойките. На извънреден брифинг на Окръжната прокуратура в Смолян бе съобщено, че се работи по всички версии, но водеща е убийство и самоубийство. Сигналът за откритите тела в лек автомобил „Ауди ТТ“ с пловдивска регистрация е получен около 23.35 часа на 13 февруари. Мъжът е на 48 години, собственик на леката кола, а жената на 41 години. Двамата са от град Пловдив. Жената има три огнестрелни рани – две в гърдите и една в главата, а мъжът има една рана в главата. В скута на мъжа е намерен незаконно притежаван пистолет „Макаров“, за който лицето е нямало разрешително. Двамата са живеели във фактическо съжителство. Жената е работила в Пампорово като банков служител от два дни и е пристигнала в района в понеделник. За мъжа няма данни за постоянна трудова заетост, като е ясно само, че е бил музикант. И двамата имат по едно дете от предишни бракове, като жената е разведена, а мъжът е вдовец. Телата са приведен за аутопсия в МБАЛ – Смолян. Предстоят експертизи, за да се установи дали това е оръжието, с което е извършено престъплението. На място са открити гилзи и куршуми. Назначена е тройна експертиза по случая, предстои да бъдат извършени разпити на свидетели за установяване на други факти и обстоятелства, довели до случая.", "date": "2018.02.14", "title": "Телата на мъж и жена бяха намерени в автомобил край Пампорово, водеща версия е убийство и самоубийство (ОБЗОР)"}
{"url": "http://www.focus-news.net/news/2018/02/14/2488626/plovdiv-prez-2018-godina-se-navarshvat-20-godini-ot-sazdavaneto-na-nemskata-chitalnya-v-grada.html", "text": "През 2018 година се навършват двадесет години от създаването на Немската читалня в Пловдив. Това каза за Радио „Фокус“ – Пловдив Йохан Девлетян от отдел „Връзки с обществеността“ на културната институция. По думите му Немската читалня в Пловдив е една от трите подобни в България, заедно с Русе и Варна. „Немската читалня в Пловдив е открита през 1998 година към Общинско предприятие „Дом за литература и книга“, като първоначално се помещава в Стария град, а от 2005 година вече е част от Народна библиотека „Иван Вазов“ в Пловдив. Днес тя е любимо място за почитателите на немската литература и култура, както и сигурен източник на книги, учебни пособия и материали за ученици, студенти и преподаватели. Читалнята разполага с над 6500 библиотечни единици. Всяка година този фонд се обогатява с художествена и справочна литература, ежедневници, списания, компактдискове, DVD и други“, каза Девлетян. Той посочи още, че в Немската читалня в Пловдив се развива и сериозна образователна и културна дейност, провеждат се семинари, творчески работилници, срещи с писатели, литературни четения, състезания и други.\r\nТони МИХАЙЛОВ", "date": "2018.02.14", "title": "Пловдив: През 2018 година се навършват 20 години от създаването на Немската читалня в града"}
{"url": "http://www.focus-news.net/news/2018/02/14/2488604/zamestnik-kmetat-na-vidin-ventsi-paskov-prisastva-na-tarzhestvoto-po-sluchay-trifon-zarezan-v-obshtina-novo-selo.html", "text": "По повод  празника Трифон Зарезан заместник-кметът на община Видин Венци Пасков бе гост в община Ново село, в местността Метериз, където бе извършен ритуалът по „зарязването” на лозята, съобщиха от пресцентъра на Община Видин. Видинският митрополит Даниил също почете Трифоновден и извърши водосвет. Той заряза пръв, като нарече: „Благославят се тези лози, в този район и да са благополучно използвани. Нека бъде вашият труд възнаграден и Божието благословение с вас”. Лозовите пръчки отрязаха Старият Трифон – Андрей Димитров и Младият Трифон - Тони Белячин, с пожеланието: „Здраве, късмет и берекет да има и с руйно вино Гъмза новоселска да се отбелязват тези дни на труд”. Кметът на Община Ново село Георги Стоенелов също се включи в обичая. Тържествен водосвет бе извършен и в избата на „Новоселска гъмза“, където всички присъстващи имаха възможността да целунат кръста и да получат благословията на видинския митрополит. Празникът продължи в салона на Общината.\r\nЗаместник-кметът на Видин Венци Пасков поздрави всички винари и гости и връчи на кмета на Община Ново село поздравителен адрес и плакет от името на Огнян Ценков, кмет  на Община Видин. „Пожелавам чрез Вас на хората от този богат регион във Видинска област винаги да се нареждат сред първите в отглеждането на лозя и във винопроизводството. Нека тази година бъде ползотворна, да се ражда много и хубаво грозде, да се произвежда качествено вино, което да намира прием на все по-големи пазари” – пише в адреса.\r\nПразникът продължи край богата трапеза с български народни песни и танци.", "date": "2018.02.14", "title": "Заместник-кметът на Видин Венци Пасков присъства на тържеството по случай Трифон Зарезан в община Ново село"}
{"url": "http://www.focus-news.net/news/2018/02/14/2488625/prof-plamen-pavlov-hristo-lukov-e-dostoen-balgarski-ofitser-toy-ne-e-antisemit-natsionalsotsialist-ili-fashist.html", "text": "Христо Луков е достоен български офицер и не трябва почитта към миналото да се употребява като неконвенционално оръжие за разчистване на политически сметки. Това каза историкът проф. Пламен Павлов в интервю за Радио „Фокус“ по повод казуса около провеждането на Луков марш в столицата. Според проф. Павлов определенията за Христо Луков, че е нацист и националсоциалист граничи с историческа клевета. „Христо Луков е един достоен български офицер, който следва пътя на голяма част от най-изявените представители на тогавашния български военен елит. Той има сериозно участие във войните за национално обединение, там има и някои легенди, които днес са малко преувеличени, но в крайна сметка той се бие достойно по фронтовете. Освен това той има много големи заслуги като военен министър в едни преломни години, когато Българската армия трябва да навакса изоставането от жестоките санкции на Ньойския договор. Христо Луков следва една линия на засилване на българската военна мощ и на националната сигурност, така че в това отношение, той не може да бъде упрекван и да се позоваваме на някакви мемоари на Митка Гръбчева с недоказани твърдения, за да се хвърли сянка върху неговата добронамереност като войник на отечеството. Според мен е крайно конфузна ситуацията и не прави чест на тези, които днес раздухват подобни истории“, поясни проф. Павлов. Историкът уточни, че съществувалите до 1944 г. Съюз на българските национални легиони и „Бранник“ са патриотични организации и допълни, че политизацията и истеричността към тях не прави услуга дори на техните автори. Проф. Пламен Павлов допълни, че организаторите на факелното шествие „Луков марш“ вървят в противоречие на изповяданите от ген. Христо Луков и от достойните български офицери от неговото време ценности, които нямат нищо общо с фашизма.", "date": "2018.02.14", "title": "Проф. Пламен Павлов: Христо Луков е достоен български офицер, той не е антисемит, националсоциалист или фашист"}
{"url": "http://www.focus-news.net/news/2018/02/14/2488628/pazardzhik-prieha-plan-priema-za-uchebnata-2018-2019-godina-v-oblastta.html", "text": "На заседание на Комисията по заетостта към Областния съвет за развитие в Пазарджик беше обсъден и съгласуван проектът за държавен план прием по професии и специалности за учебната 2018/2019 г. в област Пазарджик. Това съобщи за Радио „Фокус“ – Пазарджик Мария Ловчинова от областната администрация. Тя уточни, че за учебната 2018/2019 година държавен план-прием в профилирани и професионални паралелки ще бъде обявен в 41 училища на територията на областта. „Профилирано обучение ще предложат 18 средни училища, в т.ч. и трите профилирани гимназии в град Пазарджик. Ще се реализира обучение по 9 профила, като най-голям е броят на паралелките с профил „Чужди езици” – 9, следван от профил „Природни науки”– 6 паралелки, „Софтуерни и хардуерни науки”,„Предприемачество”, „Хуманитарни науки” – по 5 паралелки, „Математически” – 3 и по 2 паралелки в профилите „Икономическо развитие”, „Музика” и „ Изобразително изкуство”, допълни Ловчинова. Професионално образование и обучение ще се реализира в 25 училища, от които 16 професионални гимназии, сред които обявената за училище с национално значение Национална професионална гимназия по горско стопанства „Хр. Ботев“ – гр. Велинград, и трите иновативни ПГИМ, ПГМЕТ и ПГХХТ – гр. Пазарджик.\r\nВаня НИКОЛОВА", "date": "2018.02.14", "title": "Пазарджик: Приеха план-приема за учебната 2018-2019 година в областта"}
{"url": "http://www.focus-news.net/news/2018/02/14/2488627/upravlyavashtite-osadiha-lukovmarsh-i-prizovaha-polititsite-da-ne-spekulirat-s-temata-obzor.html", "text": "На 13 февруари БСП се обърна към премиера Бойко Борисов по повод планираното провеждане на „Луковмарш” на 17 февруари. „Очевидно, манифестиращите през последните 15 години в София с портретите на генерал Христо Луков не мислят, че фашизмът е бил тирания“, заявиха от левицата. В позицията си опозицията посочи: „БСП многократно, на практика всяка от последните 15 години, е изразявала протест срещу провеждането на „Луковмарш“. Ако някой днешен младеж няма ясни представи за най-новата ни история, то настоящото поведение на правителството, което се опитва да се скрие зад гърба на софийския кмет, г-жа Йорданка Фандъкова, е недопустимо. Проблемът за проявата „Луковмарш“ е на правителството на България“. БСП попита премиера дали си дава сметка, че по време на управлението му, български крайно десни радикали изразяват почит към един откровен фашист. Според опозицията силите, които се стараят да реабилитират фашизма днес, прикриват факта, че по решение на Великите сили се провеждат трибунали за съдене на виновниците за въвличане на държавите на страната на Хитлер. „Правят се, че не разбират, че Народният съд от 1945 г. е едно необходимо и неизбежно военновременно правосъдие. Правят се, че не разбират и не помнят, че през войната България бе победена и Мирният договор я наказва именно като страна-съюзник на Хитлер“, изтъкнаха от БСП. Левицата заяви, че Бойко Борисов е изправен пред избор - или да реабилитира фашизма или да се изправи срещу него.\r\nВ отговор от парламентарната трибуна от ГЕРБ обявиха, че премиерът и партията никога и по никакъв начин не са се солидаризирали с „Луковмарш“. Управляващите бяха категорични, че се борят срещу всяка антидемократична идеология, каквито са идеологиите на националсоциализма, фашизма и комунизма. Депутатът Тома Биков посочи, че ГЕРБ ще продължава да твърди, че „Народният съд“ е престъпление, защото историческите факти и историческата истина са на тяхна страна. Той даде пример със спасителя на българските евреи Димитър Пешев, който е осъден от същия „Народния съд“ на 15 години затвор „за фашистка дейност и антисемитизъм“. Тома Биков припомни, че в парламента БСП са се опитали да бойкотират отдаването на почит на загиналите хиляди хора след преврата от 9 септември 1944 година. По думите му от БСП са поискали оставката на образователния министър Красимир Вълчев, защото 28 години след рухването на комунистическия режим е предвидено, учениците да изучават понятия като терор, атентат, комунизъм, съветизация, диктатура на пролетариата, експроприация, Комунистически интернационал, безпартиен режим, Народен съд, репресивен апарат, „трудововъзпитателни общежития“ (лагери) и др. Според ГЕРБ ръководството на БСП е изпаднало в тежка криза на националната, идеологическата и цивилизационната си идентичност. „Ръководството на БСП е в ситуация, в която пропагандира тезата, че има два вида политическо насилие – лошо, преди 9 септември 1944 година и добро след 9 септември 1944 година, справедливо – извършено от тоталитарната комунистическа държава и несправедливо – извършено след преврата от 1923 година и по време на Втората световна война“, заявиха от ГЕРБ.\r\nЗам.-външният министър Георг Георгиев призова политиците да не спекулират с „Луковмарш“ за съмнителни и временни дивиденти. Той уточни, че се изказва по темата в качеството си на национален координатор за борба с антисемитизма и във връзка „с едно тревожно и в голяма степен срамно събитие, което се задава“. Зам.-външният министър изрази надежда „Луковмарш“ да не се проведе, особено в такъв важен исторически момент, който би могъл да ни отклони от пътя на европейско развитие.„Фокус“ припомня: На 9 февруари в парламента ДПС и „Обединени патриоти“ влязоха в спор заради антисемитизма и „Луковмарш“. Според ДПС крайните националисти минират неимоверните усилия на Бойко Борисов за решаването на проблема между ЕС и Турция. Депутатът Джейхан Ибрямов заяви, че крайните националисти освен антисемитски действия и ксенофобски изявления, предявяват и териториални претенции към наши съседи като Македония и Гърция с техни участия и изяви по телевизията. От „Обединени патриоти“ изтъкнаха, че нямат нищо общо с организирането на шествия, насочени към расова омраза и антисемитизъм. „Единствената партия, който насажда вече почти 3 десетилетия омраза в България, това е ДПС”, заяви депутатът Юлиан Ангелов.\r\nБиляна ИВАНОВА", "date": "2018.02.14", "title": "Управляващите осъдиха „Луковмарш“ и призоваха политиците да не спекулират с темата (ОБЗОР)"}
{"url": "http://www.focus-news.net/news/2018/02/14/2488631/b92-sarbiya-sebastian-kurts-zayavi-che-pozitsiya-na-avstriya-po-vaprosa-s-kosovo-nyama-da-se-promeni.html", "text": "Австрийският канцлер Себастиан Курц заяви, че позицията на Виена що се отнася до въпроса с Косово няма да се промени, съобщава англоезичната редакция на сръбската медия B92. \r\nПо думите на канцлера, Австрия е „приятел, който подкрепя Западните Балкани и се опитва да допринесе за нормализирането на отношенията между Белград и Прищина“. \r\nПо-рано вицеканцлерът Ханс-Кристиан Щрахе изрази австрийската подкрепа за Сърбия по въпроса и добави, че неговата партия е разкритикувала признаването на Косово, но това е „факт, който вече не може да се промени“. Според Курц, думите на неговия заместник по никакъв начин не пречат на ролята на Австрия като посредник. Канцлерът подчерта, че той самият е имал „превъзходни контакти едновременно с Косов и Сърбия“.\r\n„Австрия призна Косово преди много време и тази позиция няма да се промени“, каза още Курц. : Цанко Цолов", "date": "2018.02.14", "title": "B92 (Сърбия): Себастиан Курц заяви, че позиция на Австрия по въпроса с Косово няма да се промени"}
{"url": "http://www.focus-news.net/news/2018/02/14/2488630/donald-tramp-protivopostavyam-se-na-domashnoto-nasilie-i-vsichki-znayat-tova.html", "text": "Американският президент Доналд Тръмп заяви в сряда, че се противопоставя на домашното насилие, държейки обръщение по темата, само седмица след като неговият съветник Роб Портър подаде оставка заради отправени срещу него такива обвинения, съобщава агенция Reuters. \r\n„Аз се противопоставям на домашното насилие и всички тук знаят това“, заяви държавният глава пред репортери по време на среща в Овалния офис. Тръмп допълни, че се противопоставя на „домашното насилие от всякакъв вид“, въпреки че „всички знаят това няма нужда да го казвам“. : Цанко Цолов", "date": "2018.02.14", "title": "Доналд Тръмп: Противопоставям се на домашното насилие и всички знаят това"}
{"url": "http://www.focus-news.net/news/2018/02/14/2488629/tass-pvo-sistemata-na-siriya-e-otkrila-ogan-po-izraelski-razuznavatelen-samolet.html", "text": "Системата за противовъздушната отбрана на Сирия е открила огън по израелски разузнавателен самолет в близост до град Ал Кунейтра, разположен на около 40 километра от столицата Дамаск, съобщава ТАСС, като се позовава на данни от местни медии. Съгласно разпространената информация, сирийските противовъздушни системи са „открили огън по разузнавателен самолет, принуждавайки го да напусне сирийското въздушно пространство“. \r\nНа 10 февруари ПВО системите на Сирия свалиха израелски самолет F-16 след напрежение по границата между двете държави. : Цанко Цолов", "date": "2018.02.14", "title": "ТАСС: ПВО системата на Сирия е открила огън по израелски разузнавателен самолет"}
{"url": "http://www.focus-news.net/news/2018/02/14/2488607/makfaks-makedoniya-dogovorat-za-dobrosasedstvo-mezhdu-balgariya-i-makedoniya-vleze-v-sila.html", "text": "Министрите на външните работи на Македония и България, Никола Димитров и Екатерина Захариева, подписаха в София Протокол за обмен на ратификационните грамоти, с което официално влезе в сила Договорът за приятелство, добросъседство и сътрудничество между двете страни, предава скопската информационна агенция „Макфакс“.\r\nСпоразумението бе подписано на 1 август 2017 г. от премиерите на двете страни - Зоран Заев и Бойко Борисов. Договорът е насочен към укрепване на взаимноизгодни, добросъседски отношения и развитие на всеобхватни взаимоотношения в съответствие с международното право.: Тереза Герова", "date": "2018.02.14", "title": "„Макфакс“ (Македония): Договорът за добросъседство между България и Македония влезе в сила"}
{"url": "http://www.focus-news.net/news/2018/02/14/2488609/afp-intsidentat-pred-sedalishteto-na-ans-na-sasht-ne-e-svarzan-s-terorizma-saobshtava-se-za-trima-arestuvani-i-trima-raneni.html", "text": "Инцидентът със стрелба пред централата на Агенцията за национална сигурност на САЩ (АНС) не е свързана с тероризма, предава AFP, като се позовава на информация от служител на ФБР.\r\n„Няма индикации, че това има връзка с тероризма\", заяви специалният агент на ФБР Гордън Джонсън.\r\nТрима души са арестувани, след като автомобилът им се вряза във входа на АНС във Форд Мийд, щата Мериленд, потвърди Джонсън. Един от тях е ранен и откаран в болница, а другите двама са задържани. Двама други - полицейски служител на АНС и свидетел на инцидента, също са пострадали и са настанени в болница, допълни агентът.: Тереза Герова", "date": "2018.02.14", "title": "AFP: Инцидентът пред седалището на АНС на САЩ не е свързан с тероризма, съобщава се за трима арестувани и трима ранени"}
{"url": "http://www.focus-news.net/news/2018/02/14/2488632/abc-news-nay-malko-20-dushi-sa-raneni-sled-strelba-v-uchilishte-vav-florida.html", "text": "Най-малко 20 души са ранени при стрелба в училище в американския щат Флорида, като нападателят все още не е заловен, предава американският телевизионен канал ABC news, позовавайки се на свои източници. Броят на ранените не е потвърден от официалните власти.\r\nНа мястото на произшествието са пристигнали полицейски екипи и линейки, изясняват се обстоятелствата около случая. Инцидентът е станал в град Пъркланд. : Цанко Цолов", "date": "2018.02.14", "title": "ABC news: Най-малко 20 души са ранени след стрелба в училище във Флорида"}
{"url": "http://www.focus-news.net/news/2018/02/14/2488633/fox-news-neizvestniyat-napadatel-ot-uchilishteto-vav-florida-nay-veroyatno-e-uchenik.html", "text": "Неизвестният нападател, който според неофициални данни е ранил 20 души в училище в американския щат Флорида най-вероятно е ученик, съобщава FOX news. Според данните на телевизионния канал, училището все още е блокирано, като стрелецът не е заловен и се намира на територията на гимназията. Местната полиция е призовала гражданите да избягват мястото на произшествието. \r\nНамиращите се вътре в сградата ученици и учители трябва да останат барикадирани докато полицията не успее да достигне до тях, подчертаха от органите на реда чрез социалните мрежи. : Цанко Цолов", "date": "2018.02.14", "title": "FOX news: Неизвестният нападател от училището във Флорида най-вероятно е ученик"}
{"url": "http://www.focus-news.net/news/2018/02/14/2488635/fox-news-fbr-se-namira-v-gotovnost-da-pomogne-za-spravyane-sas-situatsiyata-vav-florida.html", "text": "Федералното бюро за разследване на САЩ се намира в контакт в местните власти в град Пъркленд, Флорида, като службата е готова да помогне за справяне със ситуацията, след като по-рано в сряда неизвестен извършител откри огън в училище в града, съобщава FOX news. \r\nMeстни медии съобщиха, че между 20 и 50 души са ранени. Нападателят все още се намира в сградата на училището и не е заловен, не е известна самоличността му, но се предполага, че е ученик. : Цанко Цолов", "date": "2018.02.14", "title": "FOX news: ФБР се намира в готовност да помогне за справяне със ситуацията във Флорида"}
{"url": "http://www.focus-news.net/news/2018/02/14/2488634/afp-po-danni-na-sluzhbite-na-pozharnata-ranenite-pri-strelbata-vav-florida-sa-mezhdu-20-i-50-dushi.html", "text": "При стрелбата на в училище в американския щат Флорида са ранени между 20 и 50 души, съобщават местни медии, цитирайки информация от пожарните служби, предава AFP. Точният брой на ранените и състоянието им все още не е известно, тъй като неизвестният стрелец все още се намира на територията на учебното заведение. Районът е отцепен от полицията. : Цанко Цолов", "date": "2018.02.14", "title": "AFP: По данни на службите на пожарната, ранените при стрелбата във Флорида са между 20 и 50 души"}
{"url": "http://www.focus-news.net/news/2018/02/14/2488636/usa-today-streletsat-ot-florida-e-zaloven-obyavi-mestniyat-sherif.html", "text": "Нападателят, който откри огън в  училище в американския щат Флорида е заловен и арестуван два часа след началото на масовата стрелба, съобщава USA Today, като се позовава на данни от офиса на местния шериф. \r\nСпоред полицията един човек е убит, а други 20 са ранени. Очаква се повече информация по случая. : Цанко Цолов", "date": "2018.02.14", "title": "USA Today: Стрелецът от Флорида е заловен, обяви местният шериф"}
{"url": "http://www.focus-news.net/news/2018/02/14/2488638/republikanskiyat-senator-bil-nelsan-ima-nyakolko-zaginali-pri-strelbata-vav-florida.html", "text": "Републиканският сенатор Бил Нелсън заяви, че след стрелбата във Флорида има няколко загинали, съобщава Reuters, като се позовава на негово интервю за местна телевизия. \r\nКъм момента 14 души са хоспитализирани след стрелбата в училище в град Пъркленд, разположен на около 40 километра северно от Маями. Информацията все още не е потвърдена от властите. : Цанко Цолов", "date": "2018.02.14", "title": "Републиканският сенатор Бил Нелсън: Има няколко загинали при стрелбата във Флорида"}
{"url": "http://www.focus-news.net/news/2018/02/14/2488599/premierat-boyko-borisov-shtom-horata-sa-uplasheni-ot-istanbulskata-konventsiya-mahame-ya-i-vrashtame-debata-otnachalo.html", "text": "Щом хората са уплашени от Истанбулската конвенция – махаме я и връщаме дебата отначало. Това каза премиерът Бойко Борисов в предаването „Питай премиера“ по БТВ.  \r\nНа въпрос извиват ли ръцете на ГЕРБ партньорите от ОП заради Истанбулската конвенция, премиерът прочете заглавието – Конвенция на Съвета на Европа за превенция и бора с насилието над жени и домашното насилие. „Винаги като партия и държава мисля, че всички сме срещу насилието над жени и деца и домашното насилие. Вместо дебатът да се проведе, приемам и това, че някъде може да има текст, който да тревожи някой. Парламентът е мястото където текст по текст се дебатира и се отхвърля“, обясни той. „Патриотите никога не са казали, че ще подкрепят такава Конвенция. На тях мога да им се сърдя само, защото няколко пъти има казах – колеги, ние няма да приемем Истанбулската конвенция в парламента с различни от нашите гласове“, каза Борисов. „Тази Конвенция няма да влиза в НС, сега е Конституционния съд. Никога не съм правил на инат, може би и затова толкова пъти хората ме избират. Съобразявал съм се с всеки едни глас и настроение едно мнение, още повече пък ако има и църква. По-странно ми е как колегите от БСП, президентството заговориха за кукловоди, които искат да приемат тази конвенция, приета от 47 държави в Съвета на Европа. Явно поставяме под въпрос дали да членуваме в ЕС“, допълни той. „Казал съм го на Патриотите, казвам го и като председател на ГЕРБ, ние Истанбулската конвенция  ще я приемаме ако само  имаме абсолютен консенсус в българското общество“, поясни Бойко Борисов.\r\nОтносно идеята за референдум по темата, Борисов заяви: „Искат да похарчим 20- 30 млн., не ни трябва тези пари на държавата, да ги дадат за нещо смислено?  Защо да ги похарчим? Тук това не се третира – стига с тази Истанбулска конвенция. Приета е в Истанбул. Именно зад тези конвенция, зад която ние застанахме като европейска партия беше Конвенция на Съвета на Европа за превенция и бора с насилието над жени и домашното насилие. Няма смисъл от референдум“. По думите му темата за гей браковете не стои. „Щом хората са уплашени – махаме я. Връщаме дебата отначало. Като лидер на ГЕРБ ще разпоредя на депутатите  - няма да се занимавате с Конвенцията, докато не седнем наново и не кажем кое е добро като текст“, каза още той. \r\n„Няма да правя нищо, с което да дам възможност и на комшиите от другата страна и на Корнелия Нинова  да си играят със страховете, да проронват сълзи как искат да направим децата гейове и т.н. Не, ГЕРБ няма да стои зад нея и не върнем дебата. Няма ние да понесем пасива повече, но ще участваме в следващ дебат“, каза още Борисов.", "date": "2018.02.14", "title": "Премиерът Бойко Борисов: Щом хората са уплашени от Истанбулската конвенция – махаме я и връщаме дебата отначало"}
{"url": "http://www.focus-news.net/news/2018/02/14/2488637/fox-news-kam-momenta-14-dushi-sa-hospitalizirani-sled-strelbata-vav-florida-ima-oshte-postradali.html", "text": "Към момента 14 души са хоспитализирани след стрелбата в училище в американския щат Флорида, съобщава FOX news, като се позовава на данни от местния шериф. В съобщение в социалната мрежа „Туитър“ от офиса на шерифа заявиха, че „към момента имаме 14 пострадали. Те биват превозвани и ще продължават да бъдат превозвани към медицинския център Боуърд и болница Боуърд“.: Цанко Цолов", "date": "2018.02.14", "title": "FOX news: Към момента 14 души са хоспитализирани след стрелбата във Флорида, има още пострадали"}
