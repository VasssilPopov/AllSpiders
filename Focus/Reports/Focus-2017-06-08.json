{"url": "http://www.focus-news.net/news/2017/06/08/2403003/varna-9-dushi-sa-zaginali-225-sa-raneni-pri-katastrofi-na-teritoriyata-na-oblastta-prez-parvite-chetiri-mesetsa-na-godinata.html", "text": "9 души са загинали, 225 са ранени при 170 катастрофи на територията на Варна и областта през първите четири месеца на годината. Това съобщиха за Радио „Фокус“ – Варна от ОДМВР – Варна. Сред пострадалите при катастрофи анализът на полицията отчита участието на 39 деца и юноши до 17-годишна възраст, като сред тях има 2 загинали, а 37 са ранени. Двете загинали деца са били пътници в автомобил, а от ранените деца – 21 са пътували в автомобил, 10 – пешеходци, а останалите 6 - водачи.\r\nЛетният сезон на територията на град Варна и областта се характеризира с чувствително нарастване на интензивността на движението. Това се отнася както за автомобилния, така и за пешеходния поток. По-голямото натоварване на движението е характерно не само за главните пътища от републиканската пътна мрежа от региона, но и за основната улична мрежа на територията на град Варна и по-големите населени места, което обуславя по-големия риск от възникването на пътни произшествия през летния сезон. Това се потвърждава и от статистическите данни за периода 1 юни – 31 август 2016 година, когато на територията на град Варна и областта са регистрирани 266 пътни произшествия с пострадали, като при инцидентите са загинали 17 души, а други 343 са ранени, сред които и деца.\r\nМарияна ВАЛЕНТИНОВА", "date": "2017-06-08", "title": "Варна: 9 души са загинали, 225 са ранени при катастрофи на територията на областта през първите четири месеца на годината"}
{"url": "http://www.focus-news.net/news/2017/06/08/2403005/varna-150-politseyski-sluzhiteli-sa-komandirovani-v-kurortite-zlatni-pyasatsi-i-sv-sv-konstantin-i-elena-za-letniya-turisticheski-sezon.html", "text": "150 полицейски служители са командировани в курортите „Златни пясъци“ и „Св. св. Константин и Елена“ край Варна за летния туристически сезон. Това съобщи за Радио „Фокус“ – Варна областният управител Стоян Пасев. Той добави, че в курортите ще има също полицейски служители от Румъния и вероятно от Германия. По отношение на сезона Стоян Пасев каза, че Община Варна работи по преструктуриране на Общинска полиция, като около 30 души ще бъдат преобразувани в туристическа полиция. „Те ще бъдат на подчинение на Общинска полиция, не на МВР. Знаете, че по Закона за туризма актовете се пишат само от Комисията за защита на потребителите. Освен охранителна дейност, те ще имат правомощия да следят и за нарушения по Закона за туризма“, допълни Стоян Пасев.\r\nМарияна ВАЛЕНТИНОВА", "date": "2017-06-08", "title": "Варна: 150 полицейски служители са командировани в курортите „Златни пясъци“ и „Св. св. Константин и Елена“ за летния туристически сезон"}
{"url": "http://www.focus-news.net/news/2017/06/08/2403007/burgas-katastrofa-zatrudnyava-dvizhenieto-na-bul-stefan-stambolov-v-rayona-na-h-l-mirazh.html", "text": "Катастрофа затруднява движението на бул. \"Стефан Стамболов\" в района на х-л \"Мираж\", предаде кореспондентът на Радио \"Фокус\". Пътният инцидент е възникнал между два микробуса и лек автомобил. На мястото има два екипа на полицията. Все още няма линейка, но видимо няма пострадали хора.\r\nМария РУСЕВА", "date": "2017-06-08", "title": "Бургас: Катастрофа затруднява движението на бул. \"Стефан Стамболов\" в района на х-л \"Мираж\""}
{"url": "http://www.focus-news.net/news/2017/06/08/2403004/predstoyashti-mezhdunarodni-sabitiya-za-9-yuni-agentsiya-fokus.html", "text": "Излизат резултатите от парламентарните избори във Великобритания. \r\n*** Президентите на Русия и на Китай Владимир Путин и Си Дзинпин, както и индийският министър-председател Си Дзинпин ще проведат среща в рамките на Шанхайската организация за сътрудничество.\r\n*** Очаква се регионалните власти на Каталония да обявят датата на референдума за независимостта. \r\n*** Вътрешните министри от страните членки на ЕС ще проведат преговори относно миграцията и бежанската политика. \r\n*** Президентът на Германия Франк-Валтер Щайнмайер ще проведе среща с гръцкия си колега Прокопис Павлопулос. \r\n***", "date": "2017-06-08", "title": "Предстоящи международни събития за 9 юни (Агенция „Фокус“)"}
{"url": "http://www.focus-news.net/news/2017/06/08/2403009/ria-novosti-pri-napadenie-na-ash-shabab-v-somaliya-sa-zaginali-38-dushi.html", "text": "Броят на загиналите при нападението на терористите от „Аш Шабаб“ срещу сомалийския град Аф Урур достигна до 38 души, а още 18 са ранените, предаде РИА Новости. По-рано се съобщаваше за 20 загинали.\r\n„Сега можем да потвърдим за гибелта на 38 души. Още 18 са ранени. Предполагам, че някои са заловени живи и отведени“, заяви офицерът от сомалийските въоръжени сили Мохамед Абди. \r\nТерористите от „Аш Шабаб“ превзеха град Аф Урур в северозападната част на Сомалия. По-късно въоръжените сили на страната освободиха града.  Виктор Турмаков", "date": "2017-06-08", "title": "РИА Новости: При нападение на „Аш Шабаб“ в Сомалия са загинали 38 души"}
{"url": "http://www.focus-news.net/news/2017/06/08/2403031/tass-sasht-nanesoha-nov-vazdushen-udar-po-propravitelstveni-sili-v-siriya.html", "text": "Съединените американски щати нанесоха нов въздушен удар по проправителствени сили в Сирия, след като те се противопоставиха на подкрепяните от Вашингтон въоръжени формирования в страната, предава агенция ТАСС, позовавайки се на източници, близки до ситуацията.\r\nОсвен това ВВС на САЩ свалиха безпилотен летателен апарат на проправителствените сили в южната част ан Сирия, за който се твърди, че е открил огън по войски на международната коалиция, оглавявана от САЩ. Цветан Петров", "date": "2017-06-08", "title": "ТАСС: САЩ нанесоха нов въздушен удар по проправителствени сили в Сирия"}
{"url": "http://www.focus-news.net/news/2017/06/08/2403006/vladimir-putin-koyto-i-da-e-na-vlast-vav-vashington-politikata-na-sasht-ne-se-promenya.html", "text": "Президентът на Русия Владимир Путин е убеден, че американската политика остава неизменна, който и да се намира на власт във Вашингтон, предаде ТАСС.\r\n„Ето това е любопитно: президентът на САЩ се сменя, а политиката не“, заяви той по време на интервю с американския режисьор Оливър Стоун. Той отбеляза, че Русия и САЩ се сблъскват с общи заплахи и не трябва да забравят за възможностите пред по-нататъшното ядрено разоръжаване. \r\nПутин напомни, че Русия и САЩ , въпреки изострянето на двустранните отношения, в миналото са имали и отношения на съюзничество. „Ние подкрепихме борбата на САЩ за независимост. Ние бяхме съюзници през Първата и Втората световна война. В момента пред нас има общи заплахи, свързани с международния тероризъм, с бедността по света“, заяви руският президент.   Виктор Турмаков", "date": "2017-06-08", "title": "Владимир Путин: Който и да е на власт във Вашингтон, политиката на САЩ не се променя"}
{"url": "http://www.focus-news.net/news/2017/06/08/2403012/tenis-simona-halep-shte-igrae-sreshtu-elena-ostapenko-na-finala-na-rolan-garos.html", "text": "Румънската тенинистка Симона Халеп се класира на финала на Откритото първенство на Франция, след като победи Каролина Плишкова от Чехия  с 6:4, 3:6, 6:3.\r\nТака Халеп ще играе на финала на „Ролан Гарос“ срещу латвийката Елена Остапенко.", "date": "2017-06-08", "title": "Тенис: Симона Халеп ще играе срещу Елена Остапенко на финала на „Ролан Гарос“"}
{"url": "http://www.focus-news.net/news/2017/06/08/2403010/veliko-tarnovo-mezhdunaroden-3d-festival-za-ulichno-izkustvo-shte-se-provede-ot-15-do-18-yuni.html", "text": "Международен  3D фестивал за улично изкуство организират във Велико Търново. Събитие от подобен характер се провежда за пръв път в старата столица и ще протече от 15 до 18 юни. Това каза за Радио „Фокус“ – Велико Търново Невена Лефтерова, една от организаторите. Финансирането се осигурява от  програма „Изкуство и Култура Велико Търново 2017г.” на Община Велико Търново. Всички пет пана, които се предвижда да нарисуват участниците, ще са разположени в района около паметник Асеневци и Художествената галерия в град Велико Търново. Невена Лефтерова разказа, че 3D уличното изкуство е познато още като паважно, теренно и анаморфично. „Това е художествен стил, създаващ оптична илюзия, която се получава от наблюдението от една единствена гледна точка. Използвайки анаморфозата, художниците създават изображения, които изглеждат триизмерни, а получените произведения на изкуството, дотолкова създават илюзия за реалност, че застанал човек до тях изглежда наистина погълнат от изображението“, допълни Лефтерова. Тя поясни, че идеята се е появила в Италия през XVI век. По това време е имало много художници скитници, които били наемани да работят по катедралите, но след като приключвали проектите, нямали с какво да се прехранват. „Така те започват да рисуват по площадите предимно религиозни картини с креда и въглени“, обясни Невена Лефтерова. Официалното откриване на събитието ще е от 18.00 часа на 15 юни. Освен четири българки, завършили различни по вид изкуства във ВТУ „Св. св. Кирил и Методий“ във фестивала ще рисуват и художници от Сърбия, Унгария и Холандия. „Паната, върху които ще рисуват участниците в първия 3D фестивал за улично изкуство във Велико Търново, ще бъдат подредени на различни места в града“, каза още Лефтерова. По думите ѝ събитието се провежда с подкрепата на местната администрация във Велико Търново. Материалите, които ще използват художниците, ще са акрилни бои. Целта за това  е стенописите да се запазят, като самите изображения ще са тематично свързани с историята на града. „Вече сме провели разговори с Общината и решихме след приключването на събитието винилните платна да бъдат поставени на различни места във Велико Търново. Едно от тях ще е на площада пред крепостта Царевец, две ще останат до Художествената галерия, а другите две вероятно ще са в парковете „Майка България“ и „Марно поле“. За сега това е просто идея, а конкретните места ще се определят на по-късен етап“, уточни Невена Лефтерова. Тя допълни, че като съпътстващи събития към фестивала ще се организират отворена лекция във Факултета по изобразително Изкуство на ВТУ „Св. св. Кирил и Методий” , демонстрация на 3D рисунките с художниците-участници за всички желаещи и концерти с гост – изпълнители. Ще има и арт базар. Освен това всеки посетил фестивала ще има възможност да се включи в томболата – екскурзия за двама до замъка на Граф Дракула, Румъния.\r\nЛуиза ТРАНЧЕВА", "date": "2017-06-08", "title": "Велико Търново: Международен 3D фестивал за улично изкуство ще се проведе от 15 до 18 юни"}
{"url": "http://www.focus-news.net/news/2017/06/08/2403015/angela-merkel-es-tryabva-da-prieme-kompromis-pri-targovsko-sporazumenie-s-merkosur.html", "text": "Германският канцлер Ангела Меркел заяви, че ЕС трябва да се реши на компромис, ако иска да постигне търговско споразумение с южноамериканския икономически съюз МЕРКОСУР , предаде Reuters.\r\nПо време на срещата си с президента на Аржентина Маурисио Макри Меркел посочи, че германското земеделие има своите интереси, но Германия подкрепя стремежа на Аржентина да постигне търговско споразумение с ЕС. На свой ред Макри заяви, че МЕРКОСУР се стреми към споразумение независимо от политическите проблеми в Бразилия и посочи, че протекционизмът на ЕС е бил по-малко предизвикателство, отколкото си е представял.\r\nНа въпрос относно стремежа на президента на САЩ Доналд Тръмп към по-изолационистка политика Меркел заяви, че подобен начин за действие носи единствено краткосрочни придобивки, но не носи плодове в дългосрочен план.  Виктор Турмаков", "date": "2017-06-08", "title": "Ангела Меркел: ЕС трябва да приеме компромис при търговско споразумение с МЕРКОСУР"}
{"url": "http://www.focus-news.net/news/2017/06/08/2403016/ministar-nikolina-angelkova-okolo-600-000-chuzhdestranni-turisti-sa-posetili-kurorta-zlatni-pyasatsi-prez-minalata-godina.html", "text": "Около 600 000 чуждестранни туристи са посетили курорта \"Златни пясъци\" през миналата година. Това заяви на брифинг в \"Златни пясъци\" министърът на туризма Николина Ангелкова, която присъства на официалните събития по повод отбелязването на 60-годишнината на к.к. \"Златни пясъци\", предаде репортер на Радио „Фокус“ – Варна. „Златни пясъци е един от курортите, които привличат много голямо внимание за нашия летен и морски туризъм. Пожелавам на курорта все така с обединени усилия на държавата, местната власт и най-вече на туристическия бранш да вървим напред. Ръст на туристите от 25% отчита курортът през миналата година. Над 3,5 млн. нощувки са реализирани на територията на курорта, над 180 млн. лева са приходите само от нощувки, което също е около 25% ръст. Тази година очакваме ръст от 7-10%. Надявам се, благодарение на усилията, които се полагат тук, този ръст да се реализира. Ранните записвания показват, че съвсем спокойно можем да очакваме този ръст, което със сигурност ще бъде достигане на още по големи резултати“, заяви министър Николина Ангелкова. \r\nМарияна ВАЛЕНТИНОВА", "date": "2017-06-08", "title": "Министър Николина Ангелкова: Около 600 000 чуждестранни туристи са посетили курорта \"Златни пясъци\" през миналата година"}
{"url": "http://www.focus-news.net/news/2017/06/08/2403008/minimalnata-pensiya-za-stazh-i-vazrast-shte-stane-180-lv-ot-1-yuli-i-200-lv-ot-1-oktomvri-obzor.html", "text": "Минималната пенсия за осигурителен стаж и възраст ще стане 180 лв. от 1 юли и 200 лв. от 1 октомври. Това предвижда законопроект за промени в Закона за бюджета на държавното обществено осигуряване за 2017 г., който беше одобрен от правителството. Новината беше съобщена от вицепремиера по икономическата и демографската политика Валери Симеонов и социалния министър Бисер Петков.\r\nСимеонов уточни, че това е една от основните задачи и приоритети, поставени в Програмата на Обединени патриоти. По думите му законопроектът е подготвен с общи усилия и е разгледан от Националния съвет за тристранно сътрудничество.  Социалният министър Бисер Петков заяви, че се надява законопроектът да бъде подкрепен в Народно събрание.\r\nВ момента минималната пенсия за осигурителен стаж и възраст е 161,38 лв. Целта на увеличението е да се подобри адекватността на пенсиите за трудова дейност. С предложената промяна пенсиите на около 800 000 души ще се повишат. \r\nВ резултат на увеличението ще нараснат и минималните размери на останалите пенсии за трудова дейност, които по закон се определят в процент от минималната пенсията за стаж и възраст. Това са пенсиите за инвалидност поради общо заболяване, пенсиите за инвалидност поради трудова злополука и професионална болест и наследствените пенсии.\r\nЗа двуетапното увеличение на минималната пенсия за стаж и възраст от 1 юли и 1 октомври са необходими около 100 млн. лв. допълнително над предвидените средства в Закона за бюджета на държавното обществено осигуряване за тази година. Допълнителните разходи ще бъдат за сметка очакваните по-високи приходи от планираните в бюджета на общественото осигуряване за 2017 г., с което бюджетното салдо за годината няма да бъде променено.", "date": "2017-06-08", "title": "Минималната пенсия за стаж и възраст ще стане 180 лв. от 1 юли и 200 лв. от 1 октомври (ОБЗОР)"}
{"url": "http://www.focus-news.net/news/2017/06/08/2403014/kostadin-geshev-riosv-pazardzhik-kontrolat-varhu-novoto-depo-za-otpadatsi-shte-se-osashtestvyava-mnogo-po-lesno.html", "text": "След като започне експлоатацията на новото депо за битови отпадъци на Пазарджик РИОСВ ще има ангажимент да контролира как работи, каза за Радио „Фокус” – Пазарджик директорът на инспекцията Костадин Гешев. „Нашите функции вече ще са много по-ясни и разписани. Защото старите сметища не отговорят на изискванията на нормативната уредба, тъй като документално още през 2004 година са затворени, но съществуват до влизане в експлоатация на новото депо. Там няма ясно регламентирани правила и нашият контрол беше много труден, най-вече по отношение на санкциите”, коментира Гешев. Той уточни, че новото депо е с комплексно разрешително. „В него са записани всички условия и дейности. Всяко едно неизпълнение на условие ще води автоматично до санкциониране и там актовете тръгват от 10 хиляди и стигат до 100 хиляди лева. И за нас е много по-лесно да осъществяваме контрол”, каза още Костадин Гешев.\r\nТеодора ДИМИТРОВА", "date": "2017-06-08", "title": "Костадин Гешев, РИОСВ-Пазарджик: Контролът върху новото депо за отпадъци ще се осъществява много по-лесно"}
{"url": "http://www.focus-news.net/news/2017/06/08/2402720/das-rhenische-post-migrantite-chiyato-samolichnost-i-natsionalnost-ne-mozhe-da-bade-yasno-opredelena-na-granitsata-ne-biva-da-badat-dopuskani-v-germaniya-prizova-volfgang-bosbah.html", "text": "Експертът на Християндемократическата партия (ХДС) по въпросите за вътрешна политика Волфганг Босбах настоя мигрантите, чиято самоличност и националност не може да бъде ясно определена  при проверките на границите, да не бъдат допускани да влизат на територията на Германия, пише вестник Das Rheinische Post.\r\n„Отхвърлянето на границата на лицата с неизвестна идентичност няма да е нарушение на международното право, тъй като като няма да бъдат върнати в страни, в които ще бъдат преследвани, Германия е заобиколена от сигурни страни“, обясни Босбах. \r\nНеобходимо е \"единствено последователното прилагане на съществуващото законодателство\". Германският политик подчерта обаче, че въвеждането на задължително взимане на пръстови отпечатъци, не е достатъчна мярка, тъй като чрез тях не може да бъде установена със сигурност самоличността на лицата.Тереза Герова", "date": "2017-06-08", "title": "Das Rhenische Post: Мигрантите, чиято самоличност и националност не може да бъде ясно определена на границата, не бива да бъдат допускани в Германия, призова Волфганг Босбах"}
{"url": "http://www.focus-news.net/news/2017/06/08/2402719/shumen-politsiyata-razsledva-krazhba-na-7-040-leva-ot-chasten-dom-v-smyadovo.html", "text": "Криминалисти от полицейското управление в Смядово работят по разкриване на домова кражба. Това съобщиха от ОДМВР-Шумен. Вчера между 07.30 и 17.30 часа неизвестен проникнал през незаключен прозорец в частен дом на ул. “Баба Донка“ и извършил кражба на сумата от 7 040 лева, собственост на 52-годишен мъж. На място е извършен оглед. За престъпление по чл. 195 ал. 1 т.2 от НК е образувано досъдебно производство.", "date": "2017-06-08", "title": "Шумен: Полицията разследва кражба на 7 040 лева от частен дом в Смядово"}
{"url": "http://www.focus-news.net/news/2017/06/08/2403013/protsedurata-za-dostap-na-chuzhdi-rabotnitsi-do-pazara-na-truda-se-oblekchava-obzor.html", "text": "Процедурата за регистрация на сезонни работници от държави извън ЕС за период до 90 дни ще се облекчи. Това предвиждат промени в Правилника за прилагане на Закона за трудовата миграция и трудовата мобилност, които бяха приети от правителството. Решението беше съобщено от вицепремиера по икономическата и демографската политика Валери Симеонов.\r\nС решението ще се улесни и процедурата за даване на достъп до пазара на труда за висококвалифицирани чужди специалисти за получаване на Синя карта на ЕС, без да се засягат правата на българските работници.\r\nС новите текстове ще отпадне изискването работодателите да представят документи за образование, специалност, правоспособност, професионална квалификация и опит на чуждите работници, които искат да наемат за сезонна работа до 90 дни в рамките на 12 месеца. Премахва се и изискването към представената обосновка за краткосрочно наемане на чужденци да се прилагат копия от обяви в интернет, местни и национални медии.\r\nПромените ще дадат възможност на работодателите в туристическия сектор да наемат своевременно необходимата им временна и краткосрочна работна сила, като се запази качеството на предлаганите услуги и ръстът на чуждестранните туристи в България.\r\nС други промени в Правилника се намаляват документите за получаване на решение от Агенцията по заетостта за достъп до висококвалифицирана заетост за работници от държави извън ЕС във връзка с получаването на Синя карта. Ще отпадне задължението работодателите да представят справка-декларация за работещите във фирмата граждани на трети държави, наети с трудов договор. „Всичко това е насочено към българската диаспора основно в Украйна, Молдова, Македония, Западните покрайнини и бившите съветски републики. Това е нещо, което не е направено 27 години и ще облекчи предстоящия туристически сезон\", добави Валери Симеонов.\r\nПритежателите на Синя карта на ЕС са заети предимно в сектора на информационните и комуникационните технологии, който има висок потенциал за развитие и облекчаването на процедурите ще подпомогне осигуряването на необходимите кадри, каквито липсват на българския пазар на труда.\r\nНа въпрос има ли гаранции, че ще се възползват само хора от българската диаспора и няма да се появи социален дъмпинг, Симеонов заяви: „Вече има няколко хиляди човека, които имат сключени договори с хотелиери по Черноморието, които чакат точно този правилник да влезе в сила, а той ще влезе в сила следващата седмица\". Вицепремиерът уточни, че между 4 и 6 хиляди души са предварително договорени да започнат работа. „Няма кого да дъмпингираш. Няма кого да изместят тези чуждестранни работници. Девизът за туристическия сезон 2017 г., девизът на всички собственици на фирми е следният: „Назначавайте всичко, което мърда“. Няма хора за работа“, каза още той. Валери Симеонов допълни, че с тези 4 до 6 хиляди човека въобще няма да бъдат задоволени нуждите на предстоящия туристически сезон, които се оценяват някъде над 25 хиляди човека. „Все пак това ще бъде помощ – една добра стъпка от страна на държавата в помощ на бизнеса, който трябва да печели и съответно държавата да получава своите данъци\", поясни Валери Симеонов.", "date": "2017-06-08", "title": "Процедурата за достъп на чужди работници до пазара на труда се облекчава (ОБЗОР)"}
{"url": "http://www.focus-news.net/news/2017/06/08/2403011/inzh-iliya-iliev-dobrudzhanski-zemedelski-institut-rakovodstvoto-na-instituta-shte-se-opita-da-zapazi-dosegashnata-tsena-na-semenata-koyato-e-850-lv-za-ton.html", "text": "Ръководството на института ще се опита да запази досегашната цена на семената, която е 850 лв. за тон. Това заяви пред журналисти директорът на Добруджанския земеделски институт (ДЗИ) доц. инж. Илия Илиев, предаде кореспондент на Радио „Фокус” – Варна. През последните години е намаляло значително количеството семена, които ДЗИ продава. В тези условия институтът ще подготви тази година намалено количество семена за зърнено-житни култури, разбира се в зависимост от заявките, постъпили от земеделски производители. „Един голям процент, почти 25% от семената, които продаваме, отпътуват за Република Турция. Там нашите сортове, които са характерни с екологична пластичност и високи технологични и хлебопекарни качества, са оценявани в последните години много по-добре. Както тук в страната намалява реализацията в последните няколко години на нашите сортове, по същия начин се увеличава реализацията им в Република Турция“, посочи доц. Илия Илиев. Той коментира, че липсата на интерес от българска страна към семената, произвеждани в института, е заради това, че решаващи в избора са високите добиви, които пък носят по-големи печалби за земеделските производители. По думите на специалиста има и други причини, но посочените конкретно са основни. „Ние няма да се оплакваме от това, но ще се съобразим и ще произведем толкова семена, колкото можем да продадем на производителите, които оценяват нашите материали, защото заготвянето на два или три пъти повече количества семена това са разходи за държавата“, допълни доц. Илия Илиев. Той отбеляза също, че всяка година ДЗИ има останали от предходната година семена. Тази институтът разполага с около 400 тона преокачествени семена за зърнено-житни култури (пшеница, ечемик, тритикале). През 2016 година ДЗИ е разполагал с около 1000 – 1200 тона семена от предходната. Продадени са били около 350 тона семена за зърнено-житни култури. Тази година ДЗИ разполага с 400 тона от 2016-та и ще бъдат заготвени около 500 – 600 тона, в зависимост от постъпилите заявки. Институтът обаче ще има готовност и за допълнителни количества в случай на необходимост, подчерта неговият директор, защото за момента сортовете на ДЗИ се представят много добре на полето според специалистите. Цената на семената все още не е определена окончателно, тъй като ДЗИ очаква инструкции от Селскостопанската академия, към чийто структури се намира. \"Ръководството на института ще се опита да запази досегашната цена, която е 850 лв. за тон\", каза доц. Илиев. По думите му 650 лв. за тон се очаква да бъде цената за преокачествени семена, които също са с отлични качества. \"Обмисля се възможност ако земеделски производители предплатят при заявката си между 10% и 15%, да получат 5% отстъпка от цената\", каза още директорът на ДЗИ. На гостите в рамките Деня на отворените врати в ДЗИ, който се проведе днес, бяха представени над 40 сорта зърнено-житни култури, създадени и отглеждани в опитните полета и производствените участъци на Добруджански земеделски институт. Предоставена беше възможност да бъдат разгледани на място развитието на посеви от сортове обикновена и твърда пшеница, тритикале и ечемик, и семена, които ще бъдат предлагани на земеделските производители за есенната сеитбена кампания на 2017 г.\r\nЖулиета НИКОЛОВА", "date": "2017-06-08", "title": "Инж. Илия Илиев, Добруджански земеделски институт: Ръководството на института ще се опита да запази досегашната цена на семената, която е 850 лв. за тон"}
{"url": "http://www.focus-news.net/news/2017/06/08/2402721/mvr-opovesti-rezultatite-ot-tri-operatsii-sreshtu-praktiki-izpolzvani-ot-targovtsite-s-tsel-izbyagvane-plashtaneto-na-dds-i-aktsiz-i-prodazhbata-na-energiyni-produkti.html", "text": "Проведени са три специализирани операции за противодействие на престъпни практики, използвани от търговците с цел избягване плащането на ДДС и акциз и продажбата на енергийни продукти, съобщиха от пресцентъра на МВР. Действията на служителите на Министерство на вътрешните работи, Агенция „Митници“, Националната агенция за приходите, Държавната агенция за метрологичен и технически надзор и Българския институт по метрология са проведени в периода от 31 май до 2 юни на територията на столицата и София – област, както и в Перник, Варна, Бургас, Пловдив, Плевен, Враца, Монтана, Стара Загора, Сливен, Добрич, Велико Търново, Хасково. Пазарджик, Кърджали, Ловеч и Шумен. Те са координирани от Междуведомствения център за противодействие на контрабандата и контрол на движението на рискови стоки и товари на ГДБОП. \r\nИзвършен е селективен подбор на търговски дружества, осъществяващи производство, разпространение и търговия с алкохол, течни горива и отпадъчни и базови масла. На база на анализа са определени за проверка 13 бензиностанции, 43 обекта за третиране и преработка на отпадъчни масла,  5 данъчни складове и офис помещения. \r\nВ хода на осъществения контрол от експертите са установени различни нарушения на данъчното и митническото законодателство, на изискванията за пожарна безопасност и на Закона за измерванията. В един от проверените складове митническите експерти са констатирали, че на вход и изход на измервателните уреди трасето на флуида е свързано с меки връзки, а необезпечаването с пломби позволява безпрепятствено извеждане на етилов алкохол без да бъде отчетен през точката за контрол. На обектите са констатирани и други нарушения - липса на 1 тон винен дестилат и около 380 литра водка, невписани в дневника за складовата наличност 2000 литра гюлова ракия и 55 литра повече етилов алкохол. Други 139 еднолитрови бутилки високоалкохолни напитки са намерени извън територията на данъчен склад в гр. Каспичан, а за нарушението в Митници - Варна е образувано  досъдебно производство. \r\nНарушения са установени от митническите органи и на проверените обекти за производството на грес от отпадъчни и базови масла – три от тях са работили без необходимите документи, а други два преопаковали акцизни стоки и са преработвали отпадъчни масла - дейности, които следва да се извършват само в данъчни складове. \r\nЗа констатираните нарушения до момента от Главна дирекция „Пожарна безопасност и защита на населението“, Националната агенция за приходите и Метрологичната агенция са съставени общо 16 акта за установени административни нарушения, 3 протокола за задължителни предписания и са отдадени 6 писмени разпореждания. Предстои налагане на допълнителни административни санкции от Агенция „Митници“. \r\nНа една от бензиностанциите в столицата е установено разпространение на некачествено гориво. Метрологичната агенция е забранила продажбата и е изтеглила 500 литра бензин А-95.   \r\nПрез периода, със съдействието на Междуведомствения координационен център на ГДБОП и Българската агенция по безопасност на храните, служители на звеното за фискален контрол на Националната агенция за приходите са задържали над 22, 440 кг негодни за консумация домати, внесени в страната от Албания. Установено е, че получател на стоката  е българско търговско дружество, опериращо на територията на зеленчукова борса в столичния квартал „Слатина“. След наложена забрана за продажбата им в търговската мрежа, доматите са върнати на албанската фирма - изпращач. Дирекцията за фискален контрол на НАП и Междуведомствения център са създали допълнителна организация за засилване на мониторинга през летния сезон при внос на стоки с висок фискален риск.", "date": "2017-06-08", "title": "МВР оповести резултатите от три операции срещу практики, използвани от търговците с цел избягване плащането на ДДС и акциз и продажбата на енергийни продукти"}
{"url": "http://www.focus-news.net/news/2017/06/08/2402618/predstoyashti-sabitiya-v-stranata-za-8-yuni-agentsiya-fokus.html", "text": "От 09.00 часа ще започне редовното заседание на Народното събрание.\r\n***\r\nОт 10.00 часа ще се проведе заседание на Министерски съвет.\r\n***\r\nОт 19.00 часа в конферентна зала „Хармония” (ниво 2), хотел „Интернационал”, ще се проведе пресконференция след като Министърът на  туризма Николина  Ангелкова присъства на официалните събития по повод отбелязването на 60-годишнината на к.к. Златни пясъци. Тя ще участва в работна среща на тема „Перспективи за развитие на к.к. Златни пясъци” заедно със собственици на хотели в курортния комплекс Златни пясъци, представители на туроператори и турагенти. \r\n***\r\nОт 09.00 часа в СОБТ, командоси от Специализирания отряд за борба с тероризма и психолози ще проведат обучение на ученици от две столични училища. Целта е децата да овладеят умения за разпознаване на агресията в периода на нейното зараждане и преди тя да има физическа проява.   \r\n***  \r\nОт 9.00 часа в сградата на СОБТ - бул.\"Цариградско шосе\" 64, ще се проведе обучение за борба с агресията в училище, овладяване на емоциите и разпознаване на признаците на агресия. В обучението ще участват ученици от четвърти, пети и шести клас на три столични училища – 73 СУ „Владислав Граматик“, 119 СОУ „Акад. Михаил Арнаудов“ и 11 ОУ „Св. Пимен Зографски“.       \r\n***\r\nОт 9.00 часа в Център за култура и дебат “Червената къща” Сдружение за устойчиви екологични решения АГРОЛИНК ще проведе кръгла маса на тема: „Справедливостта по веригата на доставки в България“. \r\n***\r\nОт 9.30 часа в Интерекспо център ще се проведе форум „Икономика за жива планета“.\r\n***\r\nОт 9.30 часа 8 състав на Софийски градски съд ще гледа делото срещу Николай Н. (чл. 282, ал. 3 НК).\r\n***\r\nОт 9.30 часа 16 състав на Специализирания наказателен съд ще гледа делото срещу Георги Хр., Иван И., Александър К., Иво Я., Иво Кр., Мартин И., Мохамед А., обвинени в образуване и ръководене на организирана престъпна група.\r\n***\r\nОт 9.40 часа в сградата на ВСС ще се проведе брифинг на Юлиана Колева – член на ВСС и председател на КПИВ и Георги Дичев – председател на Камарата на частните съдебни изпълнители във връзка с прилагането на Споразумението за сътрудничество за принудително събиране вземанията на органите на съдебната власт.\r\n***\r\nОт 10.00 часа 17 състав на Специализирания наказателен съд ще гледа делото срещу Ангел П., Анатоли А., Цветомир Ц., Нина М., Боил К. и др., обвинени в образуване и ръководене на организирана престъпна група.\r\n***\r\nОт 10.00 часа ще се проведе заседание на Столичния общинския съвет.\r\n***\r\nОт 10.00 часа Специализираният наказателен съд ще гледа мярката за неотклонение „задържане под стража“ спрямо Мирослав Минков М., служител на ГД „Охрана“ и Димитър Николов З., прокурор, с повдигнати обвинения за участие в организирана престъпна група\r\n***\r\nОт 11.00 часа в зала „Музейна“ на секретариата на БЧК ще бъде връчена финансовата помощ на семействата на пострадали деца при пътнотранспортни произшествия.\r\n***\r\nОт 11.00 часа в Националния пресклуб на БТА ще се състои пресконференция на тема „България отново в енергийните диверсификации на Европа?“. \r\n***\r\nОт 11.00 часа в зала „Вихрен“ на хотел „Хилтън“ ще се състои пресконференция на тема: „Лечение с радиохирургичния гама нож ICON - първият гама нож за големи мозъчни тумори в Европа и Близкия изток\".\r\n***\r\nОт 11.00 часа 17 състав на Специализирания наказателен съд ще гледа делото срещу Петър П., Станислав М., Валентин Хр., Любен М., обвинени в образуване и ръководене на организирана престъпна група.\r\n***\r\nВ 11.15 часа в Борисовата градина при паметника на Хаджи Димитър (до Лятната сцена), където столични магистър-фармацевти ще засадят 10 дъбови дървета. Проявата е по случай 10-годишнината на Регионална фармацевтична колегия София-столична (РФК София-столична).\r\n***\r\nОт 13.00 часа в 272-а аудитория на СУ „Св. Климент Охридски“ ще се състои Конференция „Съдебната реформа: Гласът на бизнеса“. Сред поканените лектори са Екатерина Захариева, Заместник министър-председател по правосъдната реформа и министър на външните работи, Цецка Цачева, Министър на правосъдието, Н.Пр. Ерик Рубин, Посланик на САЩ в България, Н.Пр. Емма Хопкинс, Посланик на Великобритания в България,  Н.Пр.Стефано Балди, Посланик на Италия в България, Лозан Панов, Председател на Върховен касационен съд,  Сотир Цацаров, Главен прокурор на Република България.\r\n***\r\nОт 13.30 часа 8 състав на Специализирания наказателен съд ще гледа делото срещу Георги И., Димитър П., Найден В., Кольо Г., Михаил Ст., обвинени в образуване и ръководене на организирана престъпна група.\r\n***\r\nОт 13.30 часа 9 състав на Специализирания наказателен съд ще гледа делото срещу Борислав Т., Николай М., Методи Г., Христо Н., обвинени в образуване и ръководене на организирана престъпна група.\r\n***\r\nОт 17.00 часа в Музеят на НБУ ще бъде открита изложбата „Петербургската художествена академия и нейните български възпитаници“.\r\n***\r\nОт 18.00 часа в Полонистичен кабинет в СУ „Св. Климент Охридски“ ще се състои цикъл от лекции на проф. дфн. Калина Бахнева „Полската литература – известна и неизвестна“. \r\n***\r\nОт 18.00 часа в Квадрат 500, зала 19, ще се състои откриването на изложбата „Будистко изкуство от хималаите“.                                                                                                            \r\n***  \r\nОт 18.00 часа в залата на читалище \"Кирил и Методий\" (бул. \"Възкресение\" №64) в \"Красна поляна\" общинските съветници от групата на БСП Лява България Иван Таков, Владимир Данев, Николай Николов и Марин Стоянов ще се срещнат с граждани.\r\n***\r\nОт 19.00 часа в Център за култура и дебат “Червената къща” ще бъде представена Документална поредица с филми на режисьора Хосе Луис Герин.\r\n***\r\nОт 09:00 часа в конферентната зала на РИМ-Благоевград ще се състои официалното откриване на VI национална среща „Музеите и устойчивото развитие“. \r\n***\r\nОт 13.00 часа в аудитория „Андрей Делчев“ на Американския университет ще се проведе конференция на тема „Приносът на интелектуалната собственост – възможности за България“.\r\n***\r\nОт 17:30 час във фоайето на община Благоевград ще бъде открита изложбата „Месец на фотографията“ – 2017.\r\n***\r\nОт 10.30 часа в изложбен експозиционен център „Флора“, град Бургас, заместник-министърът на регионалното развитие и благоустройството и ръководител на ОПРР Деница Николова ще открие информационен ден по процедура „Подкрепа за деинституционализация на грижите за деца” за допустимите бенефициенти от Южна България.\r\n***\r\nОт 18.00 часа в Културен център „Морско казино“ ще бъдат закрити Бургаските литературни дни – 2017. \r\n***\r\nОт 10.00 часа в зала „Пленарна“, Община Варна ще се проведе състезание – викторина „Ваканция, здравей! Да играем безопасно!“. Организатори на събитието са дирекция „Превенции“, Община Варна, Общинската комисия за борба срещу противообществените прояви на малолетните и непълнолетните (ОКБППМН) и Областна дирекция на МВР (ОД на МВР) – Варна. В състезанието-викторина ще участват 250 петокласници от 10 варненски училища.\r\n***\r\nОт 09.45 часа в заседателната зала на ОДМВР - В. Търново ще се проведе брифинг, във връзка с извършено тежко криминално престъпление. Ще присъстват директорът на ОДМВР - В. Търново старши комисар Димитър Машов и ръководителят на Районна прокуратура - В. Търново Тихомир Шабов. \r\n***\r\nОт 10.30 часа в кафе \"Галерията\" ще се проведе пресконференция във връзка с провеждането на 3D фестивал за улично изкуство. (15.06-18.06.17 г.). \r\n***\r\nОт 11.00 в Зала 302 на Общината ще се проведе пресконференция за предстоящия шампионат по хандбал. \"2nd IHF Men's Emerging Nations Championship 12-18 June Bulgaria 2017\". Спортното събитие ще е във Велико Търново и Габрово. \r\n***\r\nОт 11.00 часа в Регионалния пресклуб на БТА, център „Амалипе“ ще представи програмата и участниците в Детския ромски фестивал „Отворено сърце\".\r\n***\r\nОт 17.30 часа в Изложбени зали \"Рафаел Михайлов\" ще се проведе Откриване на изложба „Лицето на ромите – преди и сега“. \r\n***\r\nОт 19.00 часа в МДТ \"Константин Кисимов\" ще бъде представена \"Червило\" – съвременна пиеса \r\n***\r\nОт 20.00 часа на Сцена \"Арт лято\", парк \"Боруна\" Издателите на БГкнига и създателите на проекта \"Фабрика за книги\" оргаянизират отворена дискусия на тема: \"Как да издадеш книга?\r\n****\r\nОт 21.00 часа в ДКС \"Васил Левски\" Спектакъл на Националния балет на Грузия \"Сухишвили\". \r\n***\r\nОт 16.30 часа ще се проведе заседание на Общински съвет-Враца.\r\n***\r\nОт 17.00 часа в Конферентната зала на Общински съвет-Враца ще се проведе обществена консултация, във връзка с приемане на второ четене на Наредба за изменение и допълнение на Наредба за превоз на пътници и условия за пътуване с тролейбусен транспорт на територията на град Враца.\r\n***\r\nОт 19.00 часа в градска концертна зала ще се проведе Концерт на Симфониета Враца.\r\n***\r\nОт 19.00 часа в камерна зала на ДКТ ще се състои постановката „Тартюф“ по Молиер.\r\n***\r\nОт 19.00 часа в голяма сцена на ДКТ гостува „Методът Грьонхолм“.\r\n***\r\nОт 18.00 часа в НЧ „Напредък -1869“ ще се състои Празничен концерт „20 години - балет „Калина”.\r\n***\r\nОт 10.00 часа в Градски парк „Свети Георги“ ще се проведе Фестивал на балканската култура и кулинарно изкуство „Добрич Мези“.\r\n***\r\nОт 13.30 часа в двора на ПГ „ Иван Хаджиенов“ ще се състои научен Технофестивал.\r\n***\r\nОт 10.00 часа в Реагионалния пресклуб на БТА. Люси Дяковска и представители на Плевенската филхармония ще дадат пресконференция за съвместния си проект „Разходка по Бродуей“. \r\n***\r\nОт 11.00 часа в Регионалния пресклуб на БТА пресконференция ще даде Сдружение Младежко бюро за социални услуги и граждански инициативи - Плевен по повод европейски проект.\r\n***\r\nОт 11.00 часа в музея на Катедра „Анатомия, хистология и ембриология“ на Медицинския университет в Пловдив, на бул. „Васил Априлов” 15А,  ще бъде показана 3D интерактивна маса за виртуални дисекции. \r\n***\r\nОт 13.00 часа в зала „Съединение“ на РИМ – Пловдив ще бъде открита Национална научна конференция „Пловдив през втората година на ХІХ  и  ХХ век  - общество, личности, местна власт“.\r\n***\r\nОт 17.30 часа  от сборен пункт читалище „Светлина-1929\" ще се проведе шествие по Карловско шосе на населението на с.  Труд в знак на протест срещу дейността на Централата за производство на електро и топлоенергия от био отпадъци.\r\n***\r\nОт 14.00 часа в Музей на градското всекидневие (Къщата на Калиопа) ще бъде открита изложбата „Светът на Калиопа“.\r\n*** \r\nОт 10.00 часа в конферентната зала на Областна администрация Сливен, областният управител Чавдар Божурски ще представи  ръководния екип на администрацията и ресорите на заместник областните управители. Ще бъдат представени и приоритетните задачи в работата на администрацията. \r\n***  \r\nОт 18.00  часа ще се състои юбилеен гала-концерт в зала „Сливен” по повод 120 години от основаването на читалище „Христо Ботев – 1897”. \r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.\r\n***\r\nОт 18.30 часа по централните улици на Стара Загора ще се проведе диксиленд шествие на участниците в „Международния джаз форум Стара Загора“.\r\n***\r\nОт 19.00 часа в Драматичен театър ще се състои „Полет над кукувиче гнездо“, драматизация Дейл Васерман по романа Кен Киси.\r\n***\r\nОт 18.00 часа пред сградата на Община Трявна официално ще бъдат открити Националните Славейкови празници.\r\n*** \r\nОт 14.00 часа в зала 203 на общината ще се проведе заседание на Правна комисия по текущи материали.\r\n***  \r\nОт 14.00 часа в заседателната зала на Областна администрация Ямбол ще се проведе заседание на Областната комисия по безопасност на движението по пътищата.", "date": "2017-06-08", "title": "Предстоящи събития в страната за 8 юни (Агенция „Фокус“)"}
{"url": "http://www.focus-news.net/news/2017/06/08/2402619/gazetaru-sbogom-na-orazhiyata.html", "text": "Президентът на Русия Владимир Путин издаде указ, забраняващ продажбата и носенето на оръжие в Москва и още няколко града в страната до края на турнира за Купата на конфедерациите по футбол, съобщава Газета.ru.\r\nУказът едва не провали световното първенство по спортна стерлба, който се провежда тези дни в Москва.\r\nСериозни проблеми срещнаха ловците, стрелковите клубове и оръжейните магазини. Николай Братанов", "date": "2017-06-08", "title": "Газета.ru: Сбогом на оръжията"}
{"url": "http://www.focus-news.net/news/2017/06/08/2402615/pregled-na-nyakoi-ot-osnovnite-temi-v-svetovniya-pechat.html", "text": "Ден преди комисия от Сената на Съединените американски щати да проведе изслушване на уволнения директор на Федералното бюро за разследване (ФБР) Джеймс Коми - първото му публично изказване след драматичното му уволнение - законодателите разпитват високопоставени членове от екипа по национална сигурност на президента Доналд Тръмп, пише The New York Times.\r\nРазпитът ще бъде относно закон в областта на разузнаването, като се очаква да бъде засегнат и въпросът дали държавният глава е опитал да повлияе на разследването за потенциална руска намеса в президентските избори от миналата година и възможна координация между Москва и предизборния щаб на Тръмп.\r\nЗа двама от четирите членове от президентския екип по национална сигурност, които в сряда ще дадат показания пред разследващата комисия към Сената, има информация, че са били помолени от Тръмп публично да заявят, че няма доказателство за тайно споразумение между Руската федерация и предизборния му щаб. Директорът на американското национално разузнаване Дан Коутс отказа да отговори на въпроси относно тези твърдения.\r\n***Ден преди комисия от Сената на Съединените американски щати да проведе изслушване на уволнения директор на Федералното бюро за разследване (ФБР) Джеймс Коми - първото му публично изказване след драматичното му уволнение - законодателите разпитват високопоставени членове от екипа по национална сигурност на президента Доналд Тръмп, пише The New York Times.\r\nРазпитът ще бъде относно закон в областта на разузнаването, като се очаква да бъде засегнат и въпросът дали държавният глава е опитал да повлияе на разследването за потенциална руска намеса в президентските избори от миналата година и възможна координация между Москва и предизборния щаб на Тръмп.\r\nЗа двама от четирите членове от президентския екип по национална сигурност, които в сряда ще дадат показания пред разследващата комисия към Сената, има информация, че са били помолени от Тръмп публично да заявят, че няма доказателство за тайно споразумение между Руската федерация и предизборния му щаб. Директорът на американското национално разузнаване Дан Коутс отказа да отговори на въпроси относно тези твърдения.\r\n***Бившият директор на американското национално разузнаване Джеймс Клапър заяви, че според него скандалът дали Руската федерация е оказала влияние на президентските избори в Съединените американски щати, пред който е изправена администрацията на държавния глава Доналд Тръмп, е много по-голям от аферата „Уотъргейт“, пише Washington Examiner.\r\n„Мисля, че, ако сравните двата (скандала - б.пр.) „Уотъргейт“ наистина бледнее (…) в сравнение с това, пред което сме изправени сега“, заяви Клапър.\r\nТой добави, че е провел телефонен разговор с новоизбрания тогава президент Тръмп, когато той отхвърли оценката на разузнавателната общност в САЩ, че Руската федерация е опитала да се намеси в изборите през 2016 г. По думите на бившия директор на разузнаването, държавният глава е нарекъл представителите на разузнаването „нацисти“ в очевиден опит да атакува всеки, който подлага на въпрос легитимността на избирането му.\r\n***Турският парламент одобри дислоцирането на военнослужещи на страната в турска военна база в Катар, пише Daily Sabah.\r\nТози ход изглежда, че е в подкрепа към арабската държава от Персийския залив, която е изправена пред дипломатическа и търговска изолация от страна на някои от най-големите сили в Близкия Изток. Саудитска Арабия, Египет, Обединените арабски емирства и Бахрейн в понеделник прекратиха отношения с Доха и затвориха своите въздушни пространства за търговски полети, обвинявайки Катар във финансиране на терористични групировки.\r\nКатар категорично отрича обвиненията. Това е най-лошото разделение между силните арабски страни от десетилетия.\r\nТурският президент Реджеп Тайип Ердоган разкритикува хода на арабските страни, заявявайки, че изолирането на Катар и налагането на санкции няма да реши никой от проблемите. Ердоган добави, че Анкара ще направи всичко по силите си, за да помогне да бъде поставен край на кризата в Персийския залив.", "date": "2017-06-08", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/06/08/2402621/balgar.html", "text": "Президентът на Франция Еманюел Макрон обеща на българския министър-председател Бойко Борисов да подкрепи действията на София по присъединяването към Еврозоната и Шенгенското пространство, предаде 24news.com.ua.\r\n„Всеки път, когато България прилага конкретни усилия по присъединяването към Еврозоната и Шенген, Франция ще подкрепя тези, които ги прилагат“, посочи Макрон по време на съвместна пресконференция с Борисов. „Отбелязах истинските проевропейски позиции на министър-председателя Борисов, което не може да не радва“, добави той. \r\nНа свой ред Борисов поздрави Макрон с избирането му за президент на Франция и го призова да не забравя за периферните страни на ЕС. „Благодарение на вашата енергия Европа ще може да се движи напред. Това ще бъде силна и обединена Европа, но не забравяйте и периферните страни“, отбеляза Борисов.\r\n*** Новоизбраният министър-председател на Македония Зоран Заев планира официална визита в България към края на месеца, съобщава електронното издание „Нова Македония“ .\r\nСледващият понеделник лидерът на социалдемократите, заедно с вицепремиера Османи, министъра на външните работи Николай Димитров и съветници ще реализира първото си посещение като премиер на Македония в централата на Европейския съюз в Брюксел.\r\nТам Заев ще разговаря с еврокомисаря по разширяването Йоханес Хан за реформените приоритети на правителството и изпълнението на доклада на Прибе, както и за доклада на ЕС за напредъка на Македония. Заев подчерта, че очаква да има срещи и с други високопоставени представители на ЕС, сред които председателят на Европейската комисия Жан-Клод Юнкер, председателят на Съвета на Европейския съюз Доналд Туск и върховният представител на ЕС по въпросите на външните работи и политиката на сигурност Федерика Могерини. \r\nВеднага след тази първа визита извън Македония, Заев очаква посещение в София, тъй като – по думите му - от 1 януари следващата година България поема ротационното председателство на ЕС и е напълно готова да помогне на Македония в интеграционните процеси.\r\n*** Българският министър на външните работи Екатерина Захариева заяви, че нейната страна най-после ще приключи реформите в своята съдебна система до края на 2018 г. с цел да сложи край на десетилетния мониторинг от страна на Европейския съюз, „който не може да продължава вечно“, предава британският всекидневник Daily Mail.\r\nПо време на посещение в Румъния Захариева заяви, че България е ангажирана с изпълнението на 17 препоръки, за да постигне „необратим резултат“ с реформите.\r\nЕС все още провежда наблюдение на напредъка на съдебната реформа и борбата срещу корупцията в България и Румъния в рамките на Механизма за сътрудничество и проверка, който беше въведен, когато двете държави бяха приети в Блока през 2007 г.\r\n*** Багери в България възобновиха търсене на фосили на маймуноподобно същество, което може да бъде най-старият познат пряк прародител на човека и чието откритие оспори главната хипотеза, че човечеството произхожда от Африка, предаде агенция Reuters.\r\nСъществото, което е живяло преди 7,2 млн. години, е познато единствено от долната челюстна кост, открита през 1944 г. в Гърция, и от един зъб, открит през 2009 г. близо до българския град Чирпан. Именно там багерите възобновиха работа.\r\nПроф. Николай Спасов, ръководител на Националния природонаучен музей на България, коментира пред Reuters, че се надява да открие цял скелет, но едно бедро също би било от голяма полза.\r\nУчените в Гърция също очакват да възобновят търсенето на останки от древното същество, като изкопни работи ще започнат в съдена Македония през септември.", "date": "2017-06-08", "title": "България - коментари в световните медии (Агенция „Фокус“)"}
{"url": "http://www.focus-news.net/news/2017/06/08/2403017/afp-advokatat-na-donald-tramp-smyata-che-dzheyms-komi-tryabva-da-bade-podlozhen-na-sadebno-presledvane.html", "text": "Частният адвокат на Доналд Тръмп Марк Касовиц заяви, че обвиненията на бившия директор на ФБР Джеймс Коми са неистински и предложи уволнения служител да бъде преследван от закона за „изтичане на привилегирована информация“, предаде  AFP.\r\n„Президентът никога не е казвал на Коми, че се нуждае от лоялност и че очаква такава под каквато и да е форма“, заяви Касовиц, отхвърляйки обвиненията отправени от уволнения директор на ЦРУ.  \r\n„Днес г-н Коми призна, че е издал на приятели своите записки на тези привилегировани разговори, един от които той призна, че е класифициран“, добави юристът. \r\n„Ние ще оставим пред съответните власти да определят дали тези изтичания на информация трябва да бъдат разследвани“, добави той.  Виктор Турмаков", "date": "2017-06-08", "title": "AFP: Адвокатът на Доналд Тръмп смята, че Джеймс Коми трябва да бъде подложен на съдебно преследване"}
{"url": "http://www.focus-news.net/news/2017/06/08/2402620/germaniya-otsenyava-visoko-usiliyata-na-balgariya-po-ohrana-na-vanshnata-granitsa-na-es-obzor.html", "text": "Усилията на България по охрана на външната граница на ЕС бяха основна тема на срещата между българския премиер Бойко Борисов и германския канцлер Ангела Меркел, която се проведе в сряда в Берлин. Меркел благодари на Борисов за решителната работа и ангажираността по охрана на европейската граница. По думите ѝ България е подобрила пазенето на тази граница, въпреки че страната не е в Шенгенското пространство. Тя отбеляза, че страната ни полага усилия по охрана не само на българо-турската граница, но и на българо-гръцката, както и на черноморската граница. \"Работим много тясно по политиката на миграцията и бежанците. Това е общо предизвикателство към ЕС“, коментира германският канцлер. Меркел добави, че ЕС дава подкрепа на страната ни в охраната на границата под формата на пари и сега тази помощ трябва да се приложи технически. „България заслужава нашата признателност. Ние помогнахме с германски служители, с германска техника и навсякъде където можем, ще продължим нашето сътрудничество“, коментира тя. От своя страна Борисов заяви, че оградното съоръжение по границата ни с Турция цели да подпомогне граничната ни полиция срещу големите тълпи от хора. „Това, че може да се преодолява една ограда, тя и Берлинската стена се преодоляваше. Независимо, че се пазеше много добре от източна страна. Но пак я преодоляваха. От Алкатраз има избягали хора. В края на краищата нашето предпазно съоръжение е да подпомагаме граничната си полиция срещу големи тълпи от хора. Това не е ограда или затвор да превръщаме границата си. Просто да ни подпомага“, заяви премиерът. Той заяви, че критиките на опозицията за забавяне при довършването на ограда са часа от нормалното поведение на една опозиция. Борисов подчерта, че правителството се старае максимално бързо да бъде завършено съоръжението, но посочи, че е по-добре да се спази Законът за обществените поръчки, отколкото да направят нещо, от което да се срамуват след това. „Запознах канцлера и с това, че при смяната на правителствата имаше и забавяне с обществените поръчки. Тези 160 млн. лв., които бяха отпуснати в Братислава, все още спазвайки всичките законови процедури, не са влезли в употреба“, каза още той.\r\nПремиерът заяви, че ще положи много усилия за нормализиране на отношенията между ЕС и Турция. Той обяви, че ще има скорошно посещение и среща с турския президента Реджеп Тайип Ердоган и премиера на южната ни съседка Бинали Йълдъръм. „Това е една голяма държава на нашата граница със сравнително мощна икономика и много големи взаимовръзки, включително с Германия. Недопустимо е за да се задържат журналисти, да не се допускат депутати. Ще използвам влиянието, което имам, да кажа своето мнение. Не казвам, че ще успея, но ние трябва с нашия съсед да опитаме да нормализираме отношенията“, обясни Борисов. Меркел изрази съгласие с позицията на Борисов, че само осигуряването на границата не е достатъчно. „Трябва да останем в разговори с Турция, трябва да подобрим отношенията си. Трябва да говорим за причините за бежанците. Простото изграждане на една ограда не може да разреши бежанския проблем. Освен това, имаме тесни икономически отношения с Турция“.\r\nАнгела Меркел отбеляза, че ЕС е изправен пред големи предизвикателства - не само трябва да се водят преговори с Великобритания за Брекзит, но трябва да придвижи напред развитието на ЕС в една много трудна геостратегическа обстановка. \r\n\"Ние говорихме за това каква е ситуацията от гледан точка на България, тъй като тя от една страна граничи със Западните Балкани и има голям интерес от стабилност. Говорихме за т. нар. Берлински процес в Триест, на който ще говорим с представители на Западните Балкани. Важно е да дадем визия за надежда, за перспектива на тези страни, да ги подкрепим, тъй като има други геополитически актьори, които също са заинтересовани да имат добри отношения с тях. Ние искаме много ясно да се разбере, че нашето отношение към перспективата на тези страни остава непроменено\", коментира Меркел. Премиерът Борисов пък заяви, че моторите на ЕС – Германия и Франция, ще ни окажат необходимото, за да помогнат на народите от Балканите. По думите му заради географското ни положение и фактът, че сме не само член на ЕС, но и предстои да поемем председателството на Съвета на ЕС, бихме могли да направим доста неща и да подпомогнем и Балканите. \"Това съвпада и с плана, който има Берлин за подпомагане на тези държави, на тези народи, а и освен това на мен ми се иска да дадем перспектива на обикновения човек, който живее на Балканите. Не на елитите, а на обикновения човек. Да има перспектива, че ще бъде в ЕС, ще бъде свободен гражданин, който да може да пътува, да се възползва от тази радост, тази привилегия и свобода, която му дава членството в ЕС\", каза Борисов. \r\nМинистър-председателят на България обяви, че е запознал канцлера и нейния екип с енергийните проекти в страната – до какъв етап са, какви перспективи и възможности дава Европейският газов хъб „Балкан“, така че всичко да е съобразено с европейските директиви и правила и посочи, че и в това отношение имаме необходимата подкрепа. По думите му страната ни спазва правилата що се отнася до икономическото състояние на страната. Борисов добави, че е изразил мнението си за обща европейска отбрана и да консолидация на темата „Сигурност“ не само в борбата с тероризма и вътрешната сигурност, но и като глобална заплаха. Премиерът заяви, че кохезионната политика е добра за целия ЕС. „Когато други държави са в нужда, трябва да направим необходимото да помагаме и да бъдем действително едно голямо семейство. Не може само всеки да гледа собствения си интерес и да се обръщаме към Брюксел, когато трябва да получим пари по европейските фондове. Ние сме се събрали на базата на демокрацията, върховенството на закона, свободното движение на хора, мира демокрацията - това са ценностите, около които сме се събрали първо. След това са кохезионните фондове\", коментира Борисов. Той се обяви против това, което много пъти се проявява като консуматорско отношение на новите страни членки от типа на \"Дайте само да се дават пари, а ние иначе ще си определяме политиката такава, каквато намерим за добре\". \"Разбира се, националната политика, националните приоритети са на първо място, но когато си в един общ съюз, трябва да зачиташ интересите и мнението и на другите. Мисля, че в това отношение можем всички да се поучим и да бъдем по-разбиращи се помежду си\", добави министър-председателят.\r\nОт своя страна Ангела Меркел отбеляза, че България ще бъде приета в Шенген, когато изпълни условията за това. Меркел коментира и идеята за Европа на няколко скорости. \"Така предвидено, че всяка държава да участва в една скорост. Ако някои държави искат да участват в едно нещо, никой няма да ги изключи. Ако България изпълни условията за Шенген, а това е свързано с борбата с корупцията и правовата държава - тогава е готова да постигне приемане. Ние ще работим в тази насока. Затова оцених усилията на България за външната граница с Турция много високо. Това е голяма отговорност и тежест за България. Ние искаме в този смисъл страната ви да стане член на Шенген и финансовите министри, които ще решават какво да стане с чакалнята за еврозоната, ще говорят за това. Ние знаем за това желание на България. Искаме България колкото се може по-бързо да участва във всичко. Въпросът е, че има страни, които не искат да участват. Например, Дания не иска да участва във вътрешната политика. Ние никого не искаме да караме насила. Който обаче иска, може да участва, ако изпълни условията\", обясни Меркел. Българският премиер Бойко Борисов заяви, че ще направи необходимото България да е от страните \"на първа скорост в ЕС\". \"Заслужаваме го, полагаме усилия, правим необходимото това да се случи и на фона на много други държави, смятам, че сме се справили не лошо, така че ще продължим в тази посока\".", "date": "2017-06-08", "title": "Германия оценява високо усилията на България по охрана на външната граница на ЕС (ОБЗОР)"}
{"url": "http://www.focus-news.net/news/2017/06/08/2402616/the-guardian-konservatorite-vodyat-s-12-leybaristite.html", "text": "Когато министър-председателят на Великобритания Тереза Мей насрочи предсрочни парламентарни избори, социологическите проучвания показваха, че лейбъристите  са изправени пред ново поражение от мащаба на катастрофата през 1983 г., пише The Guardian.\r\nСлед атентатите в Лондон и Манчестър, редица медии предричаха спад в доверието към торите и Тереза Мей.  \r\nНо, според последните социологически проучвания, часове преди вота, цитирани от The Guardian, преднината на „Консервативната партия“ е 12% - 46% към 34% за лейбъристите.  Николай Братанов", "date": "2017-06-08", "title": "The Guardian:  Консерваторите водят с 12% лейбъристите"}
{"url": "http://www.focus-news.net/news/2017/06/08/2402622/independent-tereza-mey-mozhe-da-specheli-nay-golyamata-pobeda-za-konservatorite-ot-tachar-dosega.html", "text": "Премиерът на Великобритания Тереза Мей и водената от нея „Консервативна партия“ е пред категорична победа в общите избори над лейбъристите на Джереми Корбин, пише Independent.\r\nСпоред изданието, ако преднината от над 10% за консерваторите се запази и в изборния ден (четвъртък), мнозинството с цели 74 места в парламента на Великобритания ще бъде най-голямото от времето на Маргарет Тачър. Николай Братанов", "date": "2017-06-08", "title": "Independent: Тереза Мей може да спечели най-голямата победа за консерваторите от Тачър досега"}
{"url": "http://www.focus-news.net/news/2017/06/08/2402628/mvnr-na-rusiya-otpadat-vizite-po-vreme-na-kupata-na-konfederatsiite-po-futbol.html", "text": "Съгласно издадения указ на Руската федерация влизането и излизането на чуждестранни граждани в Русия, зрители на спортните прояви в рамките на Купата на Конфедерациите на ФИФА 2017, които ще се проведат от 17 юни до 2 юли 2017 г. в Москва, Санкт Петербург, Сочи и Казан ще се извършва без издадени руски визи, съобщава на своя сайт МВнР на Руската федерация. \r\nВъпреки това, за да бъдат допуснати в Русия, чуждестранните граждани трябва да имат валиден паспорт и \"Персонална зрителска карта\" (\"Fan ID\"). Николай Братанов", "date": "2017-06-08", "title": "МВнР на Русия: Отпадат визите по време на Купата на Конфедерациите по футбол"}
{"url": "http://www.focus-news.net/news/2017/06/08/2402626/bbc-velikobritaniya-pred-izbori.html", "text": "Милиони хора ще отидат до урните за парламентарните избори в Обединеното кралство по-късно днес.\r\nПовече от 40 хил. избирателни секции от цялата страна ще отворят врати в 07:00 часа местно време (09:00 часа българско време), пояснява BBC.\r\nПреброяването ще започне, след като гласуването приключи в 22:00 часа по Гринуич (24:00 часа българско време) .\r\nПредстои да бъдат избрани 650 народни представители, като се очаква да гласуват около 47 млн. души. Малко повече, в сравнение с последните парламентарни избори през 2015 г., когато гласуваха 46.4 млн. регистрирани гласоподаватели. Николай Братанов", "date": "2017-06-08", "title": "BBC: Великобритания пред избори"}
{"url": "http://www.focus-news.net/news/2017/06/08/2402617/prezidentat-rumen-radev-provede-sreshti-s-nay-vazhnite-hora-v-sadebnata-sistema-vav-vrazka-sas-sadebnata-reforma-obzor.html", "text": "Президентът Румен Радев проведе срещи с най-важните хора в съдебната система във връзка със съдебната реформа. Пръв с президентът се срещна председателя на Върховния административен съд (ВАС) Георги Колев. Сред акцентите на срещата между Румен Радев и Георги Колев бяха сътрудничеството и взаимодействието между държавните органи по хода на съдебната реформа, гарантирането на достъп до ефективно правосъдие за гражданите и юридическите лица. \r\nСлед това, в сряда, президентът се среща с председателя на Върховния касационен съд (ВКС) Лозан Панов. По време на срещата бяха представени предложения за реформи в съдебната власт на председателя на ВКС Лозан Панов, както и перспективи за развитието на правосъдната ни система, които да гарантират нейната независимост и разделението на властите в страната. След срещата Панов заяви, че е предложил на държавния глава прокуратурата да бъде извадена от съдебната власт и да бъде поставена като равно отдалечена институция. По думите му това може да стане след свикване на Велико народно събрание, за да бъде променена Конституцията. Председателят на ВКС за пореден път каза, че съдебната реформа до момента е мимикрия и показателен за това е случаят \"ЦУМ гейт\". Панов коментира, че президентът е проявил разбиране по време на срещата и го уверил, че ще има срещи и с представители на Висшия съдебен съвет и с вицепремиера по съдебната реформа Екатерина Захариева. От изказването на Панов стана ясно, че НСО прави проверка на автомобила му, тъй като е бил с липсващи и развити болтове. \r\nТретата среща на Румен Радев беше с главния прокурор Сотир Цацаров. След срещата Цацаров каза пред журналисти, че президентът е показал детайлно познание на проблемите в съдебните системи. Главният прокурор заяви, че в президентската институция се води съвсем нормален и професионален разговор за това, което всеки нарича съдебна реформа. Според него проблемът или начинът за решаване на проблемите в съдебната реформа трябва да бъде комплексен, а именно не може да се ограничи само с обявяването само на една или друга институции за виновна за всички проблеми в съдебната система, като следва да бъдат решавани всички проблеми на всички институции и да се търси най-доброто за българските граждани. По думите му усещанията след срещите с държавния глава са повече от позитивни. Цацаров посочи, че от страна на президентската институция е на лице силна загриженост, а за това да има промени в съдебната система, българските граждани да не бъдат свидетели на взаимни обвинения и конфликти.\r\nГлавният прокурор каза още, че председателя на Върховния касационен съд Лозан Панов няма подкрепата на съдийското мнозинство за изкарването на Прокуратурата от съдебната власт. Цацаров уточни, че по време на срещата му с президента е станало дума за изразената позиция на Лозан Панов. Главният прокурор потвърди своето крайно отрицателно мнение за предложението на председателя на Върховния касационен съд. Според Цацаров Прокуратурата е оценявана и в момента, като институция, която е безконтролният едва ли не виновник за всички беди и ако бъде изкарана от съдебната власт тя ще стане още по-безконтролна.\r\nТой съобщи, че НСО и Военно-окръжна прокуратура проверяват случая с развинтения болд от колата на председателя на ВКС Лозан Панов и допълни, че Прокуратурата не е била уведомена нито началника на НСО, нито от г-н Панов. Главният прокурор увери, че резултатите от проверката ще станат публично достояние. Той каза, че не изпитва страх, както и че в професия като неговата няма място за страхливи хора. По думите му НСО и началникът на службата е трябвало веднага да сезира компетентните органи - не само Прокуратурата, но и президента, тъй като службата е пряко подчинена на президента.\r\nВъв връзка със случая с „Наглите“, Цацаров каза, че не е необходима европейска проверка на съда. Във връзка със срещата си с президента, Цацаров уточни, че са обсъдили конкретни неща, които трябва да бъдат свършени, включително и изменения в Наказателно-процесуални кодекс. Според главния прокурор отварянето на темата за промяна в Конституцията има значение за тези, които не успяха да реализират и 3% на парламентарните избори, и на които не им е останало нищо друго, освен отново да издигнат лозунга за съдебна реформа. По думите му практическите и професионални познания за съдебна реформа са под нивото на 2.99, колкото успяха и да вземат изборите. Според него за тези хора съдебната реформа е просто лозунг.", "date": "2017-06-08", "title": "Президентът Румен Радев проведе срещи с най-важните хора в съдебната система във връзка със съдебната реформа (ОБЗОР)"}
{"url": "http://www.focus-news.net/news/2017/06/08/2402631/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Британската полиция арестува още трима заподозрени за терористичната атака, извършена в централната част на Лондон в късните часове на събота, съобщава вестник The Daily Express.\r\nДвама от задържаните, мъже на 27 г. и 29 г., са арестувани за подготовката на терористично нападение, докото друг 33-годишен мъж е откаран в ареста за притежание на контролирани лекарства с цел разпространение. Тримата са арестувани в късните часове на сряда и ще бъдат подложени на разпити, уточниха правоохранителните органи.\r\n***\r\nПремиерът на Великобритания Тереза Мей и водената от нея „Консервативна партия“ е пред категорична победа в общите избори над лейбъристите на Джереми Корбин, пише Independent.\r\nСпоред изданието, ако преднината от над 10% за консерваторите се запази и в изборния ден (четвъртък), мнозинството с цели 74 места в парламента на Великобритания ще бъде най-голямото от времето на Маргарет Тачър.\r\n***\r\nКогато министър-председателят на Великобритания Тереза Мей насрочи предсрочни парламентарни избори, социологическите проучвания показваха, че лейбъристите са изправени пред ново поражение от мащаба на катастрофата през 1983 г., пише The Guardian.\r\nСлед атентатите в Лондон и Манчестър, редица медии предричаха спад в доверието към торите и Тереза Мей. \r\nНо, според последните социологически проучвания, часове преди вота, цитирани от The Guardian, преднината на „Консервативната партия“ е 12% - 46% към 34% за лейбъристите.", "date": "2017-06-08", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/06/08/2402634/pregled-na-mezhdunarodnite-novini-do-6-chasa-agentsiya-fokus.html", "text": "Москва. Съгласно издадения указ на Руската федерация влизането и излизането на чуждестранни граждани в Русия, зрители на спортните прояви в рамките на Купата на Конфедерациите на ФИФА 2017, които ще се проведат от 17 юни до 2 юли 2017 г. в Москва, Санкт Петербург, Сочи и Казан ще се извършва без издадени руски визи, съобщава на своя сайт МВнР на Руската федерация. \r\nВъпреки това, за да бъдат допуснати в Русия, чуждестранните граждани трябва да имат валиден паспорт и \"Персонална зрителска карта\" (\"Fan ID\").\r\n***. Вследствие действията на въздушно-космическите сили на Русия и американската коалиция срещу групировката „Ислямска държава“, финансовите й възможности са съкратени наполовина.\r\n„По последни данни на руските служби, унищожаването на енергийната инфраструктура на групировката „Ислямска държава“ през последната година е довело до почти двукратно намаление на приходите й от нефт“.\r\nТова заяви Дмитрий Феоктистов, заместник-директор на департамент в Министерството на външните работи на Руската федерация на среща с журналисти в Ню Йорк по повод двустранните руско-американски консултации за противодействие на тероризма.\r\n***. Северна Корея изстреля в четвъртък няколко ракети от пристанищния град Уънсан.\r\nНай-вероятно това са противокорабни ракети, което би могло да ескалира още напрежението на Корейския полуостров и е нарушение на резолюциите на ООН.\r\n***. Извънредния и пълномощен посланик на Русия в ЕС Владимир Чижов обяви, че в близко бъдеще Европейския Съюз може да промени политиката си във връзка със санкциите спрямо Русия.\r\n„Въпросът е в това, кога ЕС ще добие достатъчно политическа воля, за да преосмисли политиката си. \r\nДали това ще стане през юни или след шест месеца, може само да гадаем“, коментира Чижов за възможната отмяна на санкциите спрямо Русия.\r\nДипломатът отбелязва още, че: В дадения момент, ситуацията в отношенията ЕС - Русия видимо се променя, както в цялост, така и в частност във връзка със санкциите.\r\n***. Президентът на Русия Владимир Путин издаде указ, забраняващ продажбата и носенето на оръжие в Москва и още няколко града в страната до края на турнира за Купата на конфедерациите по футбол.\r\nУказът едва не провали световното първенство по спортна стерлба, който се провежда тези дни в Москва.\r\nСериозни проблеми срещнаха ловците, стрелковите клубове и оръжейните магазини.\r\n***. Когато министър-председателят на Великобритания Тереза Мей насрочи предсрочни парламентарни избори, социологическите проучвания показваха, че лейбъристите са изправени пред ново поражение от мащаба на катастрофата през 1983 г.\r\nСлед атентатите в Лондон и Манчестър, редица медии предричаха спад в доверието към торите и Тереза Мей. \r\nНо, според последните социологически проучвания, часове преди вота, цитирани от The Guardian, преднината на „Консервативната партия“ е  с 12% - 46% към 34%.", "date": "2017-06-08", "title": "Преглед на международните новини до 6 часа (Агенция “Фокус”)"}
{"url": "http://www.focus-news.net/news/2017/06/08/2402623/afp-severna-koreya-s-novi-raketni-opiti.html", "text": "Северна Корея е извършила няколко нови ракетни опита с балистични ракети, съобщава AFP. Николай Братанов", "date": "2017-06-08", "title": "AFP: Северна Корея с нови ракетни опити"}
{"url": "http://www.focus-news.net/news/2017/06/08/2402636/aktualna-patna-obstanovka.html", "text": "В страната ще има краткотрайни, в отделни райони интензивни валежи, придружени с гръмотевични бури. Възможни са и градушки. Вятърът ще се ориентира от северозапад, главно в Дунавската равнина ще се усили и с него ще нахлува по-хладен въздух. Максималните температури ще са предимно между 22° и 27°, в София около 20°.Това съобщиха от Агенция \"Пътна инфраструктура\" (АПИ).\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n•\tпът I-1 с. Ребърково-Ботевград, като движението се пренасочва по път II-16 Ребърково – Своге – София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна – Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“: област Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 15.06.2017 г.; при км 350 посока София-Бургас в участъка при пътен възел Бъгарово – укрепване на табела. Заета е аварийната лента. Срок до 10.06.2017 г.; от км 324+000 до км 355+000 в участъка Карнобат-Българово - поставяне на бордюри в двете посоки. Срок до 15.06.2017 г.;  област Ямбол: ремонтни дейности на АМ Тракия от км 286+400 до км 286+700 в посока Бургас – затварят се аварийна и активна лента, като движението ще се осъществява в изпреварващата лента с ограничение на скоростта до 70 км/ч. Срок до 16.06.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД да приключи най-късно до 31.08.2017 г.;\r\nОграничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; Ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 16.06.2017 г.; област Варна: от км 400+000 до км 401+000 посока Варна – ремонтни дейности на асфалтовата настилка. Движението се извършва в свободната от ремонтни дейности лента. Срок до 09.06.2017 г.\r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради намален габарит на пътното тяло. Срок до 30.06.2017 г.; област Благоевград: от км 157+000 до км 166+000 между Сандански и Кулата – косене в средната разделителна ивица, движението се извършва  в двете платна за движение, съгласно поставените  пътни знаци. Срок  до 09.06.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 30.06.2017 г.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; движение в една лента по път Монтана-Сумер, полагане на хоризонтална маркировка. Срок до 12.06.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; чертите на гр. Враца от км 143+100 до км 143+400, затворено ляво  платно за движение по ул „Илинден“  и затворен за движение бул. „Васил Кънчов“ от км 143+400 до км  144+200 – частични ремонтни дейности на асфалтовата настилка. Срок до 30.06.2017г.\r\nОбходен маршрут: \r\n \tпосока Монтана-Враца:  ул.“Илинден“ - бул.“Христо Ботев“-бул. „Мито Орозов“- ул. Васил Кънчов\r\nпосока Враца- Монтана: път Обход Враца;  област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София  от км 196+700 /с. Врачеш/ до км 229+700 /с.Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: от км 397+150 до км 401+420 – полагане на хоризонтална маркировка. Срок до 11.06.2017 г. при км 419+140 срещу детски магазин „Бамбино” – полагане на временна хоризонтална маркировка и премаркиране на съществуващата хоризонтална маркировка. Движението ще се извършва  в лявата или дясната лента за движение. Срок до 08.06.2017 г.; област Видин: Ограничено движение за тежкотоварни МПС над 12 т между гр. Дунавци и с. Ружинци при км 46+800 в с. Бела само в посока Монтана-Видин, поради ремонтни дейности /изграждане на ригола/. \r\nОбходен маршрут: с. Ружинци-Дреновец-Тополовец-Добри дол-Арчар-гр. Дунавци. Ограничението важи само от 09:00 до 18:00 часа със срок до 18.06.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Шумен: Звегор-Твърдинци от км 97+000 до км \t100+000 – ремонтни дейности на асфалтовата настилка. Движение в една лента. Срок до 08.06.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Габрово: Севлиево-В.Търново от км 99+300 до км 99+400 – ремонтни дейности на асфалтовата настилка. Срок до 15.06.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; Ново село-В.Търново в участъка от км 65+200 до км 115+300 – движението се извършва последователно в една лента в двете посоки и се регулира от служители на МВР и сигналисти, поради частични ремонтни дейности на асфалтовата настилка и банкетите. Срок до 10.06.2017 г.; област Ловеч: Малиново-Севлиево от км 36+668 до км 58+382, – движение в една лента, поради възстановяване на ограничителни системи. Срок до 08.06.2017г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 85+000 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Кърджали: ВОБД по път 5/Е85 сп.Джебел-п.в.Кирково-граница Гърция в участъка от км 387+780 до км 388+542, между надлез Кирково-граница Гърция, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Стара Загора: разклон  Горно Сахране-Казанлък от км 276 до км 307 – полагане на хоризонтална маркировка. Движение с повишено внимание. Срок до 09.06.2017 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: ВОД на Аспарухов мост - движението преминава изцяло двупосочно по ремонтираното източно платно. За регулиране на движението от бул. „Христо Ботев“ и ул. „Девня“ е предвиден светофар. За обслужване на пристанище Варна „Изток“ е предвидена лента за ляво завиване и се регулира от сектор „Пътна полиция“ при ОД на МВР Варна. Движението по посока на движение вход град Варна от АМ „Черно море“ се осъществява в най-крайната лява лента на Аспарухов мост, а тези които идват от квартал Аспарухово и Галата в дясната лента на моста. \r\nПри необходимост е предвидена дясната лента на Аспарухов мост посока град Варна да се обособи само за автобуси на градски транспорт и МПС със специален режим на движение. \r\nЗа периода на ремонтните дейности е ограничено тежкотоварното движение над 10 т преминаващо през Аспарухов мост в светлата част на денонощието сутрин от 6.30 ч. до 10.00 ч. и след обяд от 16.30 ч. до 20.00 ч.\r\nШофьорите, преминаващи транзитно през Варна, може да използват алтернативен маршрут: от ул. „Девня“ във Варна - с. Езерово - Страшимирово - Девня - Разделна - Белослав - АМ „Черно море“. Движение с повишено внимание по Аспарухов мост - ограничение на скоростта на 40 км/час. Краен срок за завършване на ремонтните работи до 15.06.2017 г.;\r\nКранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000– ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: Сл. бряг–Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г.; от км 168+100 до км 224+500 в участъка Обзор-Сарафово – ръчно и машинно косене на тревни площи. Движение с повишено внимание. Срок до 09.06.2017 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-84 Звъничево-Ветрен дол-Велинград-Юндола-Якоруда-о.п.Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-53 Зорница-Средец от км 184+000 до км 210+000 – частични ремонтни дейности на асфалтовата настилка. Движение в една лента. Срок до 20.06.2017 г.; път II-79 от км 38+000 до км 77+000 Желязковo-Константиново се извършва косене на тревни площи. Срок 15.06.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок до 30.06.2017 г.; път II-99 от км 49 до км 58 – машинен ремонт на пътната настилка. Срок до 09.06.2017 г.; път II-99 от км 20 до км 49 в участъка Созопол-Царево – рязане на храсти и косене на трева. Срок до 30.06.2017 г. път III-539 Айтос-Средец от км 24+000 до км 34+000 – движение с повишено внимание, поради ремонтни дейности на асфалтовата настилка. Срок до 12.06.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500  затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-1401 между п.к. II-14 и с. Киряево от км 4+300 до км 5+970 – ремонтни дейности на асфалтовата настилка. Срок до 09.06.2017г.;\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът II-11 Мизия-Оряхово при км 112 – затворен за всички МПС, поради пропадане на пътя. \r\nОбходен маршрут: път  II-15  Мизия-Оряхово.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Липница-Оряхово от км 49+000 до км 77+000 – частични ремонти в асфалтовата настилка. Движение в една лента. Срок 12.05.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 30.06.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-552 Димовци-Торбалъжите от км 5+000 до км 28+746 – движение с повишено внимание, поради изсичане на храсти и косене на тревни площи. Срок до 09.06.2017 г.; път III-4404 Дебел дял-Музга oт км 15+000 до км 18+000 – движение в една лента, поради ремонтни дейности по асфалтовата настилка. Срок до 09.06.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.; път III-5002 Донино-Велковци от км 0+000 до км 6+000 – движение с повишено внимание, поради изсичане на храсти. Срок до 09.06.2017 г. \r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 09.06.2017 г.;път III-6001 Гърляно-Бобешино от км 0+000 до км 13+000 в участъка движение с повишено внимание, поради извършване на ремонтни дейности: профилиране на банкети, оформяне на земни окопи и др. Стесняване на една от лентите за движение. Сигнализирано с пътни знаци. Срок до 17:30 часа на 10.06.2017 г.; път ІІІ-6202 Слокощица-Богослов от км 3+000 до км 8+000 движение с повишено внимание, поради извършване на ремонтни дейности. Стесняване на една от лентите за движение. Срок  до 09.06.2017 г.; път III-6372 от км 24+650 до км 33+170 в участъка Косово- Трекляно движение с повишено  внимание – профилиране на банкети, направа на скален насип и машинно полагане на плътна асфалтова смес. Стесняване на една от лентите за движение. Сигнализирано с пътни знаци. Срок до 08.06.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът III-865 Ардино-Кърджали от км 33+000 до км 62+000– частични ремонтни дейности. Движение в една лента. Срок до 09.06.2017 г.; път III-867 Злагоград-Бенковски от км 56+000 до км 67+800 в участъка между с. Дрянова глава и с. Подкова – частични ремонтни дейности на асфалтовата настилка. Срок до 09.06.2017 г.;\r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 30.06.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: \r\nПът III-103 Роман-Брестница от км 36+065 до км 58+919 – частични ремонтни дейности по пътната. Срок до 13.06.2017г.; път III-358 Гложене-Ябланица от км 65+000 до км 76+000 – частични ремонтни дейности по пътната настилка. Срок до 13.06.2017г.; път ІІІ-401 Ловеч-Петко Славейков от км 28+000 до км 46+170 – движение в една лента, поради частични дейности работи по пътната настилка. Срок до 09.06.2017 г.; път ІІІ-402 Български Извор-Борима от км 0+000 до км 15+000 – частични ремонтни дейности по пътната настилка. Срок до 16.06.2017 г.;\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-101 от км 52+320 до км 53+170 в чертите на село Громшин се въвежда ВОБД на обект: “Реконструкция на вътрешна водопроводна мрежа село Громшин, община Бойчиновци“, като се ограничава движението на всички МПС.\r\nОбходен маршрут: Посока Лехчево-Граница Област Враца – от начало село Громшин по ул. „Ставри Крумов“ – ул. „Цанко Церковски“ , ул. Бенковски , ул. „М-р Костадинов“  до улица „ Христо Ботев“ – Център Громшин. Срок до 15.06.2017 г.; път ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІІ-8104 Замфирово-Пърличево от км 7+000 до км 7+700 – пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 30.07.2017 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІІ-6033 Ковачевци-Лобош от км 0+000 до км 6+000 – ремонт на асфалтова настилка. Движението се осъществява в свободната лента. Срок до 10.06.2017 г.; път ІІІ-6301 Велиново-Глоговица от км 6+000 до км 7+000 – частични ремонтни дейности на асфалтовата настилка. Движението се осъществява в свободната лента. Срок до 09.06.2017 г. \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът IIІ-2102 Черешово-Юпер-Божурово-Бисерци- ІІ-49 от км 15+500 до км 31+155 – частичен ремонт на асфалтова настилка. Срок до 13.06.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nПът ІІ-52 Пиргово-Мечка-Свищов при км 10+850 – ремонт на водосток. Движение в една лента. Срок до 16.06.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-2307 Руйно-Правда-Главиница от км 0+000 до км 12+500 – частичен ремонт на асфалтова настилка. Срок до 11.06.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: \r\nПът II-53 Стара река-Сливен от км 72+000 до км 118+000 – ремонт на ОС /мантинела/. Движение с повишено внимание. Срок до 12.06.17 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Чепеларе-проход Рожен от км 80+100 до км 87+600 –почистване на наноси от пясък след проливни дъждове. Срок до 10.06.2017 г.; път ІІІ-197 Тешел-Девин от км 78+100 до км 78+300, поради пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-197 Борино-Девин от км 71+000 до км 85+000 – частични ремонти на асфалтовата настилка. Движение с повишено внимание в свободната лента. Срок до 08.06.2017 г.; път ІІІ-861 граница ОПУ Пловдив-местност „Момина вода“, от км 31+000 до км 36+500 – оформяне на земни окопи и изсичане на храсти за видимост. Движение с повишено внимание в свободната лента. Срок до 09.06.2017 г.;  път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. \r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът II-18 Софийски околовръстен път при 25-ти километър – движението на МПС се извършва двупосочно в едното платно, поради ремонт на пътен възел Околовръстен път-Челопешко. Поетапно ще бъде затворено първо платното в посока АМ „Тракия“, а на следващ етап и платното в посока Нови Искър. Необходимо е шофьорите да спазват стриктно поставената пътна сигнализация, ограничението на скоростта до 40 км/ч. и указанията на контролните органи. Срок до 17.06.2017 г; път II-82 София-Самоков от км 62+500 до км 80+000 – частични ремонтни дейности на асфалтовата настилка. Ремонтните дейности ще се извършват в часовия интервал от 10:00 часа до 18:00 часа. Срок до 08.06.2017 г\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Радецки-Мъдрец от км 117+900 до км 130+000 – движение в една лента,  поради извършване на ремонтни дейности на асфалтова настилка. Срок до 12.06.2017 г.; път II-66 Богомилово-Ракитница от км 72+700 до км 76+000 – ремонтни дейности. Движението на МПС се осъществява при стесняване на едната лента за движение. Срок до 11.06.2017 г.; път ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.; път III-5008 Борилово-Пряпорец от км 0+000 до км 10+578 – частичен ремонт на асфалтова настилка. Срок до 11.06.2017г.; път III-5031 км 0+000 до км 13+000 – движение в една лента, поради извършване на частичен ремонт на асфалтова настилка. Срок до 11.06.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: \r\nПът ІІІ-2073 Векилски-Пет могили от км 0+000 до км 12+753 – ремонтни дейности на асфалтовата настилка. Движение в една лента. Срок 08.06.2017 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-6601 Kермен-Скалица от км 17+600 до км 39+400 – частични ремонтни дейности по пътното платно. Срок до 09.06.2017г.;път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.; път ІІІ-7902 Елхово-Маломирово от км 0+000 до км 2+300 – движение в една лента, поради частични ремонтни дейности по настилката. Срок до 09.06.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-06-08", "title": "Актуална пътна обстановка"}
{"url": "http://www.focus-news.net/news/2017/06/08/2402638/predstoyashti-sabitiya-v-stranata-za-8-yuni-agentsiya-fokus.html", "text": "***\r\nОт 09.00 часа ще започне редовното заседание на Народното събрание.\r\n***\r\nОт 10.00 часа ще се проведе заседание на Министерски съвет.\r\n***\r\nОт 19.00 часа в конферентна зала „Хармония” (ниво 2), хотел „Интернационал”, ще се проведе пресконференция след като Министърът на  туризма Николина  Ангелкова присъства на официалните събития по повод отбелязването на 60-годишнината на к.к. Златни пясъци. Тя ще участва в работна среща на тема „Перспективи за развитие на к.к. Златни пясъци” заедно със собственици на хотели в курортния комплекс Златни пясъци, представители на туроператори и турагенти. \r\n***\r\nОт 09.00 часа в СОБТ, командоси от Специализирания отряд за борба с тероризма и психолози ще проведат обучение на ученици от две столични училища. Целта е децата да овладеят умения за разпознаване на агресията в периода на нейното зараждане и преди тя да има физическа проява.   \r\n***  \r\nОт 9.00 часа в сградата на СОБТ - бул.\"Цариградско шосе\" 64, ще се проведе обучение за борба с агресията в училище, овладяване на емоциите и разпознаване на признаците на агресия. В обучението ще участват ученици от четвърти, пети и шести клас на три столични училища – 73 СУ „Владислав Граматик“, 119 СОУ „Акад. Михаил Арнаудов“ и 11 ОУ „Св. Пимен Зографски“.       \r\n***\r\nОт 9.00 часа в Център за култура и дебат “Червената къща” Сдружение за устойчиви екологични решения АГРОЛИНК ще проведе кръгла маса на тема: „Справедливостта по веригата на доставки в България“. \r\n***\r\nОт 9.30 часа в Интерекспо център ще се проведе форум „Икономика за жива планета“.\r\n***\r\nОт 9.30 часа 8 състав на Софийски градски съд ще гледа делото срещу Николай Н. (чл. 282, ал. 3 НК).\r\n***\r\nОт 9.30 часа 16 състав на Специализирания наказателен съд ще гледа делото срещу Георги Хр., Иван И., Александър К., Иво Я., Иво Кр., Мартин И., Мохамед А., обвинени в образуване и ръководене на организирана престъпна група.\r\n***\r\nОт 9.40 часа в сградата на ВСС ще се проведе брифинг на Юлиана Колева – член на ВСС и председател на КПИВ и Георги Дичев – председател на Камарата на частните съдебни изпълнители във връзка с прилагането на Споразумението за сътрудничество за принудително събиране вземанията на органите на съдебната власт.\r\n***\r\nОт 10.00 часа 17 състав на Специализирания наказателен съд ще гледа делото срещу Ангел П., Анатоли А., Цветомир Ц., Нина М., Боил К. и др., обвинени в образуване и ръководене на организирана престъпна група.\r\n***\r\nОт 10.00 часа ще се проведе заседание на Столичния общинския съвет.\r\n***\r\nОт 10.00 часа Специализираният наказателен съд ще гледа мярката за неотклонение „задържане под стража“ спрямо Мирослав Минков М., служител на ГД „Охрана“ и Димитър Николов З., прокурор, с повдигнати обвинения за участие в организирана престъпна група\r\n***\r\nОт 11.00 часа в зала „Музейна“ на секретариата на БЧК ще бъде връчена финансовата помощ на семействата на пострадали деца при пътнотранспортни произшествия.\r\n***\r\nОт 11.00 часа в Националния пресклуб на БТА ще се състои пресконференция на тема „България отново в енергийните диверсификации на Европа?“. \r\n***\r\nОт 11.00 часа в зала „Вихрен“ на хотел „Хилтън“ ще се състои пресконференция на тема: „Лечение с радиохирургичния гама нож ICON - първият гама нож за големи мозъчни тумори в Европа и Близкия изток\".\r\n***\r\nОт 11.00 часа 17 състав на Специализирания наказателен съд ще гледа делото срещу Петър П., Станислав М., Валентин Хр., Любен М., обвинени в образуване и ръководене на организирана престъпна група.\r\n***\r\nВ 11.15 часа в Борисовата градина при паметника на Хаджи Димитър (до Лятната сцена), където столични магистър-фармацевти ще засадят 10 дъбови дървета. Проявата е по случай 10-годишнината на Регионална фармацевтична колегия София-столична (РФК София-столична).\r\n***\r\nОт 13.00 часа в 272-а аудитория на СУ „Св. Климент Охридски“ ще се състои Конференция „Съдебната реформа: Гласът на бизнеса“. Сред поканените лектори са Екатерина Захариева, Заместник министър-председател по правосъдната реформа и министър на външните работи, Цецка Цачева, Министър на правосъдието, Н.Пр. Ерик Рубин, Посланик на САЩ в България, Н.Пр. Емма Хопкинс, Посланик на Великобритания в България,  Н.Пр.Стефано Балди, Посланик на Италия в България, Лозан Панов, Председател на Върховен касационен съд,  Сотир Цацаров, Главен прокурор на Република България.\r\n***\r\nОт 13.30 часа 8 състав на Специализирания наказателен съд ще гледа делото срещу Георги И., Димитър П., Найден В., Кольо Г., Михаил Ст., обвинени в образуване и ръководене на организирана престъпна група.\r\n***\r\nОт 13.30 часа 9 състав на Специализирания наказателен съд ще гледа делото срещу Борислав Т., Николай М., Методи Г., Христо Н., обвинени в образуване и ръководене на организирана престъпна група.\r\n***\r\nОт 17.00 часа в Музеят на НБУ ще бъде открита изложбата „Петербургската художествена академия и нейните български възпитаници“.\r\n***\r\nОт 18.00 часа в Полонистичен кабинет в СУ „Св. Климент Охридски“ ще се състои цикъл от лекции на проф. дфн. Калина Бахнева „Полската литература – известна и неизвестна“. \r\n***\r\nОт 18.00 часа в Квадрат 500, зала 19, ще се състои откриването на изложбата „Будистко изкуство от хималаите“.                                                                                                            \r\n***  \r\nОт 18.00 часа в залата на читалище \"Кирил и Методий\" (бул. \"Възкресение\" №64) в \"Красна поляна\" общинските съветници от групата на БСП Лява България Иван Таков, Владимир Данев, Николай Николов и Марин Стоянов ще се срещнат с граждани.\r\n***\r\nОт 19.00 часа в Център за култура и дебат “Червената къща” ще бъде представена Документална поредица с филми на режисьора Хосе Луис Герин.\r\n***\r\nОт 09:00 часа в конферентната зала на РИМ-Благоевград ще се състои официалното откриване на VI национална среща „Музеите и устойчивото развитие“. \r\n***\r\nОт 13.00 часа в аудитория „Андрей Делчев“ на Американския университет ще се проведе конференция на тема „Приносът на интелектуалната собственост – възможности за България“.\r\n***\r\nОт 17:30 час във фоайето на община Благоевград ще бъде открита изложбата „Месец на фотографията“ – 2017.\r\n***\r\nОт 10.30 часа в изложбен експозиционен център „Флора“, град Бургас, заместник-министърът на регионалното развитие и благоустройството и ръководител на ОПРР Деница Николова ще открие информационен ден по процедура „Подкрепа за деинституционализация на грижите за деца” за допустимите бенефициенти от Южна България.\r\n***\r\nОт 18.00 часа в Културен център „Морско казино“ ще бъдат закрити Бургаските литературни дни – 2017. \r\n***\r\nОт 10.00 часа в зала „Пленарна“, Община Варна ще се проведе състезание – викторина „Ваканция, здравей! Да играем безопасно!“. Организатори на събитието са дирекция „Превенции“, Община Варна, Общинската комисия за борба срещу противообществените прояви на малолетните и непълнолетните (ОКБППМН) и Областна дирекция на МВР (ОД на МВР) – Варна. В състезанието-викторина ще участват 250 петокласници от 10 варненски училища.\r\n***\r\nОт 09.45 часа в заседателната зала на ОДМВР - В. Търново ще се проведе брифинг, във връзка с извършено тежко криминално престъпление. Ще присъстват директорът на ОДМВР - В. Търново старши комисар Димитър Машов и ръководителят на Районна прокуратура - В. Търново Тихомир Шабов. \r\n***\r\nОт 10.30 часа в кафе \"Галерията\" ще се проведе пресконференция във връзка с провеждането на 3D фестивал за улично изкуство. (15.06-18.06.17 г.). \r\n***\r\nОт 11.00 в Зала 302 на Общината ще се проведе пресконференция за предстоящия шампионат по хандбал. \"2nd IHF Men's Emerging Nations Championship 12-18 June Bulgaria 2017\". Спортното събитие ще е във Велико Търново и Габрово. \r\n***\r\nОт 11.00 часа в Регионалния пресклуб на БТА, център „Амалипе“ ще представи програмата и участниците в Детския ромски фестивал „Отворено сърце\".\r\n***\r\nОт 17.30 часа в Изложбени зали \"Рафаел Михайлов\" ще се проведе Откриване на изложба „Лицето на ромите – преди и сега“. \r\n***\r\nОт 19.00 часа в МДТ \"Константин Кисимов\" ще бъде представена \"Червило\" – съвременна пиеса \r\n***\r\nОт 20.00 часа на Сцена \"Арт лято\", парк \"Боруна\" Издателите на БГкнига и създателите на проекта \"Фабрика за книги\" оргаянизират отворена дискусия на тема: \"Как да издадеш книга?\r\n****\r\nОт 21.00 часа в ДКС \"Васил Левски\" Спектакъл на Националния балет на Грузия \"Сухишвили\". \r\n***\r\nОт 16.30 часа ще се проведе заседание на Общински съвет-Враца.\r\n***\r\nОт 17.00 часа в Конферентната зала на Общински съвет-Враца ще се проведе обществена консултация, във връзка с приемане на второ четене на Наредба за изменение и допълнение на Наредба за превоз на пътници и условия за пътуване с тролейбусен транспорт на територията на град Враца.\r\n***\r\nОт 19.00 часа в градска концертна зала ще се проведе Концерт на Симфониета Враца.\r\n***\r\nОт 19.00 часа в камерна зала на ДКТ ще се състои постановката „Тартюф“ по Молиер.\r\n***\r\nОт 19.00 часа в голяма сцена на ДКТ гостува „Методът Грьонхолм“.\r\n***\r\nОт 18.00 часа в НЧ „Напредък -1869“ ще се състои Празничен концерт „20 години - балет „Калина”.\r\n***\r\nОт 10.00 часа в Градски парк „Свети Георги“ ще се проведе Фестивал на балканската култура и кулинарно изкуство „Добрич Мези“.\r\n***\r\nОт 13.30 часа в двора на ПГ „ Иван Хаджиенов“ ще се състои научен Технофестивал.\r\n***\r\nОт 10.00 часа в Реагионалния пресклуб на БТА. Люси Дяковска и представители на Плевенската филхармония ще дадат пресконференция за съвместния си проект „Разходка по Бродуей“. \r\n***\r\nОт 11.00 часа в Регионалния пресклуб на БТА пресконференция ще даде Сдружение Младежко бюро за социални услуги и граждански инициативи - Плевен по повод европейски проект.\r\n***\r\nОт 11.00 часа в музея на Катедра „Анатомия, хистология и ембриология“ на Медицинския университет в Пловдив, на бул. „Васил Априлов” 15А,  ще бъде показана 3D интерактивна маса за виртуални дисекции. \r\n***\r\nОт 13.00 часа в зала „Съединение“ на РИМ – Пловдив ще бъде открита Национална научна конференция „Пловдив през втората година на ХІХ  и  ХХ век  - общество, личности, местна власт“.\r\n***\r\nОт 17.30 часа  от сборен пункт читалище „Светлина-1929\" ще се проведе шествие по Карловско шосе на населението на с.  Труд в знак на протест срещу дейността на Централата за производство на електро и топлоенергия от био отпадъци.\r\n***\r\nОт 14.00 часа в Музей на градското всекидневие (Къщата на Калиопа) ще бъде открита изложбата „Светът на Калиопа“.\r\n*** \r\nОт 10.00 часа в конферентната зала на Областна администрация Сливен, областният управител Чавдар Божурски ще представи  ръководния екип на администрацията и ресорите на заместник областните управители. Ще бъдат представени и приоритетните задачи в работата на администрацията. \r\n***  \r\nОт 18.00  часа ще се състои юбилеен гала-концерт в зала „Сливен” по повод 120 години от основаването на читалище „Христо Ботев – 1897”. \r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.\r\n***\r\nОт 18.30 часа по централните улици на Стара Загора ще се проведе диксиленд шествие на участниците в „Международния джаз форум Стара Загора“.\r\n***\r\nОт 19.00 часа в Драматичен театър ще се състои „Полет над кукувиче гнездо“, драматизация Дейл Васерман по романа Кен Киси.\r\n ***\r\nОт 18.00 часа пред сградата на Община Трявна официално ще бъдат открити Националните Славейкови празници.\r\n*** \r\nОт 14.00 часа в зала 203 на общината ще се проведе заседание на Правна комисия по текущи материали.\r\n***  \r\nОт 14.00 часа в заседателната зала на Областна администрация Ямбол ще се проведе заседание на Областната комисия по безопасност на движението по пътищата.", "date": "2017-06-08", "title": "Предстоящи събития в страната за 8 юни (Агенция „Фокус“)"}
{"url": "http://www.focus-news.net/news/2017/06/08/2402625/afp-kndr-otnovo-narushi-rezolyutsiite-na-oon.html", "text": "Северна Корея изстреля в четвъртък няколко ракети от пристанищния град Уънсан, съобщава AFP.\r\nНай-вероятно това са противокорабни ракети, което би могло да ескалира още напрежението на Корейския полуостров и е нарушение на резолюциите на ООН. Николай Братанов", "date": "2017-06-08", "title": "AFP: КНДР отново наруши резолюциите на ООН"}
{"url": "http://www.focus-news.net/news/2017/06/08/2402624/izvestiya-poslanikat-na-rusiya-v-es-vizhda-vazmozhna-smyana-na-kursa-na-evrosayuza-spryamo-rusiya.html", "text": "Извънредния и пълномощен посланик на Русия в ЕС Владимир Чижов обяви, че в близко бъдеще Европейския Съюз може да промени политиката си във връзка със санкциите спрямо Русия, предава вестник Известия.\r\n„Въпросът е в това, кога ЕС ще добие достатъчно политическа воля, за да преосмисли политиката си. \r\nДали това ще стане през юни или след шест месеца, може само да гадаем“, коментира Чижов за възможната отмяна на санкциите спрямо Русия.\r\nДипломатът отбелязва още, че: В дадения момент, ситуацията в отношенията ЕС - Русия видимо се променя, както в цялост, така и в частност във връзка със санкциите. Николай Братанов", "date": "2017-06-08", "title": "Известия: Посланикът на Русия в ЕС вижда възможна смяна на курса на Евросъюза спрямо Русия"}
{"url": "http://www.focus-news.net/news/2017/06/08/2402637/nimh-na-mnogo-mesta-shte-ima-kratkotrayni-v-otdelni-rayoni-intenzivni-valezhi-pridruzheni-s-gramotevichni-buri.html", "text": "Днес от запад на изток ще преминава студен атмосферен фронт. Облачността ще е значителна и на много места, първо в Западна България, а по-късно и в останалата част от страната ще има краткотрайни, в отделни райони - интензивни валежи, придружени с гръмотевични бури. Това съобщи за Агенция \"Фокус\" Евгения Егова, дежурен синоптик в Националния институт по метеорология и хидрология (НИМХ) към Българската академия на науките (БАН). Възможни са и градушки. Вятърът ще се ориентира от северозапад, главно в Дунавската равнина ще се усили и с него ще нахлува по-хладен въздух. Максималните температури ще са предимно между 22° и 27°, в София около 20°.\r\nНад Черноморието облачността ще е значителна. Около и след обяд на много места ще има краткотрайни валежи от дъжд, в отделни райони придружени с гръмотевици. В сутрешните часове ще духа слаб вятър от юг-югоизток, който след обяд ще се ориентира от северозапад, ще се усили и ще е умерен. Максималните температури ще са 22-27°. Температурата на морската вода е 19-23°. Вълнението на морето ще е 1-2 бала.\r\nИ над планините облачността ще е значителна. Ще има краткотрайни валежи, на места придружени с гръмотевици и временно усилване на вятъра. В отделни райони, главно в Рило-Родопската област, валежите ще са интензивни и значителни по количество. Максималната температура на височина 1200 метра ще е около 18°, на 2000 метра – около 14°.\r\nАтмосферното налягане е малко по-високо от средното за месец юни (946 hPa) и ще остане без съществена промяна.", "date": "2017-06-08", "title": "НИМХ: На много места ще има краткотрайни, в отделни райони - интензивни валежи, придружени с гръмотевични бури"}
{"url": "http://www.focus-news.net/news/2017/06/08/2402640/v-tsentralnata-sofiyska-sinagoga-shte-se-sastoi-tseremoniya-po-vrachvaneto-na-pochetniya-znak-oeb-shalom-po-povod-75-g-ot-spasyavaneto-na-balgarskite-evrei.html", "text": "По повод 75 г. от спасяването на българските евреи и депортацията на евреите от Беломорска Тракия, Вардарска Македония и Пирот, в централната Софийска синагога ще се състои церемония по връчването на почетния знак ОЕБ „Шалом”. Това съобщиха от пресцентъра на Светия синод на Българската православна църква. Отличието ще бъде връчено посмъртно на Негово Високопреосвещенство Видински митрополит Неофит – наместник-председател на Светия Синод в периода 1930-1944 г., когато архиереите взимат историческото решение в защита на нашите сънародници от еврейски произход. \r\nС почетния знак ще бъдат отличени и Росен Плевнелиев – Президент на Р България през 2012 – 2017 г. и академик Светлин Русев. \r\nС благословението на Негово Светейшество Българският патриарх Неофит и Негово Високопреосвещенство Видински митрополит Дометиан отличието за митрополит Неофит Видински ще получи Белоградчишкият епископ Поликарп, викарий на Видинския митрополит. \r\nСъбитието ще се състои от 17.00 ч. в Централна Софийска синогога на ул. „Екзарх Йосиф” 16.", "date": "2017-06-08", "title": "В Централната Софийска синагога ще се състои церемония по връчването на почетния знак ОЕБ „Шалом”, по повод 75 г. от спасяването на българските евреи"}
{"url": "http://www.focus-news.net/news/2017/06/08/2402639/ministar-nikolina-angelkova-shte-uchastva-v-ofitsialnoto-chestvane-na-60-godishninata-na-k-k-zlatni-pyasatsi.html", "text": "Министърът на туризма Николина Ангелкова ще присъства на официалните събития по повод отбелязването на 60-годишнината на к. к. Златни пясъци, съобщиха от пресцентъра на Министерството на туризма. Ангелкова ще участва в работна среща на тема „Перспективи за развитие на к.к. Златни пясъци”. В дискусията ще се включат собственици на хотели в курортния комплекс Златни пясъци, представители на туроператори и турагенти.", "date": "2017-06-08", "title": "Министър Николина Ангелкова ще участва в официалното честване на 60-годишнината на к. к. Златни пясъци"}
{"url": "http://www.focus-news.net/news/2017/06/08/2402642/zam-ministar-denitsa-nikolova-shte-poseti-burgas-i-k-k-zlatni-pyasatsi.html", "text": "Заместник-министърът на регионалното развитие и благоустройството и ръководител на Оперативна програма „Региони в растеж“ Деница Николова ще открие информационен ден по процедура „Подкрепа за деинституционализация на грижите за деца” за допустимите бенефициенти от Южна България. Това съобщиха от пресцентъра на Министерството на регионалното развитие и благоустройството. Събитието ще се състои от 10.30 часа в изложбен експозиционен център „Флора“ в Бургас. То е част от разяснителната кампания за възможностите и начините на кандидатстване по процедурата. \r\nПроцесът за деинституционализация на грижите за деца се финансира по Приоритетна ос 5 на Оперативна програма „Региони в растеж“ 2014-2020 г. Предвиденият ресурс в подкрепа на изпълнението на политиката по настоящата процедура е над 58 млн. лв. \r\nПо-късно, от 15.00 часа, зам.-министър Николова ще участва в юбилейна работна среща на тема „Перспективи за развитието на к. к. \"Златни пясъци\". Форумът е част от проявите по случай 60-годишнината на курортния комплекс и ще се проведе в хотел „Интернационал“.", "date": "2017-06-08", "title": "Зам.-министър Деница Николова ще посети Бургас и к. к. \"Златни пясъци\""}
{"url": "http://www.focus-news.net/news/2017/06/08/2402641/parlamentat-shte-prodalzhi-rabota-po-zakona-za-kontsesiite.html", "text": "Парламентът ще продължи работа по Закона за концесиите. Това предвижда програмата за работа на Народното събрание. Законопроектът е внесен от ПГ на ГЕРБ и цели прехвърляне на задължения и  функции, свързани със строителство и с предоставяне на услуги от публични органи на икономически оператори. Проектозаконът цели да освободи администрацията от неприсъщи дейности и да задоволи належащите нужди на обществото от редица качествени инфраструктурни, образователни, културни, спортно-туристически, здравни и охранителни обществени услуги, при най-доброто съотношение качество – цена. Със законопроекта се предлага, когато определеният срок за концесия за строителство или за услуги е 35 години  или по-дълъг, да е необходимо решение на Народното събрание. За общинските концесии, когато  максималният рок е 20 години, се предлага процедурата за определяне на концесионер да се открива след решение на общинския съвет. Вчера бяха представени доклади по Закона за концесиите и становището на вносителя. Днес предстои обсъждането и гласуването му в зала. На вниманието на депутатите е представен и доклад за дейността на омбудсмана на Република България Мая Манолова през 2016 г.", "date": "2017-06-08", "title": "Парламентът ще продължи работа по Закона за концесиите"}
{"url": "http://www.focus-news.net/news/2017/06/08/2402643/v-sofiya-shte-se-provede-premiera-na-noviya-pravoslaven-film-patyat-na-voina.html", "text": "На 9 юни 2017 г., петък, ще се проведе премиерата на новия документален филм „Пътят на воина“, предаде репортер на Агенция \"Фокус. Филмът е посветен на отец Георги от с. Жегларци /1923 - 2015 / - наш съвременник, достоен духовен отец и смел изповедник на православната вяра. Прожекцията ще се състои от 18.30 ч. в Руския културно-информационен център в София, на ул. \"Шипка\" №34. \r\nСценарист е Георги Тодоров - богослов и известен публицист. Режисьор и оператор е Христо Димитров, продуцент - ИСКОНИ.\r\nНикола ПЕТКОВ", "date": "2017-06-08", "title": "В София ще се проведе премиера на новия православен филм „Пътят на воина“"}
{"url": "http://www.focus-news.net/news/2017/06/08/2402646/denyat-8-yuni-v-balgarskata-istoriya.html", "text": "На тази дата през 1929 г. се провежда архиерейско събрание на митрополитите и епископите на Българската екзархия. Обсъдени са възможностите за вдигане на схизмата от Вселенската патриаршия. През 1932 г. Симеон Кавракиров е заловен от дейците на ВМРО (Ив. Михайлов) и е държан в плен за две години. А през 1989 г. изявление на Тодор Живков от 29 май е разпространено като официален документ в ООН.\r\n2015 г.\r\nПрезидентът на Република България Росен Плевнелиев присъжда орден „Стара планина“ с лента на проф. д-р Антонио Анибал Каваку Силва, президент на Португалия, „за изключителните му заслуги за развитието и задълбочаването на българо-португалските отношения и за неговия принос към политиката за изграждане на силна, решителна и единна Европа“.\r\n2011 г.\r\nПрезидентът на Р България връчва Орден „Св. св. Кирил и Методий” на:\r\n1. Теодосий Спасов - огърлие „за особено значимите му заслуги в областта на културата“\r\n2. Божана Апостолова - огърлие „за особено значимия ѝ принос в областта на културата“\r\n3. проф. Никола Николов - първа степен „за големите му заслуги в областта на културата и изкуството“\r\n4. Николай Николаев - първа степен „за големите му заслуги в областта на културата и изкуството“\r\n5. Иля Велчев - първа степен „за изключително големите му заслуги в областта на културата“\r\n6. Стоян Дуков - първа степен „за големите му заслуги в областта на културата и изкуството“\r\n7. проф. Цветан Цветков - първа степен „за големите му заслуги към Република България в областта на образованието и науката“\r\n8. проф. д-р Савка Шопова-Маркова - втора степен „за значимия ѝ принос за развитието на българската култура и българското музикално изкуство“\r\n9. Чавдар Шинов - втора степен „за значимия му принос за развитието на съвременната българска култура и изкуство“\r\n10. Иван Стефанов Тенев - втора степен „за значимия му принос за развитието на културата и изкуството“\r\n11. Николай Петев - втора степен „за големите му заслуги в областта на културата и изкуството“\r\n12. Никола Радев - втора степен „за значимия му принос за развитието на културата и изкуството“\r\n2009 г.\r\nПрезидентът на Р България връчва Орден „Стара планина“ на:\r\n1. Георги Стоилов - първа степен „за изключително големите му заслуги към Република България в областта на архитектурата.“\r\n2. Данило Вучетич извънреден и пълномощен посланик на Република Сърбия в Република България - първа степен „за неговите изключителни заслуги за развитието на българо-сръбските отношения и по повод окончателното му отпътуване от страната.“\r\nПрезидентът на Р България връчва Орден „Св. св. Кирил и Методий” на:\r\n1. Анелия Шуманова - огърлие „за особено значимите є заслуги за развитието на културата и музикалното изкуство“\r\n2. арх. Иван Попов - първа степен „за големите му заслуги в областта на културата, изкуството, образованието и науката“\r\n3. Йордан Алексиев Йорданов - първа степен „за големите му заслуги в областта на културата“\r\n4. Иво Русев - огърлие „за особено значимите му заслуги за развитието на културата и изкуството“\r\n5. Маргарита Деянова-Ваклинова - огърлие „за особено значимите є заслуги за развитието на културата“\r\n6. Иван Андонов - огърлие „за особено значимите му заслуги за развитието на културата и изкуството“\r\n7. Слава Рачева - огърлие „за особено значимите ѝ заслуги за развитието на културата и изкуството“\r\n8. Енчо Халачев - огърлие „за особено значимите му заслуги за развитието на културата и театралното изкуство“\r\n9. Саша Филипова - огърлие „за особено значимите ѝ заслуги за развитието на културата и изкуството“\r\n2006 г.\r\nСъстав на Софийски апелативен съд отменя изцяло присъдата на Софийски градски съд, с която Ангел Василев, Юри Ленев, Георги Георгиев, Александър Русов и Алексей Кичатов са осъдени на доживотен затвор за убийството на бившия премиер Андрей Луканов. Съдът оправдава петимата по всички повдигнати обвинения като единствено Алексей Кичатов е признат за виновен за притежаване на взривно вещество и получава тригодишна присъда.\r\nМинистерският съвет одобрява спогодба между правителствата на България и Израел за отмяна на визите. Спогодбата предвижда безвизов режим на пътуване за гражданите на двете страни с обикновени паспорти. Престоят не трябва да е по-дълъг от 90 дни в рамките на 6 месеца.\r\nВ случай че граждани на едната страна желаят да се установят на територията на другата за срок по-дълъг от 90 дни или с цел работа, те ще трябва да се снабдят предварително със съответния вид виза, съгласно законодателството на приемащата страна.\r\n1989 г.\r\nИзявлението на Тодор Живков от 29 май е разпространено като официален документ в ООН.\r\nНа 29 май Тодор Живков произнася реч, в която обявява, че българските турци могат да изберат родината си и ако сметнат, че това е Турция, да напуснат България. Думите на Живков стимулират масовото изселване на българските турци през следващите месеци, наречено от медиите \"голямата екскурзия\". \r\nНа 10 май 1989 г. Българският парламент гласува облекчения за пътувания в чужбина, правото на задграничен паспорт за гражданите, промени в Наказателния кодекс. Тези промени се изискват от Хелзинкските договорености, но се правят и за улесняване на изселването на турците от България. От май до август 1989 г. 300-400 000 български турци напускат България, като разпродават на безценица имуществото си. Българските власти организират прибирането на реколтата с помощта на бригадири - войници и ученици. В НС на 1 август е внесена протестна декларация на Клуба за подкрепа на гласността и преустройството срещу прогонването на българските турци. Двадесет дни по-късно Турция затваря границата си с България, след като вече са се изселили 344 000 български турци.\r\n1965 г.\r\nБългария и Полша подписват спогодба за премахване на визите и за развитие на туризма.\r\n1948 г.\r\nНационалният съвет на ОФ ултимативно изисква от Светия синод на Българската православна църква да не води специална религиозна пропаганда сред децата, да следва линията на пълно сътрудничество с властта и да отмени забраната си за участие на свещеници и други църковни служители в ОФ и органите на властта.\r\n1946 г.\r\nЗавършва посещението на българската партийна делегация начело с Георги Димитров в Москва. По време на срещата Сталин настоява България да отложи сключването на съюзен договор с Югославия за след подписването на мирните договори. Дотогава на Пиринския край да се даде \"културна автономия\", за да се развие в населението там \"македонско национално съзнание\" като това е първа крачка към присъединяването му по-късно към НР Македония.\r\nИзбити без смърт и присъда от комунистическата милиция са Владо Куртев, Георги Настев, Атанас Пашков, Йосиф Марков. Владо Куртев е един от оцелелите в сражението на “Ножот” през 1907 г., четник на войводата Добри Даскалов, участник в Балканските войни, сражавал се при Булаир и Одрин,  по време на Първата световна война при Тутракан и Завоя на Черна.\r\n1940 г.\r\nБългарски комунисти и дейци на казионния румънски Фронт за национално възраждане подписват декларация в Кюстенджа за гарантиране териториалната цялост на Румъния и против връщането на Южна Добруджа на България.\r\n1932 г.\r\nСимеон Кавракиров е заловен от дейците на ВМРО (Ив. Михайлов) и е държан в плен за две години. На 14 юни 1934 г. той е убит край село Осеново, Ботевградско.\r\nСимеон Христов Кавракиров е политически деец и участник в македонското освободително движение. Той е роден на 16 ноември 1898 г. в Солун. През 1919 г. идва в България и следва право в СУ \"Св. Климент Охридски\". Става член на БКП. В края на 1924 г. е изпратен в Пловдив, където се включва в окръжното ръководство на Военната организация. След провал в организацията попада в затвора. След освобождаването си преминава в редовете на ВМРО (об.). От 1929 г. е секретар на нейния Областен комитет в Пиринския край. Като такъв съдейства за изграждането на местни групи и органи на ВМРО (об.) в този край.\r\n1929 г.\r\nПровежда се архиерейско събрание на митрополитите и епископите на Българската екзархия. Обсъдени са възможностите за вдигане на схизмата от Вселенската патриаршия.\r\nСхизмата е наложена след като на 11 май 1872 г. при тържествена служба в храм “Св. Стефан” в Цариград Българската църква е провъзгласена за самостойна. В Цариград е свикан събор и на 16 септември 1872 г. Вселенската патриаршия обявява новосъздадената Българска екзархия за схизматична (отцепила се от нея). На 22 февруари 1945 г. Вселенската патриаршия официално признава БПЦ за пълноправен член на православното семейство.На тази дата са родени:\r\n1895 г.\r\nРоден е Васил Захариев (В. З. Стоянов) – художник-график, изкуствовед. Основоположник на съвременната български графика. Завършва Художествено-индустриалното училище в София. В периода 1922-1924 г. специализира в Лайпциг. През 1924 г. преподава графика и декоративно изкуство, в периода 1929-1945 г. е професор. От 1939 г. до 1943 г. изпълнява длъжността директор на Художествената академия в София. В периода 1962-1964 г. е професор в Института за изобразителни изкуства при БАН (по-късно Институт по изкуствознание). Работи предимно в областта на гравюрата върху дърво. Участва в общи изложби от 1919 г., в биеналета във Венеция (1928 г. , 1942 г.), изложби на графика в Синсинати, Варшава, Лугано, Сао Паоло, Любляна и др. Представя самостоятелни изложби в София (1920 г.), Пекин, Шанхай (1955 г.), Прага, Будапеща, Варшава (1960 г.) и др. Негови творби се съхраняват в НХГ - София и в галерии в чужбина. Първите му графики са в духа на народната традиция: \"Земенският манастир\" (1925 г.), \"Руината “Св. София\" (1925 г.). Други произведения: \"Селска църква\" (1926 г.), \"Старинна самоковска къща\" (1927 г.), \"Троянският манастир\" (1930 г.), \"Малинарки\" (1932 г.), \"Дряновският манастир\" (1935 г.), \"Маринчо Бинбелов-Страшният\" (1935 г.), \"Иван Рилски\" (1946 г.), \"Боянската църква\" (1950 г.), \"Софроний Врачански\" (1951 г.), \"Голгота 1915-1918” (1970 г.) и др. Работи в областта на приложната графика - оформяне на книги, екслибриси, подвързии, пощенски марки, банкноти. Издава съчинения (албуми и изследвания), в които проявява интерес към изкуството на Българско възраждане и приложните изкуства.\r\n1879 г.\r\nРоден е Славейко Лазаров Василев – политически, държавен и военен деец, полковник. Завършва Военното училище в София и Генералщабна академия в Русия. Участва във войните 1912-1913 г. и 1915-1918 г. Един от ръководните дейци на Военния съюз и от създателите на организацията Народен сговор. Играе важна роля при подготовката и извършването на държавния преврат на 9 юни 1923 г. Избиран е неколкократно за депутат в Народното събрание. Министър на благоустройството и обществените сгради в кабинета на А. Ляпчев (януари 1926-юни 1931 г.). Същия пост заема и в правителството на Ив. Багрянов (юни - септември 1944 г.). Известно време е и председател на Съюза на запасните офицери в България. Участва в организирането на националистическите организации \"Хр. Ботев\" и \"Отец Паисий\". Умира на 9 септември 1944 г. Посмъртно е съден от Народния съд.\r\n1840 г.\r\nРоден е Петър Мусевич – общественик и политически деец. Учи в Пловдив при Й. Груев, а по-късно в протестантско училище. Пътува много в пределите на Османската империя и продава книги. През 1869 г. получава разрешение от султана да събира антики из българските земи и Влашко. Голяма част от откритите материали изпраща в Императорския исторически музей в Цариград. През 1872 г. става деловодител на Българското благодетелно братство \"Просвещение\" в Цариград. Като такъв помага за откриването на първото изложение на български изделия и материали в османската столица. По време на Априлското въстание 1876 г. е арестуван и осъден на смърт. По-късно амнистиран. След Освобождението се включва в политическия живот на Източна Румелия и става един от основателите на Народната партия там. Взема участие в Сръбско-българската война 1885 г. Убеден русофил, Мусевия се противопоставя на външната политика на Фердинанд I и на Ст. Стамболов. Той е преследван и принуден да емигрира. Завръща се в страната през 1890 г., но е екстерниран в Сърбия. Там става секретар на българските църковни общини в Македония. Едновременно с това е назначен от Екзархията за училищен инспектор. В края на ХIХ в. се завръща в България. През 1900 г. в София основава търговско училище с пансион, с чиито дела се занимава до смъртта си.На тази дата умират:\r\n1997 г.\r\nУмира Стефан Елевтеров (С. Е. Стефанов) - български литературовед. Той е роден на 10 април 1930 г. в Горна Оряховица. През 1948 г. завършва гимназия в Търново, а през 1952 г. специалност \"Българска филология\" в СУ “Св. Климент Охридски”. Първоначално работи като учител. В периода 1956-1960 г. е редактор в сп. \"Младеж\". След като защитава дисертация на тема \"Италианската легенда\" получава научна степен доктор по филология. През 60-те и 70-те години на ХХ в. преподава български език и литература в университетите в Белград, Сиатъл и Йейл (САЩ). През 1976-1978 г. е научен секретар на Института за литература към БАН. От 1983 г. до 1986 г. е преподавател в СУ “Св. Климент Охридски”. Специалист по българска литература и поетика след Освобождението. Съставител и редактор е на \"Избрани творби\" на Ал. Константинов (1974 г.) и А. Страшимиров (1986 г.), на \"Антология на българска литературара\" (1977 г.). Автор е на съчиненията \"Художествен образ\" (1964 г.), \"Нова българска литература. 1878-1918” (1978 г.), \"Поетиката на Алеко Константинов и нашето литературно развитие\" (1978 г.), \"Студии по историческа поетика\" (1993 г.).\r\n1987 г.\r\nУмира Цеко Николчов Торбов – български юрист и философ, професор. Той е роден на 2 април 1899 г. в Оряхово. През 1923 г. завършва право в Германия и защитава докторат в Гьотингенския университет. В България работи като адвокат; преводач (Л. Нелсон, В. Юго, Ф. Достоевски). Сътрудник на проф. Л. Нелсон в Гьотингенския университет през 1925 г. Там през 1929 г. защитава докторат и по философия. Поддръжник на т. нар. етичен социализъм. През 1931-1944 г. е преподавател по немски език в Италианско училище в София. През 1939-1947 г. е преподавател по международно право във Военна академия в София. От 1942 г. е доцент. В периода 1947-1948 г. е професор по обща теория и философия на правото в СУ “Св. Климент Охридски”. През 1947-1948 г. е декан на Юридическия факултет. От 1932-1947 г. е член и секретар на философско-социологическото дружество и на Философския клуб в София. От 1951 г. е член на Международната асоциация за правна и социална философия. Специализира в Париж, Рим и др. Превежда съчинения на И. Кант. За превода на “Критика на чистия разум” (1970 г.) е лауреат на Хердеровата награда на Виенския университет. От 1973 г. е почетен член на “Kant-Gesellschaft” в Майнц. Автор е на съчиненията “Изследвания върху чувството за истината” (1930 г.), “Философия на правото и юриспруденцията” (1930 г.), “Ку-Хунгминг” (1933 г.), “Кант и философията на разума” (1936 г.), “Мусолини и неговата държавна и социална философия” (1936 г.), “Върху правните субекти у Венелин Ганев” (1940 г.), “Върховният принцип на правото” (1940 г.), “Рационализъм и емпиризъм в правото” (1943 г.), “Естествено право и философия на правото” (1947 г.), “Основен принцип на правото. Право и справедливост” (1992 г.), “Изследвания върху критическата философия” (1993 г.), “Учение за държавата” (1995 г.), “Спомени” (1996 г.), “История на античната и средновековна философия” (1996 г.) и др.За изготвянето на историческата справка на Агенция “Фокус” са използвани следните източници:", "date": "2017-06-08", "title": "Денят 8 юни в българската история"}
{"url": "http://www.focus-news.net/news/2017/06/08/2402627/interfaks-mvnr-na-rusiya-obyavi-znachitelen-spad-v-prihodite-na-grupirovkata-islyamska-darzhava.html", "text": "Вследствие действията на въздушно-космическите сили на Русия и американската коалиция срещу групировката „Ислямска държава“, финансовите й възможности са съкратени наполовина, съобщава Интерфакс.\r\n„По последни данни на руските служби, унищожаването на енергийната инфраструктура на групировката „Ислямска държава“ през последната година е довело до почти двукратно намаление на приходите й от нефт“.\r\nТова заяви Дмитрий Феоктистов, заместник-директор на департамент в Министерството на външните работи на Руската федерация на среща с журналисти в Ню Йорк по повод двустранните руско-американски консултации за противодействие на тероризма. Николай Братанов", "date": "2017-06-08", "title": "Интерфакс: МВнР на Русия обяви значителен спад в приходите на групировката „Ислямска държава“"}
{"url": "http://www.focus-news.net/news/2017/06/08/2402645/blagoevgrad-zapochva-mesets-na-fotografiyata-v-obshtinata.html", "text": "„Месец на фотографията“ – 2017 г. ще започне в Община Благоевград с изложба на местни фотографи. Събитието ще бъде открито от 17.30 часа във фоайето на сградата на Общината. Това съобщиха от пресцентъра на Община Благоевград. Инициативата е най-мащабното по рода си мероприятие и се провежда в цялата страна. То е под егидата на Фотографска академия „Янка Кюркчиева“.\r\nОбщина Благоевград и Съюзът на благоевградските фотографи за четвърта поредна година организират фотоконкурс „Благоевград през погледа на младия фотограф“. Инициативата за конкурса, който се наложи в културната програма на общината се превърна в традиционен, е на кмета на общината д-р Атанас Камбитов и се осъществява с подкрепата на Сдружението на благоевградските фотографи. \r\nТазгодишният конкурс е под наслов „Контрасти“, каквото е и заглавието на изложбата. Той започва с откриването на изложбата и ще продължи до 25 юни. Победителите ще бъдат обявени на 28 юни от 17:30 часа във фоайето на Община Благоевград, когато е и закриването на „Месец на фотографията“ – 2017 г. Конкурсът има за цел да разкрие красотата на града, както и интересни моменти от ежедневието на неговите жители и гости. Идеята на конкурса е да бъде стимулирано и насърчено най-вече творческото общество от млади фотографи. Конкурсът е предимно за учащи (ученици и студенти). \r\nВ месеца на фотографията започва и първи от поредица конкурси под общото наименование „НЕЩОТЪРСАЧИ“. Идеята за него е вдъхновена от филма „Силна година“( The Big Year). Целта на фотоконкурсът е да предизвика интерес у младите хора да откриват и изследват заобикалящата ги среда и да изявяват творческите си заложби. Всеки следващ конкурс ще бъде насочен към конкретна научна област(история, география, биология и т.н.).\r\nНастоящата тема „Изследване на миналото“ цели да насочи вниманието на учениците към историческата памет за личности и събития от нашето минало, които са значими за съхраняване на българската идентичност. Не на последно място в месеца на фотографията взимат участие и талантливите ученици от НХГ \"Св. Св. Кирил и Методий\" които направиха самостоятелна изложба по Европейски проект \"Твоят час\".\r\nОчакваме вашите фотографски предложения за фотоконкурса „КОНТРАСТИ“ до 25 юни на посочения електронен адрес:\r\nfotokonkursblagoevgrad@gmail.com.", "date": "2017-06-08", "title": "Благоевград: Започва „Месец на фотографията“ в Общината"}
{"url": "http://www.focus-news.net/news/2017/06/08/2402647/burgas-dimitar-lyudiev-shte-provede-priemen-den-v-tsentralata-na-gerb-v-grada.html", "text": "Водачът на групата общински съветници от ПП ГЕРБ-Бургас Димитър Людиев ще има приемен ден от 16.30 ч. в централата на партията в Бургас. Тя се намира на ул. „Конт Андрованти 5”, ет. 1. Това съобщиха от пресцентъра на ПП ГЕРБ. Димитър Людиев е председател на постоянната Комисия по общинска собственост и инвестиционна политики в Общински съвет-Бургас. \r\nЗа традиционната приемна на общинските съветници от ПП ГЕРБ записвания се правят на място в офиса на партията или на телефон 056 81 90 40.", "date": "2017-06-08", "title": "Бургас: Димитър Людиев ще проведе приемен ден в централата на ГЕРБ в града"}
{"url": "http://www.focus-news.net/news/2017/06/08/2402635/afp-atentatorite-v-teheran-sa-irantsi-ot-islyamska-darzhava.html", "text": "Реза Сейфолахи, заместник-секретар на Върховния съвет за националнa сигурност на Иран потвърди, че нападателите, нахлули в парламента и мавзолея на Аятолах Хомейни в сряда са ирански граждани, присъединили се към групировката „Ислямска държава“, съобщава AFP.\r\nТова е първия терористичен акт в Иран, извършен от групировката „Ислямска държава“, която заплаши, че ще засили действията си в страната през следващите месеци. Николай Братанов", "date": "2017-06-08", "title": "AFP: Атентаторите в Техеран са иранци от „Ислямска държава“"}
{"url": "http://www.focus-news.net/news/2017/06/08/2402649/stara-zagora-zapochva-shestiyat-mezhdunaroden-dzhaz-forum-stara-zagora.html", "text": "С шествие и диксиленд в Стара Загора започва шестото издание на Международния „Джаз форум Стара Загора“. Това съобщиха от пресцентъра на Община Стара Загора. Тази година той се провежда под мотото „Големите звезди и големите оркестри“, на обичайното място - Античния форум „Августа Траяна“. \r\nДнес започва и основната фестивална програма. „В началото бе дикси...“, затова и шестото издание на „Джаз форум Стара Загора“ ще бъде открито с диксиленд. Много усмивки, добро настроение и заразителен оптимизъм обещават музикантите от Zara Dixieland All Stars, които ще превърнат града в Ню Орлиънс с шествие по централните улици. Ще ги чуем и във втората част на първата фестивална вечер на сцената.\r\nПо традиция фестивалът ще бъде официално открит с изпълнение на фестивалния химн „Зара джаз фанфари“, след което на сцената излизат харизматичната Хилда Казасян, Христо Йоцов и Биг бенд Русе с диригент Димчо Рубчев. Те ще ни потопят в една уютна и вълнуваща вечер в почит към Ела Фицджералд, представяйки нов прочит на едни от най-известните джаз стандарти. Голяма част от аранжиментите са написани от Христо Йоцов специално за Хилда Казасян, а професионалното звучене на бенда от Русе е предпоставка за още по-въздействащо преживяване. Диригент на Биг бенда е Димчо Рубчев. За големите си музикални и творчески постижения оркестърът е отличен с няколко музикални награди, както и със специалната награда на Министерството на културата и орден „Кирил и Методий” I-ва степен.\r\nТази година изданието отделя особено внимание на няколко знакови 100-годишнини за историята на джаза. 2017 г. бележи 100 години от рождението на Ела Фицджералд, Телониъс Монк и Дизи Гилепспи, век от осъществяването на първия аудиозапис на джазова музика от Тhe Original Dixieland 'Jass' Band.\r\nЕмблематичният за Стара Загора „Джаз форум“ се организира по инициатива, с изключителното съдействие и финансова продкрепа на Община Стара Загора, която е осигурила безплатен вход за всички събития.", "date": "2017-06-08", "title": "Стара Загора: Започва Шестият международен „Джаз форум Стара Загора“"}
{"url": "http://www.focus-news.net/news/2017/06/08/2402651/pregled-na-osnovnite-temi-v-d.html", "text": "„Розариумът в Градски парк „Св. Георги“ посреща с красота и ухание“, съобщава на първа страница вестник „Нова добруджанска трибуна“. Розариумът се намира на мястото на дървения град за деца и е възстановен от 4 години. За неговото поддържане се грижат специалисти от Общинското предприятие „Устойчиви дейности и проекти“. Розите са български, 10 вида от няколко сорта – чаено-хибридни, щамбовани, катерливи, бордюрни и други. Розите цъфтят от средата на месец май до есента. \r\n„Плановата дейност може да спре още в средата на юни“, това е съобщил изпълнителният директор на МБАЛ – Добрич д-р Трифон Йорданов, информира вестникът. Надлимитната стойност за болницата за май е около 35 хиляди лева, за този месец се очаква да е 100  хиляди лева, заради прехвърлянето на част от плановите дейности от предходния месец. Ако не настъпи промяна част от плановите дейности ще бъдат прекратени още в средата на юни. \r\n„Фестивал на балканската скара от днес в парка“, съобщава изданието. Над 1000 награди очакват най-малките, предвидени са целодневна безплатна детска анимация, както и концерти във вечерните часове. В първата вечер ще свирят групите „Сигнал“ и „Хоризонт“, а на 11 юни, когато е последната вечер, гостите ще се насладят на изпълненията на Валя Балканска и Славка Калчева. \r\n„Данъчните започват засилени проверки по Северното Черноморие“, съобщава другият регионален вестник - „Добруджанска трибуна“. НАП – Варна вече е провела среща с туристическия бранш. Такава среща се провежда за втора поредна година. Обсъдени са били организационната готовност и мерките за контрол от страна на НАП по спазване на данъчно-осигурителното законодателство от работещите в туристическия сектор. \r\n„Започва 17-та модна фиеста в Албена“, съобщава всекидневникът. Български дизайнери ще покажат над 40 колекции. На събитието, което продължава до 11 юни ще присъстват светски личности и топ модели. Откриването на модния форум ще е на брега на морето пред хотел „Калиакра“. \r\n„Ден на отворените врати в Добруджански земеделски институт“, съобщава изданието. На участниците ще бъдат представени над 40 сорта зърнено-житни култури, създадени и отглеждани в опитните полета и производствените участъци на Добруджански земеделски институт. Ще им бъде предоставена възможност да разгледат на място развитието на посеви от сортове обикновена и твърда пшеница, тритикале и ечемик, семена от които ще бъдат предлагани на земеделските производители за есенната сеитбена кампания на 2017 г.", "date": "2017-06-08", "title": "Преглед на основните теми в добруджанския печат"}
{"url": "http://www.focus-news.net/news/2017/06/08/2402644/pravitelstvoto-shte-reshava-za-uvelichenieto-na-pensiite.html", "text": "На днешното си заседание кабинетът ще разгледа проект на решение за одобряване проект на закон за изменение и допълнение на Закона за бюджета на държавното обществено осигуряване. Предвижда се от 1 юли минималната пенсия за стаж и възраст да се увеличи на 180 лева,  а от 1 октомври да стане 200 лева. Предишният най-нисък праг беше малко над 160 лв.\r\nОчаква се правителството да одобри допълнителен трансфер по бюджета на Община Пловдив за 2017 г. \r\nКабинетът ще разгледа и проект на решение за предложение до НС за ратифициране на рамковото споразумение за заем в размер 200 млн. евро между Банката за развитие на Съвета на Европа и България.\r\nМинистрите ще обсъдят и постановление за одобряване на промени по бюджета на Министерството за българското председателство на съвета на европейския съюз 2018 за 2017 г. във връзка с увеличаване капитала на търговско дружество.\r\nВ дневния ред на заседанието са включени проект на решение за одобряване проект на закон за изменение и допълнение на Наказателно-процесуалния кодекс, както и приемане на  правилник за прилагане на Закона за военната полиция.", "date": "2017-06-08", "title": "Правителството ще решава за увеличението на пенсиите"}
{"url": "http://www.focus-news.net/news/2017/06/08/2402630/afp-tramp-predlaga-posrednichestvo-v-krizata-mezhdu-katar-i-darzhavite-ot-persiyskiya-zaliv.html", "text": "Президентът на САЩ Доналд Тръмп, предлага помощта си, за да смекчи кризата между Доха и нейните съседи от Персийския залив, съобщава AFP.\r\nВ телефонен разговор с емира на Катар шейх Тамим бин Хамад ал Тани, Тръмп предлага среща в Белия дом, за изглаждане на противоречията. Поканата идва след като Саудитска Арабия и ОАЕ засилиха натиска си срещу Катар, три дни след скъсването на дипломатическите отношения. Николай Братанов", "date": "2017-06-08", "title": "AFP: Тръмп предлага посредничество в кризата между Катар и държавите от Персийския залив"}
{"url": "http://www.focus-news.net/news/2017/06/08/2402648/bchk-predostavya-finansova-pomosht-na-detsa-postradali-pri-patnotransportni-proizshestviya.html", "text": "Националният дарителски фонд за подпомагане на деца, пострадали при пътнотранспортни произшествия към Българския Червен кръст (БЧК) по традиция предоставя два пъти годишно финансова помощ на деца, жертви на пътни инциденти - по повод Международния ден на детето и за Коледа. Това съобщиха от пресцентъра на БЧК. Тази година във връзка с 1 юни средства за лечение и възстановителна терапия ще получат семействата на 17 деца от цялата страна, жертви на „войната” по пътищата. Повечето от тях са с тежки и много тежки увреждания. \r\nФинансовата помощ на семействата на пострадали деца, които са от град София, ще бъде връчена от 11.00 часа днес в зала „Музейна” на Секретариата на БЧК на бул. „Джеймс Баучер” 76.", "date": "2017-06-08", "title": "БЧК предоставя финансова помощ на деца, пострадали при пътнотранспортни произшествия"}
{"url": "http://www.focus-news.net/news/2017/06/08/2402650/sofiya-provezhda-se-aktsiya-v-dai.html", "text": "Провежда се акция в сградата на Изпълнителна агенция „Автомобилна администрация“, научи „Фокус“. Акцията е под ръководството на Специализираната прокуратура. Очаква се по-късно през днешния ден да бъдат оповестени подробности за акцията, както и за задържани служители.\r\nПо информация на Нова телевизия задържаните са 11, като се очаква броят им да нарасне, а акцията е във връзка с разследване на корупционни схеми, получаване на подкупи и продажба на шофьорски книжки.  \r\nОчаквайте подробности", "date": "2017-06-08", "title": "София: Провежда се акция в ДАИ"}
{"url": "http://www.focus-news.net/news/2017/06/08/2402653/denyat-8-yuni-v-svetovnata-istoriya.html", "text": "Според легендата на тази дата през 452 г. хуните, начело с легендарния си вожд Атила, нахлуват в древен Рим и опустошават града. Атила, останал в историята и с прозвището “Бич Божи”, е най-могъщият владетел на европейските хуни, управлявал от 434 до 453 година, когато държавата му е най-голямата заплаха както за Източната, така и за Западната Римска империя. На тази дата през 1786 - в Ню Йорк за пръв път започва да се продава сладолед. На тази дата са родени композиторът Роберт Шуман и певицата Бони Тайлър.\r\n2014 г.\r\nВ Косово се провеждат извънредни парламентарни избори.\r\n2012 г.\r\nПрезидентът на Русия Владимир Путин подписва закон утежняващ наказанията при нарушаване на законите по време на митинги.\r\n2006 г.\r\nПри специална операция е ликвидиран най-търсеният човек в Ирак, Абу Мусаб ал Заркауи.\r\nЛидерът на терористичната групировка “Организация на “Ал Кайда” за джихад в страните от Месопотамия”, йорданският терорист Абу Мусаб ал Заркауи е ликвидиран при съвместна операция на американските и иракските сили за сигурност в района на иракския град Баакуба, провинция Дияла.\r\nОперацията е извършена съвместно с йорданските специални служби. При обявяването на новината, иракският министър-председател Нури ал Малики благодари на иракския народ за съдействието и усилията, довели до локализирането и ликвидирането на Заркауи. \r\n“Днес ние сложихме край на Заркауи”, заявява Нури ал Малики, заканвайки се, че това е само първата стъпка в борбата обявена от него с въоръжените формирования и милиции, действащи на територията на Ирак.\r\n1999 г.\r\nБившият английски министър Джонатън Ейткън е осъден на 18 месеца затвор, след като се признава за виновен по обвинение в клевета. По-рано същата година той се признава за виновен и по двете обвинения за клевета срещу списание “Гардиън” и телевизия “Гранада”. \r\nПрез 1995 г. Ейткън напуска поста си на Министър на финансите, след като списание “Гардиън” и телевизия “Гранада” информират, че бизнесмен от Саудитска Арабия е платил престоя на Ейткън в парижки хотел – което е в разрез със закона. Министърът на финансите нарича това твърдение “тумур на злото и изкривена журналистика”. Той настоява, че съпругата му е платила сметката в хотел Риц, но това се оказва лъжа, след като са представени документите, доказващи, че през въпросната седмица тя е била в Швейцария, а не в Париж. Следва обвинение в лъжесвидетелстване и заговор с цел затрудняване на съдебния процес. През март, неспособен да плати юридическите си дългове, той обявява банкрут.\r\nПравителството на Колумбия обявява, че ще включи в своя национален брутен продукт нелегалните наркотични насаждения, приблизителната стойност на които възлиза на почти един милиард щатски долара.\r\n1998 г.\r\nВ езеро близо до гр. Елиста е намерен трупът на главната редакторка на в. \"Съветска Калмикия\" Лариса Юдина. За убийството са арестувани и осъдени двама мъже, които по-рано са били съветници на правителството.\r\n1996 г.\r\nКитай извършва ядрен опит на полигона си Лоп Нор в северозападната част на страната.\r\n1995 г.\r\nВ Ню Йорк агенти на ФБР арестуват руският емигрант Вячеслав Иванков, известен в престъпния свят с прякора Япончик. Той е осъден по обвинение за финансови спекулации и лежи близо 10 години в затвора в САЩ. На 11 юли 2005 г. Япончик е предаден на руското правосъдие по искане на Главната прокуратура на Руската федерация.\r\n1992 г.\r\nВ Рио де Жанейро (Бразилия) е отбелязан първият Световен ден на Океана. Той съвпада със Световната Среща на върха - Конференция на Обединените Нации за околната среда и развитието ( 3-14 юни 1992 г.).\r\n1986 г.\r\nКурт Валдхайм е избран за президент на Австрия, въпреки обвиненията в сътрудничество с нацистите по време на Втората световна война. \r\nКурт Валдхайм е австрийски дипломат, доктор по право. Постоянен представител на Австрия в ООН в периода 1964-1968 г. От 1968 г. до 1970 г. е министър на външните работи на Австрия. През 1970 г. става председател на Комисията по използване на космоса за мирни цели. В периода 1972-1981 г. е генерален секретар на ООН.\r\n1982 г.\r\nВ Будапеща се провежда Тридесет и шестата сесия на СИВ за усъвършенстване на социалистическата икономическа интеграция.\r\nСъветът за икономическа взаимопомощ (СИВ) е междуправителствен съюз, учреден през 1949 г. от СССР, България, Чехословакия, Унгария, Полша и Румъния. Той подпомага взаимната международна търговия и координацията на националните икономически планове. Доминиран е от СССР. Системно подчинява икономиката на политиката и интересите на Съветския съюз. Разпуснат е през 1991 г.\r\nПо време на войната за Фолклендските острови Аржентина извършва въздушна атака над два британски кораба. Пет аржентински изтребители нападат със снаряди корабите, превозващи подкрепление към столицата Порт Станли. Около 50 британски военнослужещи умират. \r\nВойната се води между Аржентина и Великобритания. На 19 март 1982 г. аржентински части акостират на владения от британците остров Южна Джорджия в Атлантическия океан. След това на 2 април около 3000 аржентински морски пехотинци извършват десант на Фолклендските острови. Операцията е представена от Аржентина като връщане на изконна територия към отечеството. Великобритания изпраща експедиционен корпус, който след серия сражения изтласква аржентинските войски от островите. На 14 юни 1982 г. е обявена капитулацията на Аржентина, а Фолклендските острови остават във владение на Великобритания. Във Фолклендската война загиват 255 британци и 649 аржентинци.\r\n1973 г.\r\nГенералисимус Франсиско Франко предава премиерския пост на Испания на Луис Бланко, след като е управлявал 34 години. \r\nФранциско Баамонде Франко е испански генералисимус. В периода 1939-1975 г. управлява Испания като диктатор. Завършва пехотна академия, участва в колониалните войни на Испания в Африка, командир е на Чуждестранния легион (1921 г.). Началник е на главния щаб на сухопътните войски през 1934 г., командир е и на испанския корпус в Африка (Мароко). Организира и ръководи въоръженото въстание на испанските демократични сили срещу комунистическа диктатура, в резултат на което избухва Испанската гражданска война (1936-1939 г.). След победата на патриотичните сили управлява чрез диктатура. Провъзгласен е за пожизнен държавен глава (“каудилио”) на Испания. Създава тоталитарна система в Испания. Става вожд на Испанската фаланга (организация на националистическите сили), председател е на министерския съвет (до 1973 г.) и върховен главнокомандващ на държавата. През 1947 г. прокарва закон за наследството на престола, съгласно който Испания “в съответствие с традицията” е провъзгласена за кралство. На 22 юни 1969 г. за бъдещ крал на Испания е обявен Хуан Карлос Бурбон. След ликвидиране на последствията от комунистически управление, постепенно се оттегля от властта.\r\n1968 г.\r\n40-годишният Джеймс Ърл Рей е арестуван в Лондон във връзка с убийството на Мартин Лутер Кинг. Той е заловен от съдебни следователи от Скотланд Ярд на летище “Хийтроу”, след опит да се качи на борда на самолет пътуващ за Брюксел. Обвинен е за притежание на фалшив паспорт и на огнестрелно оръжие, без разрешително. Съдът във Вашингтон обявява, че ще поиска екстрадирането на Рей, тъй като на 7 май в Мемфис, щата Тенеси е обвинен в убийство. Джеймс Ърл Рей е осъден на 99 г. затвор по обвинение в убийството на Мартин Лутер Кинг, извършено на 4 април 1968 г.\r\n1949 г.\r\nИзлиза романът на Джордж Оруел - “1984”.\r\nДжордж Оруел (псевдоним на Ерик Артър Блеър) е английски писател. Той е роден на 23 януари 1903 г. Основното му произведение е романът антиутопия \"1984\" (1948 г.), но много от темите в романа са маркирани още във \"Фермата (Приказка за животни)\" (1945 г.) - една алегория на сталинизма. Публикува пътни бележки, очерци, публицистика. Умира от туберкулоза на 21 януари 1950 г. в Лондон.\r\n1940 г.\r\nОбявено е откриването на химическия елемент нептуний. През 1940 г. Е. Макмилън от Калифорнийския университет открива неизвестен дотогава радиоактивен излъчвател с период на полуразпадане 2,3 денонощия. Източникът е идентифициран като елемент с пореден номер 93 и е наречен нептуний. Следващите елементи – плутоний, америций, кюрий, берклий и калифорний за пръв път са получени от Г. Сиборг и неговата група при облъчване на уран и трансуранови ядра с ускорени в циклотрон деутрони и a-частици.\r\n1930 г.\r\nНа румънският престол се възкачва Карол ІІ.\r\nКарол II управлява от 1930 г. до 1940 г. Установява кралска диктатура (февруари 1938 г.), разтуря политическите партии и профсъюзите, учредява фашистката организация - Фронт за национално възраждане. През 1939 г. сключва икономически договор с Германия. Признава Виенския арбитраж (1940 г.), според който Румъния предава на Унгария населената с унгарци Северна Трансилвания. При изострена вътрешна и външнополитическа обстановка (септември 1940 г.) се отрича от престола и емигрира. Умира на 4 април 1953 в Ещорил, Португалия.\r\n1912 г.\r\nВ Париж се състои премиерата на балета “Дафнис и Хлоя” от Морис Равел.\r\nМорис Равел е френски композитор, представител на импресионизма. Възпитаник на Парижката консерватория. Автор е на опери (\"Испански час\", 1907 г.; \"Детето и чудесата\", 1925 г.); на балети (\"Аделаида, или Езикът на цветовете\", 1911 г.; \"Дафнис и Хлоя\", 1912 г.; \"Моята майка гъсарката\", 1908 г.). Създава много инструментални творби \"Алборада\" (1905 г.); \"Испанска рапсодия\" (1907 г.), \"Циганка\" (1924 г.), \"Болеро\" (1927 г.); песни; оркестрацията на клавирната сюита \"Картини от една изложба\" на Мусоргски (1922 г.) и др.\r\n1795 г.\r\nСлед две години затвор умира наследникът на френския престол – Луи XVII.\r\nПрез 1793 г. 8-годишният Луи-Шарл (син на крал Луи XVI и Мария-Антоанета) автоматично става крал Луи XVII, след като Луи XVI е гилотиниран пред многобройна тълпа в центъра на Париж. Момчето е хвърлено в затвора, където умира две години по-късно.\r\n1786 г.\r\nВ Ню Йорк за пръв път започва да се продава сладолед.\r\n632 г.\r\nВ Медина умира Мохамед Ибн Абдаллах - основател на исляма, наричан от мюсюлманите Пророк. Той е роден около 570/571 г. в Мека. Произхожда от курейшитския род на хашимитите, който заема важни политически и духовни служби в Мека. Баща му Абдаллах, който търгува със Сирия, умира през 570 г., оставяйки жена си Амина, бременна с Мохамед. Тя умира скоро след раждането, а момчето е прибрано от дядо си Абд ал-Муталиб. Когато и дядото умира, за Мохамед се грижи вуйчо му Абу Талиб, собственик на кервани, с които търгува със Сирия. На 25 години Мохамед напуска вуйчо си и постъпва на служба при богатата вдовица от Мека - Хатиджа, за която се жени. От Хатиджа Мохамед има 8 деца (4 сина и 4 дъщери), които умират рано. Повлиян от монотеистичното учение на ханифитите, от иудаизма и християнството, Мохамед започва своята проповедническа дейност (610 г.), представяйки се за “пратеник на Бога”. Курейшитската върхушка в Мека се противопоставя на Мохамед и на неговите привърженици и им обявява война. Пророкът и неговите последователи са принудени да избягат от града. Денят на Бягството (Хиджра) - 16 юни 622 г., поставя началото на мохамеданската ера. Мохамед и неговите съмишленици се заселват в гр. Ятриб, на север от Мека. Пророкът става емир на града, наречен вече Медина (“град на Пророка”). Мохамед воюва с Мека за налагане на новата религия и през 630 г. меканци го признават за Пророк. През 632 г. той прави своето “Прощално поклонение” в Мека, след което говори на планината Арафат пред 40 000 поклонници. Мохамед е погребан в Медина, а гробът му е обект на поклонение.\r\n452 г.\r\nХуните начело с Атила нахлуват в Древен Рим. \r\nПрез 441 г. Атила преминава Дунав, превзема Ниш и застрашава Цариград. Принуждава Византия да му плаща данък. След това Атила напада Западната римска империя и опустошава Галия. Разбит е на Каталонските полета (близо до Шалон, Франция) през 451 г. от обединените войски на Аеций, Меровей и Теодорих. След това се оттегля в дворците си край Дунав. Умира в деня на сватбата си с Илдико (453 г.).На тази дата са родени:\r\n1954 г.\r\nРодена е Бони Тайлър (псевд. на Гейнър Хопкинс) - английска рокпевица. Специфичният й тембър става причина да бъде забелязана и благодарение на срещата си с известния джазов музикант Р. Скот се появява на голямата сцена. В края на 70-те години се утвърждава сред най-популярните европейски певици. През 1979 г. печели Голямата награда на конкурса в “Ямаха” Токио. Нейни албуми са “World Beginning Tonight” (1976 г.), “Diamond Cut” (1978 г.), “Natural Force” (1979 г.), “Good bye to the Island” (1981 г.), “Faster Than the Speed of Night” (1983 г.), “Secret Dreams & Forbidden Fire” (1986 г.), “Notes from America” (1988 г.), “Bitterblue” (1991 г.), “Natural Force” (1992 г.), “Angel Heart” (1992 г.), “Silhouette in Red” (1993 г.), “Bonnie Tyler” (1994 г.), “Lost in Love” (1995 г.), “Free Spirit” (1996 г.), “All in One Voice” (1999 г.), “Holding out for a Hero” (1999 г.), “Total Eclipse of the Heart [CBS]” (1999 г.).\r\n1830 г.\r\nРоден е Вилхелм Щрекер (Рашид паша) – пруски генерал, генерал-лейтенант от турската армия. Завършва артилерийско инженерно военно училище в Берлин. По време на Кримската война 1853–1856 г. се сражава в състава на англо-германския легион. След войната е назначен за ръководител на английското консулство в Ерзурум, Турция. През 1860 г. постъпва на служба в османската армия. Изпратен е в армията на Абдул Керим паша в Североизточна България като инструктор. През Руско-турската война 1877–1878 г. става началник на турската артилерия във Варна. Включен е в състава и на турската Главна квартира. След войната се занимава с реорганизация на турската армия. През август 1878 г. е назначен от султана за началник на милицията в Източна Румелия. На този пост отстоява османските интереси в Областта. В началото на 1884 г. се завръща в Цариград, където става член на Артилерийско-инженерния комитет при Министерството на войната.\r\n1810 г.\r\nРоден е Роберт Александър Шуман – виден немски композитор и музиковед. Учи при педагога и органиста И. Г. Кунч. Като пианист концертира от 13-годишна възраст. От 1828 г. учи юридически науки в Лайпцигския и Хайделбергския университети. Усъвършенства музикалната си техника при Ф. Вик. Изучава теория на музиката под ръководството на композитора и диригента Г. Дорн (1831-1832 г.). През 1834 г. в Лайпциг основава нов музикален вестник, на който е редактор до 1844 г. През 1840 г. се жени за пианистката Клара Вик (дъщеря и ученичка на Ф. Вик). От 1843 г. известно време преподава в Лайпцигската консерватория и едновременно със съпругата си предприема концертни турнета. От 1844 г. живее в Дрезден, а от 1850 г. - в Дюселдорф. Към края на 40-те години получава диагноза за психическо разстройство. Последните 2 години от живота си прекарва в болницата в Ендених, където умира на 29 юли 1856 г. Погребан е в Бон. Роберт Шуман е един от най-ярките представители на романтическото изкуство на ХIХ в. и остава в музикалната история като един от най-смелите новатори. Голяма част от пиесите му за пиано са лирико-драматични, изобразителни и “портретни” жанрове: “Пеперуди” (1831 г.), “Карнавал” (1835 г.), “Давидсблюндер” (1837 г.) и “Крайслериана” (1838 г.). Автор е на сонати (1835 г., 1835 -1838 г., 1836 г.), “Фантазия” (1836-1838 г.), Концерт за пиано и оркестър (1841-1845 г.), редица цикли за пиано, построени на принципа на сонатите или албум с пиеси - “Фантастични пиеси” (1837 г.), “Детски сцени” (1838 г.), “Албум на юношеството” (1848 г.) и др. Пише ораторията “Раят и Пери” (1843 г.), “Сцени от Фауст” (1844-1853 г.). Единствената му завършена опера е “Геновева” (1848 г.). Творчески успех представлява музиката му към драматическата поема “Манфред” на Байрон (увертюра и 15 музикални номера, 1849 г.). В 4 симфонии на композитора след 1841 г. преобладават светлите жизнерадостни настроения. Създава 3 струнни квартета (1842 г.), квартети за пиано (1842 г.).На тази дата умират:\r\n1959 г.\r\nУмира Ян Лехон (псевд. на Лешек Серафинович) - полски поет. Той е роден на 13 юни 1899 г. във Варшава. В периода 1916-1920 г. следва във Философския факултет на Варшавския университет. Става известен със стихосбирката \"Пурпурна поема\" (1920 г.), в която прославя борбата за независимост на Полша. В сборника \"Сребърно и черно\" (1924 г.) намира отражение неговото разочарование от действителността. Поезията на Ян Лехон се характеризира с приповдигнат стил и строга поетична форма. След Втората световна война живее в САЩ.\r\n1895 г.\r\nУмира Михаил Петрович Драгоманов - украински историк, фолклорист, публицист и политически деец. Доцент е в Киевския университет, но от 1875 г. е принуден да работи в емиграция в Женева, а от 1889 г. в София. Става професор по история в СУ \"Св. Климент Охридски\". Автор е на редица изследвания върху славянския фолклор: \"Славянските сказания за пожертвувание собствено дете\", \"Славянските сказания за рождението на Константина Великий\", \"Славянските варианти на една евангелска легенда\".\r\n1876 г.\r\nУмира Жорж Санд (псевд. на Аврора Дюпен; по мъж - баронеса Дюдеван)– френска писателка. Тя е родена в Париж на 1 юни 1804 г. Учи в английския католически манастир в Париж. През 1831 г. заедно с писателя Жул Сандо издава романа “Розово и бяло”. Жорж Санд се изгражда като писателка в обстановката на обществен подем във Франция след Юлската революция (1830 г.). Първият й самостоятелен роман - “Индиана”, подписан с псевдонима Жорж Санд, излиза през 1832 г. Романите “Валентина” (1832 г.), “Лилия” (1833 г.), “Жак” (1834 г.) са изпълнени с бунтарски индивидуализъм и поставят писателката в редиците на демократичните романтици. През 40-те години на ХIХ в. участва в издаването на антиклерикални ляворепубликански списания и вестници. Активно участва във Февруарската революция 1848 г., но е близка и до радикалните кръгове на левите републиканци. След юни 1848 г. се оттегля от активна обществена дейност и пише романите: “Жан де ла Рош” (1859 г.), многотомната “История на моя живот” (1854-1855 г.) и др.За изготвянето на историческата справка на Агенция “Фокус” са използвани следните източници:", "date": "2017-06-08", "title": "Денят 8 юни в световната история"}
{"url": "http://www.focus-news.net/news/2017/06/08/2402629/17-godini-agentsiya-fokus-obzor-iii.html", "text": "За 17-те години на своето съществуване Агенция „Фокус“ се е доказала като коректна, независима и обективна медия. Това споделят институциите и партньорите на Агенция „Фокус” по повод 17 -ия рожден ден на медията. Точно преди 17 години, през нощта на 6 срещу 7 юни 2000 г. беше разпространена първата новинарска емисия на първата частна българска информационна агенция. За тези 17 години „Фокус“ остана докрай вярна на принципите за бързина, точност, коректност и достоверност, без които не може да съществува нито една съвременна медия.\r\nПрезидентът на Агенция и Национална радиоверига „Фокус“ Красимир Узунов заяви, че медията е израснала и се е утвърдила, превърнала се е в еталон за коректност и обективност на новините. „Фокус“ има свой почерк и физиономия, която се надявам да запази и през следващите години, защото България има нужда от трайни, нормални и истински новини“, посочи той.Президентът Румен Радев поздрави Агенция „Фокус“ и пожела на екипа на медията да продължава да следва принципите за бързина, точност, коректност и достоверност. \r\nМога да дам само най-високата оценка за работата на Агенция „Фокус“. Това заяви вицепрезидентът Илияна Йотова по повод 17-ти рожден ден на медията. „На фона на многото фалшиви новини, които ни заливат, Агенция „Фокус“ е марка за истинските новини, за първите новини, за коректните новини“, коментира тя. Според нея  Агенцията отдавна е излязла извън рамките на медия, тя е марка за родолюбие със всичките си специализирани рубрики и с това, което прави нейният президент – поддръжката на войнишките паметници, връщането в българското съзнание биографията на много герои и др. \r\nСтраницата, на която се отваря моят компютър, е Агенция „Фокус“, каза главният прокурор на Р България Сотир Цацаров. Според главния прокурор Агенция „Фокус“ дава възможност на човек да получи факти и да има възможността сам да направи изводите, а не да не натрапва мнения, позиции или политика. „Ако ми позволите още нещо - това за мен е и най-родолюбивата медия. Родолюбието, което не насажда, родолюбието, което сее Агенция „Фокус“, е нещо, което дава плодове. Затова моите уважения“, каза още главният прокурор на Р България Сотир Цацаров. Министърът на туризма Николина Ангелкова поздрави „Фокус“ за рождения ден и за това, че винаги правилно, обективно и светкавично отразява истината.Вицепремиерът Екатерина Захриева пожела на \"Фокус\" да поддържа постигнатото изключително ниво на професионално качество на информацията. \r\nСпоред министъра на регионалното развитие и благоустройството Николай Нанков „Фокус“ е една от най-обективните медии, журналистика от висока класа. Министърът на правосъдието Цецка Цачева отбеляза, че агенцията всекидневно защитава позицията, която си е извоювала на авторитет в медийното пространство.\r\nСпоред кмета на столицата Йорданка Фандъкова Агенция „Фокус“ е много важна за информираността на гражданите и на институциите. Тя посочи, че „Фокус“ е символ на бърза и обективна журналистическа работа. „Желая ви да продължавате така. Изключително ценна е каузата, която Агенцията и лично г-н Узунов защитават за патриотичното възпитание на младите хора. Ние си партнираме с Агенцията в тези каузи“, заяви още кметът на София.\r\nСпоред зам.-председателя ПП ГЕРБ и председател на ПГ на партията Цветан Цветанов Агенция „Фокус” информира обществеността по възможно най-обективния начин. По думите му за тези години медията е показала истински професионализъм. Според Цветанов именно благодарение на професионалния си екип „Фокус” се е превърнала в медия, която всеки един цени и от която всеки иска да се информира. \r\nСлужебният министър-председател в периода 6 август - 7 ноември 2014 година проф. Георги Близнашки заяви, че погледът му към „Фокус“ е позитивен.  „Вършите една отговорна работа и то не само в столицата, в центъра, но и в периферията, в граничните зони. Там, където националните интереси се подлагат на натиск, на чужди влияния“, заяви проф. Близнашки и добави, че затова „Фокус“ заслужава огромно уважение и насърчение. Лидерът на БСП Корнелия Нинова постави оценка 6, по шестобалната система, на Агенция „Фокус“. „Едни от най-добрите сте, най-обективните, най-слушаните и четените. Пожелавам ви да продължавате все така“, каза Корнелия Нинова. Тя посочи, че работещите във „Фокус“ са професионалисти и имат уважението на БСП за това. \r\nПредседателят на ПГ на Градския съвет на БСП – София и член на Изпълнителното бюро на партията Калоян Паргов коментира, че  „Фокус“ винаги е на пулса на събитията и преди всички. \r\nДиректорът на ГД „Пожарна безопасност и защита на населението“ гл. комисар Николай Николов заяви, че Агенция „Фокус“ е коректен партньор и винаги насреща.Депутатът от ГЕРБ Даниела Савеклиева коментира, че за 17 години Агенция „Фокус“ се доказа като лидер в медийното пространство с коректност, точност и поддържане на българския национален дух. Народният представител от БСП Манол Генов пожела на медията хората да продължават да си сверяват часовника с „Фокус“.Арабистът проф. Владимир Чуков заяви, че „Фокус“ по нищо не отстъпва на една съвременна европейска информационна агенция. \r\nПо думите на бившия генерален консул в Одрин Георги Димов Агенция „Фокус“ се е наложила като информационен лидер у нас, в съседните страни и в световен мащаб. \r\nПо думите на експерта по антитероризъм Христо Смоленов Агенция „Фокус“ формира знания и разбиране за глобалните процеси, които протичат у нас и по света. Ген. Чавдар Червенков, бивш ръководител на Военното разузнаване и министър на вътрешните работи в служебното правителство на Ренета Инджова пожела на агенцията да остане все така точна, обективна и равноотдалечена от политическите сили. \r\nСпоред председателя на Българския червен кръст акад. Христо Григоров „Фокус“ е надеждата за точна, открита и много достъпна информация за хората. Евродепутатът от ГЕРБ/ ЕНП Емил Радев заяви, че Агенция „Фокус“ има много стабилно присъствие сред българските медии. Председателят на УС на Националния браншови съюз на хлебарите и сладкарите Мариана Кукушева заяви, че денят започнал с „Фокус“ и хляба е денят, в който се случват добрите неща за нас. Тя добави, че във „Фокус“ интервютата, мненията, новините, анализите се правят от хора, които имат физиономия, която е различима и като визия, и като изказ, и като отговорност за това, което правят и заяви, че агенция е безспорен лидер в областта на информацията.\r\nГлавният държавен здравен инспектор д-р Ангел Кунчев заяви, че Агенция „Фокус“ постепенно се превърнала в един от водещите новинарски канали. Областният управител на Варна Стоян Пасев сподели, че медията винаги е отразявала вярно и точно думите му и никога не му се е налагало да прави опровержение. „Всички искаме събитията да се отразяват вярно за всички читатели и слушатели“, добави той. Областният управител на Благоевград Бисер Михайлов отбеляза, че в днешното време, когато медийно пространство е залято от фалшиви новини, „Фокус“ е медията, която отразява независимо и обективно. Областният управител на Добрич Красимир Кирилов коментира, че за 17 години Агенция „Фокус“ успя да се докаже на медийния пазар като коректна и актуална агенция. Областният управител на Шумен проф. Стефан Желев коментира, че медията е доказала, че професионализмът се отстоява всеки ден, а зад него стоят отговорни, мотивирани и амбициозни хора. \r\nПо думите му медията продължава да провокира интереса на аудиторията с аналитичния поглед към най-важните обществено–политически събития. Областният управител на Пловдив  Здравко Димитров каза, че доверие и коректност са много важни думи в днешно време, а „Фокус” ги притежава. Кметът на Бургас Димитър Николов заяви, че  от създаването си досега, година след година „Фокус” се превърна в една от най-достойните и независими български медии. По думите му 17 години са сигурен гарант за бъдещото развитие на медията и утвърждаването й във водещ информационен източник. Кметът на Гоце Делчев Владимир Москов определи работата на медията с думите професионализъм и голям патриотизъм. Кметът на Ямбол Георги Славов коментира, че ако „Фокус“ продължи да провокира с прямота и достоверност, със сигурност ще е най-добрата информационна агенция в България. Кметът на Велико Търново инж. Даниел Панов отбеляза, че „Фокус” е сред малкото медии, които поставят българщината, националния дух, историята и културата на водещо място в информационния поток. Кметът на Пловдив Иван Тотев заяви, че привилегия е в това време, когато се говори за фалшиви новини, да имаме медия като „Фокус”. Кметът на Петрич Димитър Бръчков отбеляза, че Агенция „Фокус” е показала, че комплексната работа преди всичко е съобразена с журналистическата етика. Кметът на Садово Димитър Здравков заяви, че Агенция и Радио „Фокус“ са пример за обективност и коректност в създаването на новини. Според кмета на Варна Иван Портних лидерските позиции, които „Фокус“ поддържа в конкурентната медийна среда вече 17 години, са ясен знак за висок професионализъм.\r\nПо думите на кмета на Враца Калин Каменов  Агенция „Фокус“ е важен партньор и информационен портал, чрез който не само българите, но и всички зад граница получават достоверна информация. \r\nЗа военния историк доц. д-р Петър Ненков „Фокус” е истински флагман на онези медии, които се опитват да възкресят славните примери на героизъм и добродетелите ни.Командирът на 61-ва Стрямска механизирана бригада бригаден генерал Пламен Йорданов, коментира, че рожденият ден на Агенцията е повод за равносметка, удовлетворение от постигнатото и стремеж за нови предизвикателства. бригаден генерал Явор Матеев, командир на 68-а бригада „Специални сили“ Явор Матеев заяви, че „Фокус” е номер 1 в страната – медията, която най-бързо, най-точно и най-обективно ни информира за всичко.Директорът на къщата музей „Иван Вазов“ в Сопот Стефан Филчев заяви, че медията конструира и подхранва родолюбие и патриотизъм.\r\nАгенция „Фокус“ има заслужено водещо място на медийния пазар и успява добре да го защити, каза каза Петър Чобанов, бивш министър на финансите в правителството на Пламен Орешарски, за 17-годишния рожден ден на медията. Бившият министър на отбраната Ангел Найденов коментира, че Агенция „Фокус“ заслужава само уважение и суперлативи за професионализма на работещите там. „Няма да бъде пресилено, ако кажа, че Агенцията е сред информационните лидери в страната. Лидер, който осигурява надеждна, обективна и точна информация за различни национални и регионални медии“, допълни Найденов. \r\nСпоред президента в периода 2002-2012 г. и основател на ПП АБВ Георги Първанов Агенция „Фокус“ е доказала себе си като незаобиколим фактор в информационното пространство на България. \r\nБившият министър на вътрешните работи в кабинета на Пламен Орешарски, Цветлин Йовчев пожела на екипа на „фокус“ здраве, творчески успехи и безпристрастно търсене на истината.\r\nСпоред", "date": "2017-06-08", "title": "17 години Агенция „Фокус“ (ОБЗОР III)"}
{"url": "http://www.focus-news.net/news/2017/06/08/2402655/predstoyashti-mezhdunarodni-sabitiya-za-8-yuni-agentsiya-fokus.html", "text": "В Обединеното кралство ще бъдат проведени предсрочни парламентарни избори.\r\n***Министрите на правосъдието и вътрешните работи от Европейския съюз ще проведат среща, на която ще обсъдят бъдеща прокуратура за цялата Общност преди преговори относно миграционната и бежанска политика на Блока.\r\n***Руският министър на външните работи Сергей Лавров ще проведе среща със специалния представител на ООН за Сирия Стефан де Мистура преди потенциален нов кръг от преговори за Сирия в Астана, Казахстан.\r\n***Европейската централна банка ще проведе среща на своя управителен съвет.\r\n***Иранската Революционна гвардия обеща отмъщение, след като 12 души загинаха при първите атаки на терористичната групировка „Ислямска държава“ в страната.\r\n***", "date": "2017-06-08", "title": "Предстоящи международни събития за 8 юни (Агенция \"Фокус\")"}
{"url": "http://www.focus-news.net/news/2017/06/08/2402654/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-do-9-yuni.html", "text": "„Софийска вода” временно ще прекъсне водоснабдяването в някои части на столицата от 08.30 часа днес до 00.30 на 9 юни. Това съобщиха от пресцентъра на водоснабдителното дружество. Във връзка със спиране, източване, пълнене и пускане на водоподаването по Главна напорна деривация от язовир „Искър“, с цел провеждане на оглед и пробни манипулации със затворните органи на хидромеханичните съоръжения от специалисти на предприятие „Язовири и каскади“ ЕАД, се налага спиране на водоподаването до 00.30 на 9 юни 2017 г. на клиентите на „Софийска вода”, живеещи в района на:\r\n- ресторант \"Златна рибка\" – до 01.00 ч. на 9 юни 2017 г.; \r\n- с. Кокаляне - карето между ул. „Самоковско шосе“, ул. „Искър“, ул. „Валозите“, ул. „Тополите“, ул. „Васил Левски“ и ул. „Йованец“ - до 01.30 ч. на 9 юни 2017 г.; \r\n- с. Панчарево – карето между ул. „Самоковско шосе“, ул. „Йованец“, ул. „Курията“, ул. „Беликата“, ул. „Бор“, ул. „Ловджийска чешма“ и ул. „Риляник“ - до 01.30 ч. на 9 юни 2017 г. \r\n- Южна част на бул. „Околовръстен път“ между пътя за лифт „Симеоново“ до бул. „България“ – „Сити клиник“, бензиностанция „Шел“, база на „Волф“, Езиково училище и частна детска градина „ЕСПА“ и комплекс „Царско село“ - до 03.00 ч. на 9 юни 2017 г.\r\nС понижено налягане до I-ви етаж ще бъдат клиентите на „Софийска вода“ АД:\r\nДо 03.00 ч. на 9 юни 2017 г.\r\n- ЖСК „Малинова долина“ \r\nС понижено налягане до II-ри етаж ще бъдат клиентите на „Софийска вода“ АД:\r\nДо 03.00 ч. на 9 юни 2017 г.:\r\n- кв. „Витоша“ - комплекси „Макси“, „Преслав“ и „Градина“ \r\n- кв. „Витоша“ - карето между ул. „Йордан Радичков“, ул. „Борис Арсов“, ул. „Милко Борисов“ и ул. „Станчо Ваклински“. \r\n- бул. „Черни връх“ от №91 до №151;\r\n- кв. „Мирчо Драганов“ - ул. „Ген. Иван Колев“.\r\nАлтернативно водоснабдяване с водоноски, ще бъде осигурено на адреси: \r\n- с. Кокаляне – ул. „Димитър Благоев“ и ъгъла с ул. „Васил Левски“ - до 01.00 ч. на 9 юни 2017 г.;\r\n- с. Панчарево - на площада – ул. „Елин Пелин”, ъгъла с ул. „Васил Левски” - до 01.00 ч. на 9 юни 2017 г.;\r\n- „Сити Клиник“ на бул. \"Околовръстен път\"№127 - до 03.00 ч. на 9 юни 2017 г.;\r\n- ЖСК „Малинова долина“ пред бл.29 - до 03.00 ч. на 9 юни 2017 г.;\r\n- Частно езиково училище \"ЕСПА\" на ул. \"Градина\" №23 - от 07.00 ч. до 19.00 ч. на 8 юни 2017 г.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0700 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-06-08", "title": "„Софийска вода” временно ще прекъсне водоснабдяването в някои части на столицата до 9 юни"}
{"url": "http://www.focus-news.net/news/2017/06/08/2402658/plovdiv-obshtinskite-savetnitsi-ot-pp-gerb-shte-provedat-priemni-s-grazhdani.html", "text": "Общинските съветници от ПП ГЕРБ в град Пловдив ще проведат приемни с гражданите, съобщиха от пресцентъра на партията. Днес общинските съветници ще проведат приемни с граждани, както следва:\r\n- Петър Попов, от 16.00 до 18.00 часа, в офиса на ПП ГЕРБ в район „Западен” на ул. „Царевец” №9. \r\n- Ясен Михайлов, от 16.30 до 18.00 часа, в офиса на ПП ГЕРБ в район „Западен” на ул. „Царевец” №9. \r\n- Гошо Къчков, от 16.00 до 18.00 часа, в офиса на ПП ГЕРБ в район „Северен” на бул. „Марица” №91. \r\n- Пенчо Малинов, от 16.00 до 18.00 часа, в офиса на ПП ГЕРБ в район „Източен” на ул. „Коста Паница” №5. \r\n- Веселин Маневски, от 16.00 до 18.00 часа, в офиса на ПП ГЕРБ в район „Южен” на ул. „Академик Петър Динеков” №1А.", "date": "2017-06-08", "title": "Пловдив: Общинските съветници от ПП ГЕРБ ще проведат приемни с граждани"}
{"url": "http://www.focus-news.net/news/2017/06/08/2402657/sofiya-tsentarat-za-gradska-mobilnost-promenya-organizatsiyata-v-dvizhenieto-na-avtobusna-liniya-10.html", "text": "До 31 декември 2017 г. експериментално се променя организацията на движение на автобусна линия №10 в София. Това съобщиха от пресцентъра на Столична община. Движението се променя в посока кв. “Бусманци“ - от ул.“Поручик Неделчо Бончев“ наляво по ул. “Подпоручик Йордан Тодоров“, обратен завой на метростанция „Софийска Света гора“, ул. “Подп. Йордан Тодоров“, наляво по ул. “Поручик Неделчо Бончев“ и по маршрута си. \r\nВ района на метростанция „Софийска Света гора“ се разкрива допълнителна еднопосочна спирка, съответстваща на посоката на движение на автобусите към кв. “Бусманци“.", "date": "2017-06-08", "title": "София: Центърът за градска мобилност променя организацията в движението на автобусна линия 10"}
{"url": "http://www.focus-news.net/news/2017/06/08/2402656/zhalt-kod-za-obilni-valezhi-i-gramotevitsi-e-obyaven-za-21-oblasti-v-stranata.html", "text": "Жълт код за обилни валежи и гръмотевици е обявен за 21 области в страната, сочи справка на сайта на Националния институт по метеорология и хидрология (НИМХ).  Жълтият код е в сила за областите Плевен, Ловеч, Пловдив, Пазарджик, Благоевград, Смолян, Кърджали, Стара Загора, Габрово, Велико Търново, Хасково, Русе, Сливен, Ямбол, Търговище, Разград, Силистра, Добрич, Шумен, Варна и Бургас. В тези области се очакват краткотрайни валежи от дъжд, на места придружени с гръмотевични бури. В отделни райони на областите количествата ще се значителни - около и над 20 л/кв.м.", "date": "2017-06-08", "title": "Жълт код за обилни валежи и гръмотевици е обявен за 21 области в страната"}
{"url": "http://www.focus-news.net/news/2017/06/08/2402659/prodalzhava-evropeyskata-sreshta-ot-partnyorstvoto-digitalen-prehod-v-sofiya.html", "text": "Днес ще се състои вторият ден от програмата на европейска среща от партньорството „Дигитален преход“, която се провежда на 7 и 8 юни в София. Домакини на събитието са Столична община и Асоциация за развитие на София. Това съобщиха от пресцентъра на Столичния общински съвет. София е координатор на това партньорство заедно с Естония и финландския град Оулу. \r\nИнициативата е част от „Градският дневен ред за ЕС“, който се изпълнява посредством иновативен метод на широки партньорства между представители на държавите-членки, градските власти, Европейската комисия, управляващи органи на оперативни програми, Европейската инвестиционна банка, експерти, неправителствени организации и представители на частния сектор.\r\nОсновната му цел е да подобри съществуващите политики в областта на законодателството, образованието и европейското финансиране и да повиши ефективността им чрез въвеждане на нови мерки.\r\nГрадският дневен ред за ЕС ще създаде нови форми на взаимодействие, фокусирайки върху градските проблеми и предизвикателства с европейско измерение.\r\nОсновният механизъм за изпълнение на Градския дневен ред на са тематичните партньорства. В рамките на тези партньорства Европейската комисия, държавите-членки, европейските градове ще работят заедно за засилването на градското измерение на европейските политики.\r\nПартньорствата ще работят по 12 приоритетно теми, определени в Градския дневен ред за ЕС.\r\nСофия кандидатства и бе избрана заедно с Естония и Оулу, Финландия за координатор на партньорството Дигитален преход.\r\nЦелта на партньорството Дигитален преход е да подобри обществените услуги за граждани и да създаде нови бизнес възможности.\r\nРаботен език на дискусията е английски език. Не е осигурен превод на български език. \r\nКоординатор на партньорството „Дигитален преход“ е Вероника Манова.", "date": "2017-06-08", "title": "Продължава европейската среща от партньорството „Дигитален преход“ в София"}
{"url": "http://www.focus-news.net/news/2017/06/08/2402660/spetsializiraniyat-sad-shte-razgleda-myarkata-za-neotklonenie-na-plevenskiya-prokuror-obvinen-za-uchastie-v-organizirane-na-prestapna-grupa.html", "text": "Мярката за неотклонение „задържане под стража“ спрямо Мирослав Минков Минков /служител на ГД „Охрана“/ и Димитър Николов Захариев /прокурор /с повдигнати обвинения за участие в организирана престъпна група, създадена с цел да вършат престъпления по чл. 213а и чл. 214 НК ще се разгледа от съда от 10.00 часа. Това съобщиха от пресцентъра на Специализирания наказателен съд.", "date": "2017-06-08", "title": "Специализираният съд ще разгледа мярката за неотклонение на плевенския прокурор, обвинен за участие в организиране на престъпна група"}
{"url": "http://www.focus-news.net/news/2017/06/08/2402661/veliko-tarnovo-preskonferentsiya-za-predstoyashtiya-shampionat-po-handbal-shte-se-provede-v-zala-302-na-obshtinata.html", "text": "Пресконференция за предстоящия шампионат по хандбал „2nd IHF Men's Emerging Nations Championship 12-18 June Bulgaria 2017” ще се проведе в Зала 302 на Община Велико Търново от 11.00 часа. Това съобщиха от пресцентъра на Общината. Спортното събитие ще се проведе във Велико Търново и Габрово.\r\nУчастници в пресконференцията са президентът на Българската федерация по хандбал Росица Бакърджиева-Коева и националният състезател Светлин Димитров, който е роден във Велико Търново. Той е най-успешният български хандбалист в момента, състезател на Club Omnisports Vernouillet - Франция - лига N1, голмайстор на предишното издание на шампионата.", "date": "2017-06-08", "title": "Велико Търново: Пресконференция за предстоящия шампионат по хандбал ще се проведе в зала 302 на Общината"}
{"url": "http://www.focus-news.net/news/2017/06/08/2402663/liderat-na-bsp-korneliya-ninova-takova-neshto-ne-mi-se-beshe-sluchvalo-nikoga-gerb-da-me-molyat-za-pomosht-sreshtu-gerb.html", "text": "Такова нещо не ми се е случвало никога досега - общински съветници от ГЕРБ да се обръщат към мен за помощ срещу решения на ГЕРБ. Това коментира лидерът на БСП Корнелия Нинова след среща с граждани и общински съветници от община Ботевград по тяхна покана, съобщиха от пресцентъра на Националния съвет на БСП. \r\nНинова заяви, че заради вътрешнопартийно разцепление в ГЕРБ, предизвикано от бившия кмет на Ботевград Георгиев, общината не функционира. Тя поясни, че Общинският съвет е разделен по равно - 14 души, трима от които, отцепени от ГЕРБ, подкрепят бившия кмет, от който Бойко Борисов се дистанцира и той напусна партията и 14 души, трима от които избрани от листата на ГЕРБ, подкрепят настоящия кмет. Тя подчерта, че това се случва след като един от общинските съветници стана депутат, а новият не може да встъпи в длъжност поради липса на кворум.\r\n„В тази патова ситуация, общинският съвет не може да вземе решение и всичко е блокирано. Не могат да стартират ремонтите на детски градини и училища за новата учебна година. Не се работи по водния проект на града. Буквално общината не функционира“, подчерта лидерът на левицата.\r\nЧаст от общинските съветници от ГЕРБ поискаха от Корнелия  Нинова съдействие и проверка как така другите от ГЕРБ подкрепят бившия кмет, който има множество прокурорски проверки, по които няма никакво решение и от който ГЕРБ се отказа. „Аз във вашите вътрешно партийни работи няма да се меся, но с колегите депутати от София област ще предприемем всичко необходимо и в парламентарния контрол, и с писма до институциите- да искаме информация докъде са стигнали проверките им. Нашата грижа са жителите на Ботевград и да не допуснем те да страдат от вътрешнопартийни битки в ГЕРБ“, заключи Корнелия Нинова.", "date": "2017-06-08", "title": "Лидерът на БСП Корнелия Нинова: Такова нещо не ми се беше случвало никога – ГЕРБ да ме молят за помощ срещу ГЕРБ"}
{"url": "http://www.focus-news.net/news/2017/06/08/2402664/sveto-yoanovi-cheteniya-shte-se-provedat-v-sofiya.html", "text": "От 9 до 11 юни тази година в София ще се проведе конференция с международно участие „Свето-Йоанови четения“, предаде репортер на Агенция \"Фокус. Конференцията се организира  с благословението на Софийска св. митрополия от настоятелството на старинния храм Ротондата „Св. великомъченик Георги“. Ще бъдат изнесени доклади от духовници, учени и специалисти от България, Грузия, Гърция и Русия. \r\nОткриването е на 9 юни, петък, от 10 ч. в Ротондата „Св. Георги“. Заседанията ще продължат в зала „Рила“ на хотел „Балкан“. Вечерта от 18.30 ч. в Руския културно-информационен център ще бъде премиерата на документалния филм „Пътят на воина“ за отец Георги от Жегларци. \r\nЗаседанията през вторият ден ще се проведе от 10 до 18 ч. в аулата на Богословския факултет на СУ „Св. Климент Охридски“.\r\nКонференцията ще завърши с неделната св. Литургия на 11 юни в Ротондата „Св. Георги“. Вход свободен. \r\nНикола ПЕТКОВ", "date": "2017-06-08", "title": "Свето-Йоанови четения ще се проведат в София"}
{"url": "http://www.focus-news.net/news/2017/06/08/2402662/interfaks-otlozhiha-sreshtata-za-siriya-v-astana.html", "text": "Датата на следващата среща за Сирия, която трябваше да се проведе в казахската столица Астана, все още не е определена – към момента страните гаранти заседават на експертно ниво, съобщи за агенция Интерфакс ръководителят на пресслужбата на Министерството на външните работи на Казахстан Ануар Жайнаков.\r\n„Съгласно току-що получената информация от страните гаранти на процеса, представителите на Руската федерация, Турция и Ислямската република Иран продължават в близките дни и седмици работните срещи на експертно ниво за съгласуване на въпросите, засягащи изпълнението на постигнатите между тях договорености за създаване на четири зони на деескалация в Сирия и редица други въпроси, отнасящи се към укрепването на режима на бойните действия“, подчерта Жайнаков.Тереза Герова", "date": "2017-06-08", "title": "Интерфакс: Отложиха срещата за Сирия в Астана"}
{"url": "http://www.focus-news.net/news/2017/06/08/2402667/pazardzhik-deputatat-ot-gerb-desislava-kostadinova-organizira-priemni-za-grazhdani-v-bratsigovo-i-batak.html", "text": "Народният  представител от ГЕРБ Десислава Костадинова  организира приемна за граждани в общините Брацигово и Батак на 9 юни /петък/, съобщиха от пресцентъра на ГЕРБ-Пазарджик. В Брацигово Костадинова ще се срещне с граждани от 14.30 ч. в клуба на ГЕРБ в града. В 16.30 часа ще започне приемният ѝ ден в клуба на ГЕРБ в Батак.", "date": "2017-06-08", "title": "Пазарджик: Депутатът от ГЕРБ Десислава Костадинова организира приемни за граждани в Брацигово и Батак"}
{"url": "http://www.focus-news.net/news/2017/06/08/2402668/blagoevgrad-pregled-na-osnovnite-temi-v-blagoevgradskiya-pechat.html", "text": "Водещо заглавие на вестник „Струма“ е: „ГЕРБ-Якоруда скочи срещу съпартиеца си Кирил Укев, назначил начело на земеделието „къртицата“ на кмета Кафелов“. В статията пише, че Бойко Борисов, Цветан Цветанов и Даниела Савеклиева са призовани от редовите гербери да разследват има ли чадър, отворен над Мая Среброва от началника й в Благоевград. \r\nДруг акцент в броя гласи: „Шефският пост на Сн. Шаренкова в ДФЗ-Благоевград се разклати, дни след проверката на инспектората обявиха конкурс за мястото й със заплата от 2 250 лв.“.\r\nВ ежедневника четем още, че обява на благоевградчанка за продажба на палто от бенгалски котки й е донесла акт от РИОСВ, а на оранжерийния бос на Сандански Н. Малчев е наложена глоба от 2000 лв. \r\nДруга тема от ежедневника е: „Отличник от МУ-София обслужи 10 пациенти до обяд при първото си дежурство в спешно отделение“. В статията четем, че всъщност това е новото попълнение в МБАЛ-Благоевград.\r\nВодещо заглавие на вестник „Вяра“ е: „Лицето ми капе, окото ми изчезна, ухото пада, няма спасение, мизерствам, единствен кметът на Струмяни Е. Илиев ми помага“.\r\nДруг акцент от страниците на броя е: „Кметът на Усойка Васил Соколов брои 1000 лв. глоба, забравил да подаде декларация за конфликт на интереси“. В ежедневника пише още, че заради нередности кметът на Петрич Димитър Бръчков е спрял поръчка за над 4,5 млн. лв. за ремонт в трета школа и детска градина „Калина Малина“.", "date": "2017-06-08", "title": "Благоевград: Преглед на основните теми в благоевградския печат"}
{"url": "http://www.focus-news.net/news/2017/06/08/2402666/haskovo-golyama-chast-ot-grada-e-na-voden-rezhim.html", "text": "Голяма част от град Хасково е на воден режим от днес. Искането за водния режим е направено от ВиК Хасково заради драстично намалелите водни запаси в резервоарите, които захранват града с вода. Водата ще бъде спирана за 12 часа в по един район всеки ден, а през почивните дни, събота и неделя, в целия град да има вода. Така на практика се въвежда воден режим. \r\nДнес за времето от 8.00 до 20.00 часа вода няма да има В район четвърти: „Куба“, „Дружба“ /от бул.“Раковски“ до „Стара планина“/, „Любен Каравелов“, „Каменни“, „Воеводски“, части от кв.„Училищни“.\r\nВ петък от 8.00 до 20.00 часа водата ще е спряна в район пети: „Куба“-частта между ул.“Св.Св.Кирил и Методий“ и ул.“Розова долина“.\r\nПрез почивните дни ще има вода в целия град.\r\nВодата няма да бъде спирана в МБАЛ Хасково, в АГО-Хасково, в централна градска част и в южните квартали, които се захранват от ПС Узунджово: „Хисаря“, „Червена стена“, „Воеводски“, „Младежки хълм“, „Тракийски“, „Македонски“, „Овчарски“ и Източна индустриална зона. \r\nГоляма част от производствените предприятия в Хасково разполагат със собствени водоизточници, тези от тях, които обаче нямат такива и попадат в районите с режим, също ще бъдат засегнати, стана ясно на заседанието на щаба.", "date": "2017-06-08", "title": "Хасково: Голяма част от града е на воден режим"}
{"url": "http://www.focus-news.net/news/2017/06/08/2402669/voa-yunesko-nastoyava-za-spirane-na-infrastrukturnite-proekti-kray-ohrid.html", "text": "Македонските власти спешно и незабавно трябва да преустановят плановете за изграждане на ски център в Национален парк Галичица и високоскоростен път към границата с Албания. Това се казва в доклада, публикуван от ЮНЕСКО след посещение на тяхна делегация в Охрид през  месец април тази година, предава радио Voice of America в македонската си редакция. \r\nНе е изключена възможността до две години Охридският регион да бъде включен в \"Списък на застрашеното световно наследство\".\r\n\"Ако приоритетните препоръки не се приложат в препоръчания период от две години, през 2019 г. регионът може да покрие критериите за включване в списъка на застрашеното световно културно наследство. Мисията през 2017 г. заключи, че част от предложените големи инфраструктурни и строителни проекти ще доведат до необратими промени в защитените зони\", се казва в доклада.\r\nМакедонски власти имат две години за реакция на забележките, както и да намерят алтернативен маршрут за изграждане на железопътна линия до Албания, с цел тя да не минава покрай самия бряг на Охридското езеро.Тереза Герова", "date": "2017-06-08", "title": "VOA: ЮНЕСКО настоява за спиране на инфраструктурните проекти край Охрид"}
{"url": "http://www.focus-news.net/news/2017/06/08/2402670/pazardzhik-opasnost-ot-padashti-kamani-ima-v-rodopskata-chast-na-oblastta.html", "text": "Интензивен е трафикът в област Пазарджик, съобщи за Радио „Фокус“ – Пазарджик дежурният в Областно пътно управление-Пазарджик. По моста в село Бошуля е забранено движението на товарни автомобили с тегло над 10 тона. Те използват обходен маршрут през село Звъничево – Септемврийски ханчета – град Септември – село Бошуля. По третокласния път Пещера-Ново село до 15 км се извършва частичен ремонт на асфалтовата настилка. Опасност от падащи камъни има в Родопската част на областта, по направленията Пещера-Батак-Широка поляна, Варвара-Гара Костандово и Белово-Юндола.\r\nВаня НИКОЛОВА", "date": "2017-06-08", "title": "Пазарджик: Опасност от падащи камъни има в Родопската част на областта"}
{"url": "http://www.focus-news.net/news/2017/06/08/2402672/sofiya-vavezhda-se-organizatsiya-na-dvizhenieto-za-sabitie-v-posolstvoto-na-ruskata-federatsiya-v-grada.html", "text": "Въвежда се организация на движението за събитие в посолството на Руската федерация в града н. Това съобщиха от пресцентъра на Столична община. От 12.00 до 21.00 часа се забранява престоят и паркирането на пътни превозни средства, с изключение на автомобилите на гостите поканени на приема, по ул. “Никола Мирчев”, между бул. “Драган Цанков” и ул. “Ф. Ж. Кюри”. \r\nОт 18.00 до 21.00 часа се забранява влизането на пътни превозни средства в двете посоки по ул. “Никола Мирчев”, между бул. “Драган Цанков” и ул. “Ф. Ж. Кюри”, с изключение на автомобилите на гостите поканени на приема, само при необходимост и по преценка на отдел „Пътна полиция” при СДВР. \r\nСтолична дирекция на вътрешните работи осигурява постове за контрол и регулиране на движението.", "date": "2017-06-08", "title": "София: Въвежда се организация на движението за събитие в посолството на Руската федерация в града"}
{"url": "http://www.focus-news.net/news/2017/06/08/2402673/prof-boyan-durankev-ikonomist-balgariya-ima-shans-da-vleze-v-evrozonata-prez-sledvashtite-mezhdu-5-i-7-godini.html", "text": "България има шанс да влезе в еврозоната през следващите между 5 и 7 години. Това каза в сутрешния блок „Добро утро, България“ на Радио „Фокус“ икономистът проф. Боян Дуранкев. По думите му страната ни е в чакалнята на еврозоната още с присъединяването си към Европейския съюз, като въвеждането на еврото е наше право и задължение. Според проф. Дуранкев три са обаче проблемните области, за които трябва да бъде намерено решение, като крайният срок за това е до 2025 година. \r\n„Една от трите проблемни области, които бяха белязани отвън от зам.-председателя на Европейската комисия, който отговаря за еврото и социалния диалог, Валдис Домбровски - той твърди, че имаме ниска степен на сближаване на икономиката ни, спрямо средноевропейските нива. Това е огромен проблем за България. Второ, имаме дисбаланси в икономиката и в банковата система. И трето, имаме неясен засега механизъм за точно определяна на минималната работна заплата. Тези три проблемни области трябва да бъдат разрешени в обозримото бъдеще, като то е до 2025 г. Ако в една от трите проблемни области постигнем успех в следващите година и половина, две, три – ще е голям напредък. За останалите 3 до 5 години може да се каже, че е напълно вероятно да се случи“, отбеляза той. \r\nПроф. Боян Дуранкев добави още, че България би усетила единствено положителен ефект от присъединяването си в еврозоната, като валутният резерв ще стане излишен, всички дългове на страната ще могат да бъдат върнати и останалите средства да се използват за инвестиции. Според икономиста Еврозоната предоставя позитиви, от които и страната ни ще може да се възползва, като намаляване на безработицата и увеличение на минималните работни заплати.", "date": "2017-06-08", "title": "Проф. Боян Дуранкев, икономист: България има шанс да влезе в еврозоната през следващите между 5 и 7 години"}
{"url": "http://www.focus-news.net/news/2017/06/08/2402675/plovdiv-opasnost-ot-aktiviziraneto-na-svlachishta-ima-po-patya-asenovgrad-smolyan-dvizhenieto-po-osnovnite-napravleniya-v-oblastta-e-izklyuchitelno-natovareno.html", "text": "Движението по основните направления в Пловдивска област е изключително натоварено. Това съобщи за Радио „Фокус“ – Пловдив дежурен служител в Областно пътно управление-Пловдив. Най-интензивен автомобилен трафик се отчита по участъка на автомагистрала тракия „Тракия“ в областта, както и по пътищата Пловдив-Карлово и Пловдив-Асеновград. Дежурният посочи, че завишена опасност от активизирането на свлачища има по пътя Асеновград-Смолян, особено по отсечката Бачково-Нареченски бани. Възможно е падането на камъни по пътното платно по направленията Юговско ханче-Югово-Лъки-Здравец, София-Карлово-Бургас, Смолян-Кричим-Стамболийски, Кричим-Михалково, както и при проходите „Козница” и „Стражата”. Водачите трябва да шофират със съобразена скорост и да спазват необходимата дистанция.\r\nЕкипи на КАТ „Пътна полиция“ са разположени по невралгични точки на областта и контролират поведението на шофьорите. Извършват се проверки за правоспособност, употреба на алкохол и наркотици, за превишена скорост и други нарушения на Закона за движение по пътищата.\r\nВъведени са няколко ограничения на движението в Пловдивска област. Забранено е движението на камиони над 5 тона по пътя Плодовитово-Първомай-Асеновград в района на км 6. Причината е влошено състояние на стоманен мост на р. Марица. Обходният маршрут е през път II-66 Стара Загора-Поповица и път I-8 София-Пловдив-Свиленград. Проходът Троян-Кърнаре е затворен за преминаване на камиони над 10 тона, заради ремонт на мост. До 20 декември остава забранено движението на камиони над 12 тона по пътя Поповица-Болярци. Забранено е и преминаването на МПС с височина над 4 метра през тунелите по път II-86 Асеновград-Нареченски бани. Обходният маршрут за по-високите превозни средства е по пътя Кричим-Девин.\r\nНатоварено е движението и на територията на град Пловдив. Дълги колони от автомобили се образуват по главните булеварди „Христо Ботев“, „Цар Борис III Обединител“, „Пещерско шосе“ и „Руски“. Преминаването през светофарните уредби се извършва средно за 4 минути. Затворено за движение е източното платно на бул. „Руски“, в участъка от ул. „Гладстон“ до ул. „Преслав“. Причината са ремонтни дейности, а срокът за изпълнението им е 9 юли.\r\nТони МИХАЙЛОВ", "date": "2017-06-08", "title": "Пловдив: Опасност от активизирането на свлачища има по пътя Асеновград-Смолян, движението по основните направления в областта е изключително натоварено"}
{"url": "http://www.focus-news.net/news/2017/06/08/2402674/faz-silna-burya-v-severna-germaniya-dovede-do-prekasvane-na-zhelezopatniya-transport-i-seriozni-materialni-shteti.html", "text": "Силна буря в нощта срещу четвъртък нанесе сериозни щети и доведе до прекъсване на железопътния транспорт в северните германски провинции Шлезвиг-Холщайн и Долна Саксония, съобщава националният ежедневник Die Frankfurter Allgemeine Zeitung.\r\nПо данни на полицията не се е стигнало до задействане на специални екипи, които да оказват помощ на бедстващо население. Същевременно изкоренени дървета и паднали клони нарушиха движението на влаковете по линията Хановер-Бремен. Проблеми с железопътния транспорт има и в редица други региони, разположени по крайбрежието на Северно море.Тереза Герова", "date": "2017-06-08", "title": "FAZ: Силна буря в Северна Германия доведе до прекъсване на железопътния транспорт и сериозни материални щети"}
{"url": "http://www.focus-news.net/news/2017/06/08/2402678/blagoevgrad-prodalzhava-vi-natsionalna-sreshta-muzeite-i-ustoychivoto-razvitie-v-regionalniya-istoricheski-muzey.html", "text": "Продължава VI Национална среща „Музеите и устойчивото развитие“ в Регионален исторически музей-Благоевград. Това съобщи за Радио „Фокус“ – Пирин Райка Иванова, главен уредник в Регионален исторически музей – Благоевград. През целия ден ще бъдат представени доклади и презентации, отнасящи се за: „Възрожденският Мелник – съвременна туристическа дестинация“; „Френският юрист Жорж Дебон и впечатленията му за розовата индустрия в България“; „200 г. от рождението на Вернер фон Сименс“; „Кое е най-старото изделие от нетъкан текстил, познато на Балканите“; „Приносът на най-добрите китайски преводачи за популяризиране на българската литература в Китай“; „Истинската заслуга е скромна и достойна“; „Собствен визуален език – създай за музей“; „Език мой, враг мой“; „Оживяване на народните традиции и визуалното им документиране в проект „Седянка“; „Онлайн репрезентации на университетските музеи“; „Презентираме, за да опазим /защитената местност „Мухалница“; „Американският художник Франсис Дейвид Милет и неговото пребиваване в България през руско-турската война“; „Географията на дарителството от тефтера на поп Атанас от Мелник 1872-1874 г.“; „Създаване на виртуални пътеводители за културното наследство в България“; „Братята, влюбени в България – филм за братя Прошек и приноса им към българската история“; „Предизвикателствата на новия закон и правилник за обществени поръчки“; „Иван Мърквичка. Българският чех“; „Странните земетресения и сеизмични огнища“; „Научните колекции в Националния природонаучен музей“; „Отблясъци на първата европейска цивилизация – актуални проучвания на Слатина-София и Провадия. Солницата“; „Феноменът „Магура“ – минало, настояще-бъдеще“; „Архитектурната култура на Волжките българи“; „Музеите и нематериалното културно наследство“; „Акад. Иван Буреш – патриарх на българската зоология“; „Просветни традиции и модерни времена /България и Европа/“; „Фритьоф Нансен – големият норвежки изследовател, политик и хуманист, помогнал на хиляди български бежанци“ и „Дарение о.з. полк. Райчо Пеев Харбалиев“.\r\nНатали СТЕФАНОВА", "date": "2017-06-08", "title": "Благоевград: Продължава VI Национална среща „Музеите и устойчивото развитие“ в Регионалния исторически музей"}
{"url": "http://www.focus-news.net/news/2017/06/08/2402677/22-dushi-sa-raneni-pri-katastrofi-prez-izminaloto-denonoshtie-v-stranata.html", "text": "22 души са ранени при катастрофи през изминалото денонощие, съобщиха от пресцентъра на МВР. В страната са станали 16 пътнотранспортни произшествия, при които има един загинал. На територията на столицата са станали  95 леки и четири тежки пътни инцидента, при които има шестима ранени.", "date": "2017-06-08", "title": "22 души са ранени при катастрофи през изминалото денонощие в страната"}
{"url": "http://www.focus-news.net/news/2017/06/08/2402652/the-new-york-times-za-london-parizh-i-tereza-mey.html", "text": "Британската полиция потвърди самоличността на третия терорист от събота в Лондон, пише The New York Times. Това е Юсеф Загаба, 22-годишен италианец от марокански произход. Бил е задържан миналата година след сблъсък с охранител на летище в Италия.\r\nСтана ясно, че една от жертвите от събота вечер в Лондон е и Кирстен Боден, медицинска сестра от Австралия, втурнала се да помага на ранените от Лондон бридж. \r\n\"Джихадистите се научиха, че нямат нужда от сложни оръжия, за да привлекат вниманието към себе си. Например, някой, въоръжен с чук и кухненски ножове може да нападне полицейски служители около катедралата Нотр Дам в Париж и да вика: \"Това е за Сирия\", коментира още изданието.\r\nРазкритията за пропуснатите предупреждения за нападателите в Лондон усилват натиска над Тереза Мей, преди днешните избори в Обединеното кралство. Една година след референдума за Брекзит, Великобритания остава дълбоко разделена, с нарастващо несъгласие както на регионално ниво, така и между възрастните и младите избиратели. Николай Братанов", "date": "2017-06-08", "title": "The New York Times: За Лондон, Париж и Тереза Мей"}
{"url": "http://www.focus-news.net/news/2017/06/08/2402680/burgas-na-bul-stefan-stambolov-v-grada-sa-zadarzhani-trima-kriminalno-proyaveni-s-paketcheta-amfetamin-blasnali-s-kolata-si-politseyski-avtomobil.html", "text": "Задържани са трима криминално проявени с пакетчета амфетамин, блъснали с колата си полицейски автомобил, съобщиха от Областната дирекция на МВР - Бургас. Вчера около 11.40 часа на бул. „Стефан Стамболов” срещу х-л „Аква” в града служители от Пето Районно управление „Полиция” - Бургас направили опит да спрат лек автомобил „Ауди А 4” със старозагорска регистрация. Въпреки подадения светлинен сигнал и стоп – палка водачът на автомобила не спрял и направи опит да избяга, предизвиквайки катастрофа с материални щети с патрулния автомобил. „Ауди”-то е спряно, като е констатирано, че с него се придвижват 28-годишният криминално проявен с инициали Д. К., 32-годишният осъждан и многократно криминално проявен с инициали П. Б.,28-годишният с инициали Г. Г., и 24-годишният осъждан и криминално проявен с инициали К. Б. и четиримата от Гълъбово, област Стара Загора. В К. Б. са намерени и иззети пакетчета, съдържащи около 6 грама метамфетамин. Четиримата мъже са задържани с полицейски заповеди за срок до 24 часа. По случая е образувано бързо полицейско производство.", "date": "2017-06-08", "title": "Бургас: На бул. „Стефан Стамболов” в града са задържани трима криминално проявени с пакетчета амфетамин, блъснали с колата си полицейски автомобил"}
{"url": "http://www.focus-news.net/news/2017/06/08/2402682/plovdiv-blizo-40-izsledovateli-na-istoriyata-na-grada-shte-vzemat-uchastie-v-nauchna-konferentsiya.html", "text": "Близо 40 изследователи на историята на Пловдив ще вземат участие в Националната научна конференция „Пловдив през втората половина на XIX и XX век – общество, личности, местна власт”, която ще се проведе в зала „Съединение“ на Регионалния исторически музей в града. Това съобщиха за Радио „Фокус“ – Пловдив от културната институция. Конференцията ще започне в 13:00 часа и ще продължи до края на утрешния ден. \r\nВ научната среща ще вземат участие учени и специалисти от Българската академия на науките, университетските центрове, архиви, библиотеки и музеи. По време на събитието ще се изнесат и доклади за важни въпроси от историята на Пловдив през XIX и XX век. Конференцията е посветена на 150 годишнината от рождението на големия пловдивски общественик Недко Каблешков.\r\nТони МИХАЙЛОВ", "date": "2017-06-08", "title": "Пловдив: Близо 40 изследователи на историята на града ще вземат участие в научна конференция"}
{"url": "http://www.focus-news.net/news/2017/06/08/2402681/makfaks-makedoniya-yohanes-han-podgotvya-sazdavaneto-na-regionalna-ikonomicheska-zona-v-zapadnite-balkani.html", "text": "Еврокомисарят по въпросите на европейската политика за съседство и преговорите за разширяване Йоханес Хан очаква договор между министър-председателите на Македония, Албания, Босна и Херцеговина, Косово, Черна гора и Сърбия за създаване на регионален икономически пазар в Западните Балкани. Това трябва да се случи в рамките на срещата в Триест, където на 12 юли шестимата премиери ще се съберат заедно с представители на Европейския съюз, предава македонската информационна агенция „Макфакс“.\r\nВ изявление пред  репортери в Брюксел Хан заяви, че целта на предложената регионална икономическа област е да се позволи свободното движение на стоки иуслуги. Австрийският политик поясни, че в Триест ще се договаря \"интегриран цифров пазар“, който да доведе до понижаване на тарифите на роуминг.\r\nХан изрази надежда, че лидерите ще покажат достатъчно политическа воля за създаване регионалния пазар още през следващата година. Идеята бе представена за първи път на срещата на лидерите на шестте страни, проведена през март в Сараево. Тогава тя бе посрещната хладно от Косово и Черна гора, които се опасяват, че регионален пазар на Западните Балкани ще намали шансовете на страните да се присъединят към единния пазар на ЕС.Тереза Герова", "date": "2017-06-08", "title": "„Макфакс“ (Македония): Йоханес Хан подготвя създаването на регионална икономическа зона в Западните Балкани"}
{"url": "http://www.focus-news.net/news/2017/06/08/2402679/smolyan-obshtinata-e-domakin-na-finala-na-republikanskoto-uchenichesko-parvenstvo-po-voleybol-za-momicheta-5-7-klas.html", "text": "Община Смолян е домакин на финала на Републиканското ученическо първенство по волейбол за момичета 5 – 7 клас от 8 до 11 юни. Това съобщиха от пресцентъра на Община Смолян. Организатори са Българската асоциация спорт за учащи – София, Община Смолян и с финансовото съдействие на Министерството на образованието и науката и Министерството на младежта и спорта. В състезанията участват 10 отбора от градовете: Велико Търново, Пазарджик, Варна, Русе, Видин, Божурище, Нова Загора, Кърджали, София и Смолян. Срещите се провеждат в Спортната зала, като на 8, 9 и 10 юни те са с начален час 8.30 и продължават до 21.00 часа, а на 11 юни са от 9.00 до 13.00 часа. Входът е свободен.", "date": "2017-06-08", "title": "Смолян: Общината е домакин на финала на Републиканското ученическо първенство по волейбол за момичета 5 – 7 клас"}
{"url": "http://www.focus-news.net/news/2017/06/08/2402665/afp-iranskiyat-vanshen-ministar-opredeli-kato-otblaskvashta-reaktsiyata-na-donald-tramp-na-teroristichnite-ataki-v-teheran.html", "text": "Иранският външен министър Мохамад Джавад Зариф заяви в четвъртък, че реакцията на американския президент Доналд Тръмп на смъртоносните атаки на близкоизточната радикална групировка „Ислямска държава“ в Техеран е \"отблъскваща\", предава AFP.\r\n\"Отблъскващо изявление (от Белия дом)... тъй като иранците се противопоставят на терор, подкрепен от американски клиенти\", пише Зариф в пост в социалната мрежа „Туитър“.\r\nКоментарите на иранския външен министър са в отговор на заявленията на Тръмп, съгласно които \"държавите, които спонсорират тероризма може да станат жертва на злото, което насърчават\".Тереза Герова", "date": "2017-06-08", "title": "AFP: Иранският външен министър определи като „отблъскваща“ реакцията на Доналд Тръмп на терористичните атаки в Техеран"}
{"url": "http://www.focus-news.net/news/2017/06/08/2402671/tsvetan-tsvetanov-pri-upravlenieto-na-bsp-zapochna-da-se-izgrazhda-vazpirashto-saorazhenie-na-granitsata-koeto-togava-beshe-podpryano-s-kolove-za-da-ne-padne.html", "text": "При управлението на БСП започна да се изгражда възпиращо съоръжение на границата, което тогава беше подпряно с колове, за да не падне. Това каза председателят на парламентарната комисия по вътрешна сигурност Цветан Цветанов, във връзка с казаното от народния представител от „БСП за България“ Елена Йончева, че оградата по границата е направена по проект на частна фирма, строи се в нарушение на първоначалния проект – на места е едноредова, а не двуредова, камерите не работят и сигурността й е под въпрос, в предаването „Здравей, България“ по Нова телевизия.  „Тя няколко пъти спомена, че има постановление на МС, в което шише, че трябва да бъде изградена двуредова ограда“, припомни Цветанов и предостави постановлението (55) от 2015 г. „В него никъде по никакъв повод не става въпрос какво ще бъде съоръжението – едноредово или нееднородово. Пише, че МВР изготвя и предоставя на областните управители задание за проектиране на временно възпрепятстващо съоръжение“, допълни той и поясни, че за направеното има съответните доклади, за да може да бъде изплатено. „Всичко, което е разплатено е на база протоколи от приемателните комисии за изпълнено задание. Оттук нататък всяка една интерпретация може да я прави всеки. Може би г-жа Елена Йончев прав съпоставка във времето, когато те управляваха. Тогава започна да се изгражда възпиращо съоръжение, но тогава и в медиите, и в публичното пространство излезе информация как една фирма, която е на общински съветник на БСП – Александър Минчев, със завод за пружини в Казанлък печели поръчката“, коментира той\r\nЦветанов показа снимки на оградата по границата от времето, в което страната е управлявана от БСП, като уточни, че въпросното съоръжение е подпряно с колове, за да не падне. \r\n„Замисълът е да се изгради възпиращо съоръжение на база релефа и отпуснатите целево средства, да имаме такова съоръжение на цялата българо-турска граница, която е 24 км. От тях 201 км са изградени, 33 км в предишен период, когато управляваха Орешарски и кабинета на БСП. В момента имаме възпиращо съоръжение на границата, имаме полеви път, успоредни на съоръжението, което дава възможност за по-бърза реакция“, коментира още Цветанов.  „По заданията, които са направени в област Хасково – 31 км е възпиращото съоръжение, от тях 10 км е двуредово и 21 е едноредово“, поясни Цветанов. \r\nТой уточни, че ако е имало проблем с оградата по границата, премиерът е нямало да заведе там Дейвид Камерън и Виктор Орбан. „Не знам защо не се говори за посещенията на премиера Бойко Борисов. Това е огромен успех за България. В рамките на няколко дни той се срещна с най-влиятелните хора в Европа, а следващата седмица ще бъде в Турция, за да можем с политически способи и методи да ограничим бежанския поток\", припомни Цветан Цветанов. По думите му каквото и съоръжение да бъде изградено, ако няма политически елемент и съгласуване на позиции с ЕК, европейските лидери и в диалог с Турция няма как да се справим с бежанската вълна.", "date": "2017-06-08", "title": "Цветан Цветанов: При управлението на БСП започна да се изгражда възпиращо съоръжение на границата, което тогава беше подпряно с колове, за да не падне"}
{"url": "http://www.focus-news.net/news/2017/06/08/2402685/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция “Фокус“ от Планинската спасителна служба (ПСС) към Българския червен кръст (БЧК). Температурите са между 7 и 17 градуса. Навсякъде в планините е облачно. По високите части духа вятър и все още има снежни преспи. Днес има опасност от гръмотевични бури. През последното денонощие не са подадени сигнали за инциденти. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-06-08", "title": "ПСС: Лоши са условията за туризъм в планините"}
{"url": "http://www.focus-news.net/news/2017/06/08/2402684/volen-siderov-e-izbran-za-predsedatel-na-pg-na-obedineni-patrioti.html", "text": "Волен Сидеров е избран за председател на ПГ на „Обединени патриоти“. Това съобщи от трибуната на Народното събрание председателят на парламента Димитър Главчев, предаде репортер на Агенция „Фокус“. Главчев поясни, че решението е взето на заседание на парламентарната група на „Обединени патриоти“ на 6 юни 2017 г.  Председателят на Народното събрание поясни, че за заместници на Волен Сидеров са избрани: Валентин Касабов и Искрен Веселинов, а за секретари на ПГ на „Обединени патриоти“ са утвърдени: Юлиан Ангелов, Десислав Чуколов и Борис Ячев. \r\nДеница КИТАНОВА", "date": "2017-06-08", "title": "Волен Сидеров е избран за председател на ПГ на „Обединени патриоти“"}
{"url": "http://www.focus-news.net/news/2017/06/08/2402687/pregled-na-osnovnite-temi-vav-varnenskiya-pechat.html", "text": "„РЗИ – Варна: Внимание! Има риск от малария“ е заглавие от първа страница в днешния брой на варненския вестник „Черно море“. Във връзка със засиления мигрантски поток към България и страните от ЕС от държави с разпространена малария е налице риск от възстановяване на местната трансмисия на заболяването. Това предупредиха от Регионалната здравна инспекция във Варна. През миналата година у нас са регистрирани 28 случая на малария. Диагнозата е доказана при 9 българи (от които един починал), двама чужденци и 17 бежанци, настанени в Специалните домове за временно настаняване на чужденци в Любимец и в Регистрационно-приемателните центрове в Харманли и София. \r\n„С викторина „Да играем безопасно“ посрещат ваканцията във Варна“, е друго заглавие в броя. Състезанието се организира от ОД на МВР и Общинската дирекция „Превенции“. Надпреварата ще е в зала „Пленарна“ на Общината. Във викторината ще се включат петокласници от 10 училища. „Тръгва програмата за профилактика на детския слух“, информира изданието. В средата на юни ще започне реализацията на двете нови общински  програми в сферата на здравеопазването. Това съобщи за ТВ „Черно море“ Анастасия Георгиева, шеф на общинската дирекция „Здравеопазване“. Програмите са „Женско здраве“ и уникалната за страната „Детски слух“. Всички деца в неонаталната възраст при самото раждане се изследват за слуха. Но няма друг град като Варна, в който това да се прави и в ранна детска възраст. Затова програмата е наистина уникална за България, посочи Георгиева.\r\n„Няма данни варненски младежи да участват в радикални групировки“ е друга тема в броя. Преди години понятието радикализъм бе само термин, а сега е действителност, каза при откриването на конференция във Варна Светлана Коева, директор на дирекция „Превенции” към Общината. Темата е „Противодействие на радикализма и езика на омразата“, като съорганизатор на събитието е Общинската комисия за борба срещу противообществените прояви на малолетните и непълнолетните (ОКБППМН). \r\n„Магията на фламенкото завладява варненската публика в спектакъла Desplante“, четем още в изданието. Спектакълът Desplante започва в 20.30 часа в зала 1 на Фестивалния и конгресен център. Танцовото представление е израз на сътрудничество между театралния и музикалния фестивал „Варненско лято“. Зрителите ще се насладят на изпълненията на съвременната звезда на фламенкото Едуардо Гереро от Испания. Магията на танца ще бъде допълнена по най-добрия начин на сцената от завладяващия глас на Емилио Флоридо и красивото звучене на китарата на Хавиер Ибанес. Спектакълът е носител на първа награда на най-престижния фестивал за фламенко „Минас де ла Унион“ в Мурсия, Испания, и награда на публиката на Festival de Jerez 2017.", "date": "2017-06-08", "title": "Преглед на основните теми във варненския печат"}
{"url": "http://www.focus-news.net/news/2017/06/08/2402691/sofiya-37-sa-signalite-kam-direktsiya-avariyna-pomosht-i-preventsiya-vsledstvie-na-intenzivnite-valezhi.html", "text": "37 сигнала сме обработили от вчера, от както са започнали интензивните валежи, до момента. Това каза за Агенция „Фокус“ директорът на Дирекция „Аварийна помощ и превенция“ към Столична община – Красимир Димитров. Той уточни, че най-често сигналите са за завиряване на пътни участъци, паднали клони и запушени шахти. „Повечето сигнали са за  район „Витоша“, където имаше обилна суграшица“, отбеляза Красимир Димитров. По думите му вчера е имало спиране на електричеството в Банкя, Нови Искър и „Модерно предградие“, но е било възстановено. Той увери, че се следи нивото на водата в реките и язовирите. „Наблюдаваме там, където имаме система за ранно оповестяване и предупреждаване, но правим и обходи на критичните участъци. Не е нужно да имаме сигнали, правят се периодични обходи на критичната инфраструктурата в София, за да може да се реагира бързо при проблем. Ако не можем сами, действаме е с останалите служби“, заяви Красимир Димитров. Той посъветва водачите да бъдат внимателни, когато преминават през пътни участъци, където се е образувало завиряване. „Там, където има дълбоко завиряване или например подмостови съоръжения, в които има доста вода, да не преминават, да изчакат да се отчете по дъждоприемните шахти и тогава да преминат. Имали сме случаи, при които моторни превозни средства закъсват именно, когато се опитват да преминат през такива участъци, но водата е по-голяма и те остават в средата и се налага ние да ги вадим“, допълни още той. \r\nВесела ПЕТРОВА", "date": "2017-06-08", "title": "София: 37 са сигналите към Дирекция „Аварийна помощ и превенция“ вследствие на интензивните валежи"}
{"url": "http://www.focus-news.net/news/2017/06/08/2402689/nimh-nay-golyamo-kolichestvo-valezhi-za-poslednite-12-chasa-e-otcheteno-v-kazanlak-30-lkv-m.html", "text": "През последните 12 часа най-голямо количество валежи е отчетено в Казанлък – 30 л/кв. м. Това съобщиха за Агенция „Фокус“ от Националния институт по метеорология и хидрология (НИМХ) при БАН. Във Враца са отчетени валежи от 22 л/кв. м., в Ловеч – 15 л/кв. м., в Кнежа – 12 л/кв. м., в Драгоман – 11 л/кв. м., в Свищов – 10 л/кв. м., в Кюстендил – 9 л/кв. м., в Монтана – 8 л/кв. м.", "date": "2017-06-08", "title": "НИМХ: Най-голямо количество валежи за последните 12 часа е отчетено в Казанлък – 30 л/кв. м."}
{"url": "http://www.focus-news.net/news/2017/06/08/2402683/ukrayna-kievskata-politsiya-saobshtava-za-vzriv-na-teritoriyata-na-posolstvoto-na-sasht.html", "text": "Взрив е избухнал около полунощ на територията на посолството на САЩ в Украйна, предава руския \"Спутник\", като се позовава на официално съобщение на киевската полиция.\r\nСпоред полицията експлозията е причинена от \"неизвестен извършител, който хвърлил взривно устройство на територията на дипломатическото представителство\".\r\nВ съобщението се уточнява, че при взрива няма пострадали. Започнало е разследване за терористично нападение по чл. 285 от наказателния кодекс на страната.", "date": "2017-06-08", "title": "Украйна: Киевската полиция съобщава за взрив на територията на посолството на САЩ"}
{"url": "http://www.focus-news.net/news/2017/06/08/2402690/anadolu-agency-esp-shte-izvarshi-odit-na-sredstvata-otpusnati-na-turtsiya-za-provezhdaneto-na-reformi.html", "text": "Европейската сметна палата (ЕСП) ще преразгледа пред-присъединителна помощ, предоставена на Турция, предава Anadolu Agency.\r\nВ изявление от ЕСП се казва, че в периода 2007-2013 г. на Анкара са отпуснати 4.48 млрд. евро, от 2014 г. насам страната е получила над два милиарда евро. Средствата са предназначени за подкрепа на провеждането реформите в Турция, необходими за присъединяването й към ЕС.\r\nОдитът на ЕСП цели ще провери дали сумите са добре и ефективно администрирани, се казва още в съобщението.Тереза Герова", "date": "2017-06-08", "title": "Anadolu Agency: ЕСП ще извърши одит на средствата, отпуснати на Турция за провеждането на реформи"}
{"url": "http://www.focus-news.net/news/2017/06/08/2402693/pregled-na-osnovnite-temi-vav-velikotarnovskiya-pechat.html", "text": "„Над 20 са изоставените къщи на улица „Гурко“ е заглавие от първа страница на областния всекидневник „Янтра Днес”. Ул. „Гурко“ е едно от най-емблематичните и романтични места във Велико Търново. Някои от сградите са пред разпадане, което ги прави опасни за минувачите. Повече за проблемите по улицата – паметник на културата, прочетете на страниците на ежедневника. „Образователното управление награди заслужили директори и учители“ е друго заглавие от днешното издание. Осем директори и девет учители от Великотърновска област бяха удостоени с почетните награди за професионализъм на Регионалното управление по образование във Велико Търново. На специална церемония вчера отличията връчи началникът инж. Розалия Личева. Подробности за призовете, научете от всекидневника. „Преподавателка се жалва на омбудсман и министър за срочните договори в училищата“, пише още вестникът. Става въпрос за срочните договори на педагозите, които са масова практика в училищата от години. Веселка Йорданова настоява за пълна проверка колко от срочните договори са направени, защото наистина е необходимо. Информация за контрактите, ще намерите на страниците на „Янтра днес“. „Бездомен рецидивист е осъден на 1,6 г. затвор за грабеж на дамска чанта“ е новина от криминалната хроника. На страниците на вестника ще откриете и статия, разказваща за джазменът Румен Халачев, който „създава миниатюрни икони и накити от кост“.\r\n„Осем кметове за 40 години не успяват да направят улици във великотърновски квартал“ е заглавие от другия областен ежедневник „Борба“. За близо 40 години осем кметове, управлявали града през това време, не можаха да изградят 4 несъществуващи улици в един от модерните и големи квартали на Велико Търново „Картала“. Подробности за проблемите там, научете от страниците на ежедневника. „Онкоболни, по-тежки от 81 кг и по-високи от 175 см – със смъртна присъда от Здравната каса“ е друга тема от всекидневника. Новите правила за лечение на онкоболните пациенти трябва да бъдат коригирани и отменени. Това заяви за „Борба“ д-р Мария Рачева – управител на Комплексния онкологичен център във Велико Търново. Повече за тях, прочетете във вестника. „Еколози спасиха малко щъркелче“, пише още ежедневника. Падналата птица е намерена в село Горна Липница до електрически стълб, на който има гнездо. Щъркелът е изпратен в Спасителния център за диви животни в Стара Загора за последващи грижи. Подробности за това какво ще се случи с него, научете от „Борба“. На страниците на днешното издание е поместен и материал, озаглавен „В райско кътче превърна язовира около Джулюница 39-годишният Станислав Алексиев“. Какво всъщност е направи, прочетете на страници 1 и 2.", "date": "2017-06-08", "title": "Преглед на основните теми във великотърновския печат"}
{"url": "http://www.focus-news.net/news/2017/06/08/2402696/blagoevgrad-5-400-kasa-tsigari-bez-banderol-sa-izzeti-ot-chasten-dom-v-s-lyaski.html", "text": "През изминалото денонощие полицейски служители на Районно управление на МВР-Гоце Делчев са провели акция по линия на противодействие на съхранението и разпространението на акцизни стоки, при която в частен дом в с. Ляски, община Хаджидимово, са намерени и иззети около 5 400 къса цигари, без задължителен бандеролен знак. Това съобщиха от ОДМВР-Благоевград. За случая е уведомена Районна прокуратура-Гоце Делчев. Работата продължава.", "date": "2017-06-08", "title": "Благоевград: 5 400 къса цигари без бандерол са иззети от частен дом в с. Ляски"}
{"url": "http://www.focus-news.net/news/2017/06/08/2402694/ekathimerini-turisticheskiyat-sektor-e-doprinesal-za-otkrivaneto-na-dve-treti-ot-novite-rabotni-mesta-v-gartsiya.html", "text": "През месец май туристическият сектор е допринесъл за откриването на седем от 10 нови работни места в Гърция. Това показват данни на Министерството на труда в Атина, съобщава електронното издание Ekathimerini.\r\nВисоките очаквания за летния сезон на 2017 г. са довели до създаването на 89 534 нови работни места през миналия месец, 42 871 от които са в сектора за настаняване, 19 952 в услугите за хранене и 2 389 - в лизинговите и наемните дейности.\r\nВ периода на първите пет месеца на годината в Гърция са открити 215 304 нови работни места. Това са най-добрите стойности, наблюдавани в страната от 2001 г. насам.Тереза Герова", "date": "2017-06-08", "title": "Ekathimerini: Туристическият сектор е допринесъл за откриването на две трети от новите работни места в Гърция"}
{"url": "http://www.focus-news.net/news/2017/06/08/2402697/plovdiv-avtobus-ot-granskiya-transport-i-lek-avtomombil-sa-se-udarili-na-bul-tsar-boris-treti-obedinitel.html", "text": "Катастрофа между градски автобус № 4 и лека кола затруднява движението по бул. „Цар Борис Трети Обединител” в Пловдив, предаде репортер на Радио „Фокус” - Пловдив. Леката кола се е ударила в автобуса отзад, точно преди светофара с бул. „Христо Ботев”. Няма пострадали, пътниците са слезли от автобуса. Изчакват се представители на КАТ за оглед. \r\nПрез това време преди светофара се образуват големи задръствания от автомобили, което е предпоставка за нови катастрофи. Предполага се, че водачът на автобуса е препречил пътя на автомобила, като е преминал в най-лявото платно в последния момент и е засякъл автомобила.\r\nЦветана ТОНЧЕВА", "date": "2017-06-08", "title": "Пловдив: Автобус от градския транспорт и лек автомобил са се ударили на бул. „Цар Борис Трети Обединител”"}
{"url": "http://www.focus-news.net/news/2017/06/08/2402699/orf-protestite-vav-venetsuela-oshte-edin-zaginal-i-blizo-200-raneni.html", "text": "Протестите във Венецуела взеха още една жертва, след като в сряда почина млад мъж, предава австрийската медия ORF.  Така броят на жертвите, загубили живота си през последните два месеца заради кървавите демонстрации срещу правителството на латиноамериканската държава, достигна до 66 души. \r\nПо данни на опозицията при сблъсъци с полицията са пострадали близо 200 души. Въпреки това противниците на президента Николас Мадуро не се отказват – за следващите дни са планирани нови демонстрации.Тереза Герова", "date": "2017-06-08", "title": "ORF: Протестите във Венецуела: Още един загинал и близо 200 ранени"}
{"url": "http://www.focus-news.net/news/2017/06/08/2402698/blagoevgrad-62-godishna-zhena-ot-grad-gotse-delchev-e-stanala-zhertva-na-telefonna-izmama-s-okolo-1-300-lv-i-zlatni-nakiti.html", "text": "Около 11.40 часа на 7 юни 2017 г. в Районно управление на МВР-Гоце Делчев е получен сигнал от 62-годишна жена от град Гоце Делчев за това, че чрез телефонно обаждане от мъж, който се представил за началник на полицията в града й е поискана парична сума, като съдействие за залавяне на телефонни измамници. Това съобщиха от ОДМВР-Благоевград. Потърпевшата е ощетена със сумата от около 1 300 лв. и златни накити. За случая е уведомена Районна прокуратура-Гоце Делчев.", "date": "2017-06-08", "title": "Благоевград: 62-годишна жена от град Гоце Делчев е станала жертва на телефонна измама с около 1 300 лв. и златни накити"}
{"url": "http://www.focus-news.net/news/2017/06/08/2402700/vidin-nivoto-na-dunav-se-ponizhi-s-39-sm-v-nachaloto-na-balgarskiya-uchastak-na-rekata-pri-s-novo-selo.html", "text": "Нивото на Дунав се понижи с 39 см в началото на българския участък на реката при с. Ново село и водният стоеж е 203 см, съобщиха от местната Хидрометеорологична станция. Във Видин за последното денонощие е регистрирано понижение с 31 см, нивото на реката е 254 см. Край Лом водният стоеж е 284 см, отчетено е понижение на нивото с 20 см. Край Оряхово речното ниво се е повишило с 4 см, водният стоеж там е 196 см. \r\nТемпературата на водата край Ново село е 22,4 градуса, а край Оряхово е 23,2 градуса.", "date": "2017-06-08", "title": "Видин: Нивото на Дунав се понижи с 39 см. в началото на българския участък на реката при с. Ново село"}
{"url": "http://www.focus-news.net/news/2017/06/08/2402688/varhovna-kasatsionna-prokuratura-e-razporedila-na-dans-izvarshvane-na-proverka-na-vremennoto-vazprepyatstvashto-saorazhenie-na-balgaro-turskata-granitsa.html", "text": "Върховна касационна прокуратура (ВКП) е разпоредила на ДАНС извършване на проверка на временното възпрепятстващо съоръжение на българо-турската граница. Това съобщиха от пресцентъра на Прокуратурата, във връзка с множество въпроси от представители на медиите. \r\nНа 10 март 2017 г. до главния прокурор е постъпил сигнал от Велизар Енчев, съдържащ твърдения за евентуални нарушения и престъпления във връзка с изграждането на инженерно съоръжение от възпрепятстващ тип /ограда/с цел опазване на държавната граница. Посочва се, че тази дейност неправомерно се осъществява от фирми на ПП „Патриотичен фронт“ при наличие на данни за „свързани лица“, както и че цените по договорите са многократно завишени. \r\nОт Върховна касационна прокуратура е изискана съответната документация от Областните управители на областите Хасково, Ямбол и Бургас, доколкото те предприемат и организират всички действия във връзка с проектирането, изграждането и гаранционното поддържане на временното препятстващо съоръжение. Средствата се одобряват от МС, а изградените участъци от съоръжението преди експлоатацията им се приемат с протокол от комисия, назначена от съответния областен управител. \r\nРедът и условията за възлагането и изграждането на временно възпрепятстващо съоръжение по българо-турската граница се определя от ПМС № 55/12.03.2015 г., а с допълнителни актове на МС са били одобрени допълнителни разходи /ПМС №19/28.01.2016 г. / и са взети неотложни мерки във връзка с миграционния натиск по границата на Република България /РМС № 17/14.01.2015 г./. \r\nС постановление от 28 март 2017 г. ВКП е възложила на Агенцията за държавна финансова инспекция (АДФИ) извършване на финансова инспекция по отношение възлагането, проектирането, изграждането и гаранционното поддържане на временното възпрепятстващо съоръжение на българо-турската граница. За проверка на твърденията за корупционни прояви на лица, заемащи висши държавни длъжности и функцията на съоръжението за защита на териториалната цялост на държавата, на 24 април 2017 г. ВКП е възложила на ДАНС извършване на проверка. Възложената от ВКП проверка и инспекция на ДАНС и АДФИ не е приключила.", "date": "2017-06-08", "title": "Върховна касационна прокуратура е разпоредила на ДАНС извършване на проверка на временното възпрепятстващо съоръжение на българо-турската граница"}
{"url": "http://www.focus-news.net/news/2017/06/08/2402701/razgrad-dvama-mladezhi-na-17-i-25-godini-sa-ograbili-zhena-na-avtobusna-spirka-v-selo-sushevo.html", "text": "66-годишна жена е била ограбена на автобусна спирка в село Сушево, община Завет. Това съобщиха от ОДМВР-Разград. Около 16.20 часа на 7 юни автомобил с двама младежи спрял до потърпевшата, единият от возещите се в колата слязъл, блъснал Ф. Р. и отмъкнал чантата й. В багажа имало 400 лева, хранителни продукти, лични и медицински документи. В резултат от предприетите бързи оперативно-издирвателни действия са хванати извършителите на грабежа. В 20.30 часа в РУ-Кубрат са задържани 17-годишният Р. Р. от село Савин и 25-годишният М. С. от Кубрат, с чийто автомобил се придвижвали. Двамата не са криминално проявени. Продължава работата по досъдебното производство.", "date": "2017-06-08", "title": "Разград: Двама младежи на 17 и 25 години са ограбили жена на автобусна спирка в село Сушево"}
{"url": "http://www.focus-news.net/news/2017/06/08/2402703/pregled-na-osnovnite-temi-v-shumenskiya-pechat.html", "text": "„Творци от Шумен поставиха проблемите си на среща с министъра на културата“ е водещо заглавие във вестник „Шуменска заря“. Кметът на Шумен Любомир Христов поиска държавна помощ за ремонта на паметника „Създатели на българската държава”. Христов подари на министъра Боил Банов плакет на Община Шумен, луксозен двутомник за 100-годишнината от рождението на Иван Пейчев и папка с материали, свързани с необходимостта от ремонт на паметника „Създатели на българската държава“. \r\n„Преславски ученици ще издигнат знамена пред паметник на български хан в Италия“, е акцент от стр. 2 в броя. Децата са от Велики Преслав, Драгоево и Имренчево ще участват в тържествата на италианския град Челе ди Булгерия, посветени на хан Алцек – българският основател на техния град. Челе ди Булгерия се побратими с Велики Преслав преди малко повече от една година. На днешния ден през 2016 г. в центъра на италианския град\r\nбеше открит паметник на хан Алцек, който е брат на хан Аспарух и е предвождал българите, заселили се в този район на италианската страна. \r\n„344 нарушения установиха трудовите инспектори през май“, информира ежедневникът. През месец май служители на Инспекцията по труда в Шумен са извършили 78 проверки. Инспектирани са 76 малки и средни предприятия с нает персонал общо 3458 лица, от които 2465 мъже и 993 жени. За първи път са проверени 24 фирми. За дадени задължителни за изпълнение предписания са извършени 15 проверки. 68 от инспектираните предприятия имат утвърдена програма за минимизиране на риска. 65 са осигурили обслужване от служба за трудова медицина.\r\n„Засилен полицейски контрол през летните месеци обещават органите на реда“, пише вестникът. През лятната ваканция пътните полицаи ще създадат условия за безопасност на движение на децата. На територията на областната дирекция на МВР през месеците юни, юли и август са предвидени полицейски операции, насочени към пътната безопасност и недопускане на произшествия с деца. \r\n„От Горското призовават да не купуваме дърва без превозен билет“, информира всекидневникът. Служители от Държавното горско стопанство в Шумен откриха незаконно добити дърва за огрев в частен дом на улица „Г. Раковски“. До разкритието се е стигнало след сигнал, подаден от граждани. \r\n„Управляващият орган на проекта „Приеми ме“ не откри нарушения в изпълнението на социалната грижа“, е акцент от стр. 5. „Управляващият орган на социалния проект „Приеми ме“ е извършил цялостна проверка на изпълнението му. Нарушения не са констатирани“, заяви заместник-кметът по здравеопазване д-р Светлана Маркова. Община Шумен е бенефициент по проекта и е областен модел за приемна грижа. Предмет на контрола са били всички документи, които социалните работници са задължени за водят. С тях се проследява как се извършва грижата за децата в приемните семейства.", "date": "2017-06-08", "title": "Преглед на основните теми в шуменския печат"}
{"url": "http://www.focus-news.net/news/2017/06/08/2402704/6000-l-nelegalen-dizel-otkriha-mitnicheski-i-politseyski-sluzhiteli-v-sofiya.html", "text": "6000 литра гориво без документи за платен акциз откриха при съвместна проверка служители на Митница Столична и Главна дирекция „Национална полиция”. Това съобщиха от пресцентъра на Агенция „Митници”. Вчера е извършена проверка на обект за търговия с горива в района на София. В обекта не са констатирани нередности, но митническите и полицейските служители установяват, че на територията на бензиностанцията са паркирани три превозни средства - два микробуса и един пикап. В каросериите на превозните средства са натоварени общо четири пластмасови контейнера - три с вместимост от по един тон и един с вместимост от три тона, всички пълни с жълтеникава течност с мирис на гориво, по предварителни данни - дизел. Пластмасовите съдове били съоръжени и с маркучи и средства за преливане и зареждане на горивото.\r\nУстановено е, че  превозните средства и съдовете с енергийни продукти се ползват от съдържателя на бензиностанцията, но той не е представил документи, доказващи заплащане, обезпечаване или начисляване на дължимия акциз.\r\nОбщото количество гориво е в размер на 6000 литра и е задържано в склад на Митница Столична заедно с трите превозни средства. Взети са проби за анализ. Предстои съставяне на акт за установяване на административно нарушение по ЗАДС.", "date": "2017-06-08", "title": "6000 л нелегален дизел откриха митнически и полицейски служители в София"}
{"url": "http://www.focus-news.net/news/2017/06/08/2402692/georgi-svilenski-bsp-za-balgariya-nyama-kak-zakonat-za-kontsesiite-da-se-polzva-s-doverie-sred-horata.html", "text": "Няма да подкрепим Закона за концесиите. Не сме против закона, а против текстове в него, против начина, по който се предложи. Твърдим, че той трябва да бъде съобразен изцяло с европейската директива, заради която имаме наказание. Но той излиза извън нейните рамки. Това заяви народният представител от „БСП за България” Георги Свиленски по БТВ, съобщиха от пресцентъра на Националния съвет на БСП. По думите на Свиленски в директивата се казва, че на концесия се дава строителство и услуги, а чрез закона обаче могат да се отдават дейности. „Пример е Интермодалния терминал в Пловдив, изграден с 12 млн. евросредства. Той се отдава на концесия само за 5 000 лв. на месец – 70 декара, бензиностанция, автомивка, терминали, при това за 25 години напред - готово изградено съоръжение”, обясни Георги Свиленски. Като друг подобен случай той посочи изплащането на пенсии през Български пощи.\r\nНародният представител уточни, че Законът за концесиите е бил приет в последните дни на 43-то НС. „Когато се гласуваше с 60-70 човека кворум и абсолютно основателно президентът наложи вето на закона. Защото закон, приет по този начин, няма как да се ползва с доверие сред хората и той да върши работа”, подчерта Свиленски.", "date": "2017-06-08", "title": "Георги Свиленски, „БСП за България”: Няма как Законът за концесиите да се ползва с доверие сред хората"}
{"url": "http://www.focus-news.net/news/2017/06/08/2402702/the-local-desetki-dokumenti-za-patuvane-sa-izcheznali-ot-posolstvo-na-shvetsiya.html", "text": "Десетки документи с визови печати са изчезнали без следа от дипломатическо представителство на Швеция, предизвиквайки опасения, че са откраднати с цел продажба на черния пазар, съобщава вестник The Local. \r\nАгенцията по миграция на Швеция е установила, че през предходната година от посолството, без да се уточнява в коя държава, са изчезнали 200 подобни документи. Проверката е започнала през ноември 2016 г., след като на турската граница е заловено лице с фалшиви документи за пътуване с печат от шведското посолство.  \r\n„Това, което е изключително сериозно, е възможността организираната престъпност да използва откраднати визи“, заяви следователят Гунар Фрьоберг, пояснявайки, че един подобен документ може да бъде пласиран на черния пазар за сума от около 20 хил. долара. \r\nКъм момента обаче разследването не е в състояние да свърже заподозряно лице с предполагаемата кражба. Предполага се, че тя може да е извършена от бивш служител на посолството.Тереза Герова", "date": "2017-06-08", "title": "The Local: Десетки документи за пътуване са изчезнали от посолство на Швеция"}
{"url": "http://www.focus-news.net/news/2017/06/08/2402706/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "През месец май туристическият сектор е допринесъл за откриването на седем от 10 нови работни места в Гърция. Това показват данни на Министерството на труда в Атина, съобщава електронното издание Ekathimerini.\r\nВисоките очаквания за летния сезон на 2017 г. са довели до създаването на 89 534 нови работни места през миналия месец, 42 871 от които са в сектора за настаняване, 19 952 в услугите за хранене и 2 389 - в лизинговите и наемните дейности.\r\nВ периода на първите пет месеца на годината в Гърция са открити 215 304 нови работни места. Това са най-добрите стойности, наблюдавани в страната от 2001 г. насам.\r\n*** Десетки документи с визови печати са изчезнали без следа от дипломатическо представителство на Швеция, предизвиквайки опасения, че са откраднати с цел продажба на черния пазар, съобщава вестник The Local. \r\nАгенцията по миграция на Швеция е установила, че през предходната година от посолството, без да се уточнява в коя държава, са изчезнали 200 подобни документи. Проверката е започнала през ноември 2016 г., след като на турската граница е заловено лице с фалшиви документи за пътуване с печат от шведското посолство.  \r\n„Това, което е изключително сериозно, е възможността организираната престъпност да използва откраднати визи“, заяви следователят Гунар Фрьоберг, пояснявайки, че един подобен документ може да бъде пласиран на черния пазар за сума от около 20 хил. долара. \r\nКъм момента обаче разследването не е в състояние да свърже заподозряно лице с предполагаемата кражба. Предполага се, че тя може да е извършена от бивш служител на посолството.\r\n*** Британската полиция арестува още трима заподозрени за терористичната атака, извършена в централната част на Лондон в късните часове на събота.\r\nДвама от задържаните, мъже на 27 г. и 29 г., са арестувани за подготовката на терористично нападение, докато друг 33-годишен мъж е откаран в ареста за притежание на контролирани лекарства с цел разпространение. Тримата са арестувани в късните часове на сряда и ще бъдат подложени на разпити, уточниха правоохранителните органи.\r\n*** Силна буря в нощта срещу четвъртък нанесе сериозни щети и доведе до прекъсване на железопътния транспорт в северните германски провинции Шлезвиг-Холщайн и Долна Саксония, съобщава националният ежедневник Die Frankfurter Allgemeine Zeitung.\r\nПо данни на полицията не се е стигнало до задействане на специални екипи, които да оказват помощ на бедстващо население. Същевременно изкоренени дървета и паднали клони нарушиха движението на влаковете по линията Хановер-Бремен. Проблеми с железопътния транспорт има и в редица други региони, разположени по крайбрежието на Северно море.\r\n***", "date": "2017-06-08", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/06/08/2402707/sofiya-vavezhda-se-organizatsiya-na-dvizhenieto-za-polagane-na-posleden-plast-asfaltova-nastilka-v-uchastak-ot-ul-bogatitsa.html", "text": "Въвежда се организация на движението за полагане на последен пласт асфалтова настилка на ул. „Богатица” в София, в участъка от бул. „Арсеналски” до бул. „Джеймс Баучер”. Това съобщиха от пресцентъра на Столична община.\r\nОт 08.00 часа на 10 юни 2017 г. до 24.00 часа на 12 юни 2017 г. се забранява влизането на пътни превозни средства в двете посоки, както следва: \r\n- по ул. „Богатица” между ул. „Бяла черква” и бул. „Джеймс Баучер”; \r\n-  по бул. „Арсеналски” между ул. „Богатица” и ул. „Попово”; \r\n- по ул. „Кожух планина” между ул. „Богатица” и ул. „Славище”. \r\nДа се пропуска движението на превозни средства по ул. „Димитър Хаджикоцев” и по ул. „Цветна градина”. \r\nОт 00.00 часа на 13 юни 2017 г. до 24.00 часа на 15 юни 2017 г. се забранява влизането на превозни средства в двете посоки, както следва: \r\n- по ул. „Богатица” между бул „Арсеналски” /запад/ и бул. „Джеймс Баучер”; \r\n- по ул. „Д. Хаджикоцев” между ул. „Попово” и ул. „Болград”; \r\n- по  ул. „Кожух планина” между ул. „Богатица” и ул. „Славище”;. \r\n- по ул „Цветна градина” между ул. „Богатица и ул. „Славище”. \r\nОт 08.00 часа до 24.00 часа на 16 юни 2017 г. се забранява влизането на превозни средства през кръстовище ул. „Богатица” – ул. „Св. Троица” – ул. „Козяк” – бул. Джеймс Баучер”. \r\nОт 08.00 часа до 24.00 часа на 17 юни 2017 г. по ул. „Богатица” от ул. „Бяла черква” до бул. „Арсеналски” /запад/ и по него до ул. „Попово”.", "date": "2017-06-08", "title": "София: Въвежда се организация на движението за полагане на последен пласт асфалтова настилка в участък от ул. „Богатица”"}
{"url": "http://www.focus-news.net/news/2017/06/08/2402709/pregled-na-osnovnite-temi-v-pazardzhishkiya-pechat.html", "text": "Водеща тема за вестник „Знаме” са резултатите от националното външно оценяване на учениците от 7-ми клас. „Математическата гимназия е първа по математика и литература”, пише изданието и коментира, че двама ученици от ОУ „Проф. Иван Батаклиев” в Пазарджик са с максималните 100 точки. Темата за резултатите от външното оценяване е продължена и на втора страница на вестника. Там е отделено място и за друг проблем, възникнал в Пещера. \r\n„Свлачище застраши къщи”, пише „Знаме” и допълва, че специалисти извършват оглед на района на активизиралото се свлачище, очаква се тяхната оценка за създалата се ситуация. \r\nТрета страница е посветена изцяло на криминални теми, сред които водеща е тази за убийството, извършено миналата година на улица „Дунав” в Пазарджик. \r\nНа четвърта страница е поместено интервю с художника Никола Манев. На последната си страница изданието отделя място за интересни културни теми, придружени от много цветни снимки.\r\nНа първата си страница вестник „Пазарджишка Марица” коментира нови схеми за телефонни измами под заглавието „Ало” шмекерите „командват” полицията”. Вестникът уточнява, че телефонните измамници се представят като шефове на полицията. \r\nНа втора страница водещо е заглавието „Две обвинения срещу двойния убиец от улица „Дунав”. \r\nНа трета страница е отделено място за проблемите със свлачището в Пещера. „Свлачище в Пещера напука къщи и тротоари” пише изданието и коментира, че Общината търси помощ от Комисията за защита при бедствия и аварии. \r\nНа следващата си страница „Пазарджишка Марица” помества интервю с Даниела Кемчева, директор на ОУ „Проф. Иван Батаклиев”. Следващите страници на вестника са за икономически, културни и спортни теми.", "date": "2017-06-08", "title": "Преглед на основните теми в пазарджишкия печат"}
{"url": "http://www.focus-news.net/news/2017/06/08/2402705/ombudsmanat-maya-manolova-2016-g-beshe-godina-na-deystviya-no-i-godina-na-rezultati-taka-usetih-ochakvaniyata-na-horata.html", "text": "2016 г. беше година на действия, но и година на резултати, така усетих очакванията на хората.  Това каза от трибуната на НС  омбудсманът на Република България Мая Манолова по време на представянето на доклада си за 2016 г., предаде репортер на Агенция „Фокус“.  „Благодаря за възможността да представя пред вас доклада за работата на институцията на омбудсмана за 2016 г. Колкото и да се старахме с моя екип да отбележим в него най-главното, не можахме да се поберем под 230 страници. Така че сега пред мен има две възможности за представянето на този доклад. Да започна да го чета, което означава, че няма да имате тревоги с дневния ред през следващата седмица или да представя една презентация, която сме подготвили заедно с моя екип“, каза Манолова. Тя отбеляза, че докладът, както и резюмето, което е 72 страници,  са на разположение на всички народни представители. „Ако някой се интересевуа по-детайлно от свършеното от нас по отделните направления, може да прочете“, допълни Манолова. \r\nТя отчете, че институцията на омбудсмана на България е относително нова. По думите й институцията е най-новата и най-младата в Европа. „Работи вече 11–та година. Всички сте наясно, че имах двама предшественици - Гиньо Ганев и Константин Пенчев“, посочи Манолова. По думите й те са съставили основите на институцията.  Манолова поясни, че се е опитала да надгради и да промени 4 неща.  „Опитах се да направя институцията проактивна. Не просто \"гара разпределителна\" за жалби, а омбудсман в действие, който е на терен и пресреща проблемите на гражданите на място. Опитах се да направя институцията абсолютно прозрачна.  Опитах се да събера достатъчен експеретен потенциал около омбудсмана“, посочи Манолова. Тя допълни, че работи  с консултативен конституционен съвет, в който са включени топ юристи. „В отделните теми работя с повече от 150 НПО\", допълни омбудсманът. \"Четвърто, което смятам за най-важно, положих усилия да направя институциите мои съюзници. Казвам го не, защото съм пред вас и не, защото искам да ви благодаря за добрата работа в интерес на българските граждани, но и за да призная очевидното - работя добре с изпълнителната власт, с различните агенции, с областните управители, с кметовете и всичко това е в интерес на гражданите“, заяви Мая Манолова. \r\nДеница КИТАНОВА", "date": "2017-06-08", "title": "Омбудсманът Мая Манолова: 2016 г. беше година на действия, но и година на резултати, така усетих очакванията на хората"}
{"url": "http://www.focus-news.net/news/2017/06/08/2402708/ombudsmanat-maya-manolova-bitkata-sreshtu-proizvola-na-monopolite-v-balgariya-e-seriozna-i-neravna.html", "text": "Една от важните ни кампании беше насочена срещу произвола на монополите в България. Тук има най-малко какво да се похваля, защото битката с монополите е сериозна, бих казала – неравна. Благодарение на парламента намалихме 6 пъти възнагражденията за юрисконсулт, с което надбавките върху един дълг в съдебен процес и частно съдебно изпълнение, бяха намалени 6 пъти. Това заяви от трибуната на Народното събрание омбудсманът на Република България Мая Манолова, която представи пред депутатите доклад за дейността на институцията за 2016-та година, предаде репортер на Агенция „Фокус”. По думите на омбудсмана благодарение на доброто взаимодействие с останалите институции през отчетния период са решени много конкретни казуси на много граждани. „Завършихме и няколко мащабни кампании, които са в интерес на стотици хиляди български граждани. Успяхме да затворим паралелната частна съдебна система, която функционираше в страната и която съдеше граждани. Затворихме я за потребителски спорове, става дума за т. нар. Арбитражни съдилища, които съдеха граждани зад гърба им, даже и за несъществуващи вземания”, подчерта Манолова и благодари на депутатите от Правната комисия, които са подкрепили предложението. Манолова отбеляза, че през 2016-та година е завършена и друга успешна инициатива – отпадането на ДДС върху дарените храни. „Това също е една много важна кампания, която е в интерес на българските граждани, бедните и гладните. Тези, които нямат достатъчно възможности да хранят децата си пълноценно. Тя е в интерес и на българския хранителен бранш, защото не се пилее трудът на производителите на храни”, коментира общественият защитник. „С тази кампания, надградихме кампанията „Великден за всеки”, която е единствената в България, насочена към пенсионери”, допълни още тя. \r\nИван ЛАЗАРОВ", "date": "2017-06-08", "title": "Омбудсманът Мая Манолова: Битката срещу произвола на монополите в България е сериозна и неравна"}
{"url": "http://www.focus-news.net/news/2017/06/08/2402713/veliko-tarnovo-s-12-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 12 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 217 см. Температурата на водата e 23.6 градуса.", "date": "2017-06-08", "title": "Велико Търново: С 12 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/06/08/2402711/pregled-na-osnovnite-temi-vav-vrachanskiya-pechat.html", "text": "Водещо заглавие на вестник „Конкурент” е „Губернатор стопира „сделката на годината“, като материалът продължава на 7 страница. Областният управител на Враца спря и върна решение на общинския съвет в Мездра, с което се разрешава отдаването на терен в центъра на града за изграждане на лятно кино. „Земеделската земя в Мизия държи най-високите цени във Врачанско” е заглавие от 2 страница на вестника. Най-висока е цената на земеделската земя в община Мизия – 937 лв. на декар, а най-ниска в община Борован – 453 лв. на декар. „Дъждът изрови улици в Баурене” е заглавие от следващата страница. Кметската управа в Криводол реагира своевременно на бедствието, сполетяло общината през последните няколко дни. Едно от най-пострадалите села на територията е Баурене. „Жителите на Монтанско се местят в София и Германия” четем на страниците на вестника. Всеки трети от преселилите се жители на област Монтана е млад човек на възраст между 20 и 39 г. Повечето от тях са потърсили по-добър живот в столицата, а тези които напускат държавата избират най-често Германия, показват данните на статистиката. \r\n„Цацаров поиска имунитета на монтански депутат” е друго заглавие от страниците на вестника. Главният прокурор Сотир Цацаров внесе в Народното събрание искане за снемане имунитета на народния представител в 44-то Народно събрание Димитър Аврамов. „Изложба разказва за българския воин” е водещо заглавие от страниците на вестника, посветени на изкуството и културата. Уникална изложба на тема „Светът за българския воин“ беше открита в Регионален исторически музей – Враца. \r\n„Румънци взеха „червената“ купа в Козлодуй” е заглавие от спортните страници на вестника. Юношите на Черна Вода (Румъния) спечелиха купата в III издание на турнира в Козлодуй, организиран от фен клуба на ЦСКА – Червена Чета Радецки. 12 отбора от страната и чужбина, разделени в четири предварителни групи, спориха за трофея.", "date": "2017-06-08", "title": "Преглед на основните теми във врачанския печат"}
{"url": "http://www.focus-news.net/news/2017/06/08/2402715/api-vremenno-e-ogranicheno-dvizhenieto-po-pat-i-7-silistra-shumen-v-uchastaka-alfatar-dulovo-poradi-katastrofa.html", "text": "Временно е ограничено движението по път I-7 Силистра - Шумен в участъка Алфатар - Дулово, поради катастрофа. Това съобщиха от пресцентъра на Агенция \"Пътна инфраструктура\" (АПИ). Движението се осъществява по обходен маршрут по път III-218 през Калипетрово - Професор Иширково - Водно.", "date": "2017-06-08", "title": "АПИ: Временно е ограничено движението по път I-7 Силистра - Шумен в участъка Алфатар - Дулово, поради катастрофа"}
{"url": "http://www.focus-news.net/news/2017/06/08/2402686/afp-zapochna-glasuvaneto-na-predsrochnite-parlamentarni-izbori-vav-velikobritaniya.html", "text": "Гласуването на предсрочните парламентарни избори във Великобритания започнаха – избирателните секции отвориха врати в 7 часа (местно време) и ще останат на разположение на гражданите до 22 часа, предава AFP.\r\nСоциолозите предвиждаха лесна победа за 60-годишната Тереза Мей, лидер на Консервативната партия, но на фона на терористичните нападения в страната изходът от вота изглежда непредвидим. Тереза Герова", "date": "2017-06-08", "title": "AFP: Започна гласуването на предсрочните парламентарни избори във Великобритания"}
{"url": "http://www.focus-news.net/news/2017/06/08/2402710/hristo-grigorov-bchk-do-momenta-balgarskiyat-cherven-krast-e-pomognal-na-650-detsa-postradali-pri-patnotransportni-proizshestviya.html", "text": "До момента Българският червен кръст (БЧК) е помогнал на 650 деца, пострадали при пътнотранспортни произшествия. Това каза в сутрешния блок „Добро утро, България“ на Радио „Фокус“ председателят на БЧК Христо Григоров. По думите му само през миналата година на семействата на 104 деца е предоставена сума от около 70 000 лв, а днес ще бъде разпределен ресурс и за още 17 пострадали деца. Григоров добави, че войната по пътищата, жертвите от която се увеличават, продължава да бъде сериозен проблем. \r\n„Обикновено два пъти в годината ние раздаваме и помагаме. Това е по случая Деня на детето и около Коледа. За голямо съжаление, миналата година един учебен клас дечица загинаха – 36 деца. Продължаваме да бъдем водещи по показатели в Европа, включително и по загиналите на 1 милион жители. Трябва да си зададем един въпрос - защо тази война по пътищата продължава. Защото в крайна сметка войната – тя е следствие. Трябва дълбоко да попитаме и да потърсим причините. Причините само в институциите ли са, или са и в нас? Моят откровен отговор е, че причината е у нас, защото в крайна сметка човекът е този, който управлява колата, човекът е този, който трябва да се съобразява, и шофьорът е този, който има отговорността“, коментира Григоров. \r\nТой каза още, че акцент на работата на БЧК през летните месеци ще бъде поставен и върху водното и планинско спасяване, като сериозен проблем остават и множеството жетви на удавяния през летния сезон и в тази връзка е необходимо въвеждането на плуването като дисциплина в училищата. Христо Григоров обясни, че над 15 хиляди души са преминали обучение за спасители, но избират да не практикуват в България, което също е проблем.", "date": "2017-06-08", "title": "Христо Григоров, БЧК: До момента Българският червен кръст е помогнал на 650 деца, пострадали при пътнотранспортни произшествия"}
{"url": "http://www.focus-news.net/news/2017/06/08/2402717/aktsenti-v-predavaneto-magiyata-na-strandzha-na-radio-fokus-burgas.html", "text": "В днешното издание на предаването „Магията на Странджа“ на Радио „Фокус“-Бургас ще ви разведем из етнографския комплекс, разположен в „Карабунарската къща“ и „Байловата къща“ в Средец. Там можете да разгледате образци на художествените занаяти, облекла, накити и да узнаете подробности за живота на хората от този регион. Наш гид ще бъде Красимира Костова, директор на Общинския исторически музей в Средец. \r\nЗащо странджанската носия е една от най-пъстрите и богато украсените, как облеклото на предците ни е преплело в себе си бита, традициите и обичайте им и кои са най-характерните символи за новиите в региона ще научим от етнографа Пламена Кирова. \r\nВсичко това заедно с хубава странджанска музика предстои в следващия час в предаването „Магията на Странджа“ на вълните на Радио „Фокус“ - 106,5 FM за Бургас и 99,4 FM - за Созопол. Водещ на предаването е Евелин Цанева.", "date": "2017-06-08", "title": "Акценти в предаването „Магията на Странджа“ на Радио „Фокус“-Бургас"}
{"url": "http://www.focus-news.net/news/2017/06/08/2402714/ombudsmanat-maya-manolova-prez-2016-g-27-037-dushi-sa-potarsili-pomosht-i-sadeystvie-ot-institutsiyata-koeto-e-s-12-hil-poveche-ot-2015-g.html", "text": "През 2016 г. 27 037 души са потърсили помощ и съдействие от институцията на омбудсмана, което  е с 12 хил. повече от 2015 г. Това каза от трибуната на Народното събрание омбудсманът на Република България Мая Манолова по време на представянето на доклада си за дейността си за 2016 г., предаде репортер на Агенция „Фокус“.  Манолова отчете, че 17 362 души са приети в приемната на омбудсмана. „Както поех ангажимент пред вас, пред тези от вас, които участваха в моя избор, изнесох изцяло работата на институцията на терен“, посочи Манолова. Тя отчете, че е провела 278 изнесени приемни, които са били със специален акцент върху Северозапада. „Проведохме и първите тематични приемни, една от които посветена на проблемите на столичани с „Топлофикация“, каза Манолова. Тя посочи, че е повдигнала за публично обсъждане важни теми за българските граждани, които са обсъдени в 18 кръгли маси. Мая Манолова отчете, че е изпратила 840 препоръки към различни институции от местната и централната администрация. „Всяка втора препоръка на омбудсмана е била изпълнена“, допълни Мая Манолова. По думите й все още е сериозен броят на жалбите, които се отчитат като недопустими и са свързани с теми, извън правомощията на омбудсмана. \"През 2016 г. отправих четири искания до Конституционния съд. С това доказвам, че притесненията на част от народните представители, които участваха в моя избор са били неоснователни, тъй като най-голямата тревога беше дали няма да злоупотребявам с това свое правомощие“, отбеляза Манолова. Тя поясни, че го е направила само по четири случая и с одобрението на народните представители от всички парламентарни групи. Омбудсманът допълни, че приема защитата на българските деца като кауза. \"Това правихме с моя екип през 2016 г.\", заяви Манолова. По думите й жалбите свързани с права на деца са нараснали 3 пъти. \"Това е свързано и със специалния акцент, който с моя екип поставихме върху правата на децата\", коментира тя. Омбудсманът отбеляза, че сред проблемите, за които са я сезирали на първо място са тези, свързани с детската бедност и тези на деца по повод на родителски конфликти, както и такива свързани с образованието и здравеопазването на децата. \"Проблемите се повтарят\", каза Манолова и заяви, че те чакат намесата на институциите. \"Трябва да бъдат наложени правила, които да се спазват от всички, а не да се създава впечатление, че правилата работят в интерес само на някои. Положихме много усилия за подкрепа на децата в системата на здравеопазването\", коментира Манолова. Тя подчерта, че през 2016 г. е използвала всичките си правомощия да озапти \"Топлофикация\".  \r\nДеница КИТАНОВА", "date": "2017-06-08", "title": "Омбудсманът Мая Манолова: През 2016 г.  27 037 души са потърсили помощ и съдействие от институцията, което  е с 12 хил. повече от 2015 г."}
{"url": "http://www.focus-news.net/news/2017/06/08/2402722/makedoniya-promyanata-vav-vanshnopoliticheskata-orientatsiya-kato-test-na-natsionalnite-interesi-obzor-na-makedonskite-medii.html", "text": "Обявената смяна на приоритетите на македонската външна политика и на отношението към съседните държави ще се превърне в тест за защита на националните интереси за новото правителство на Зоран Заев, пишат македонските медии, като в мнението си се разделят на две. Срещу обявените приоритети се обявяват изданията, близки до бившия премиер Никола Груевски и неговата партия ВМРО-ДПМНЕ, докато останалите македонски медии реагират предпазливо.\r\nГравитиращият около ВМРО-ДПМНЕ \"Телеграф\" е озаглавил коментара си \"Националните интереси са поставени на тест от това каква позиция ще заеме Заев към съседите.\" В текста се казва, че: \"В момент, в който от пет съседни държави Македония има открити проблеми поне с три от тях, премиерът Заев заявява, че най-голямо внимание ще отдели на развитието на отношенията с България и Гърция. В последното си телевизионно интервю Заев заяви, че е необходимо да се преодолее наложената през последните години представа, че в отношенията със съседите те винаги са лоши, а Македония е на добрата страна\".\r\nПремиерът Заев обяви, че в края на юни възнамерява да посети България, която ще поеме председателството на ЕС на 1 януари 2018 г. \r\nВ този случай \"Телеграф\" предупреждава, че българските власти нееднократно са заявявали, че условие за подкрепа на македонската евроинтеграция е подписването на договор за добросъседство, който \"от досегашното правителство е смятан за неприемлив и по тази причина не е бил подписван\".\r\nСпоред \"Телеграф\" проблемът е в българските искания за \"признаване на общата история и за съвместно отбелязване на важни дати, като например годишнината от Илинденското въстание, както и промяна на част от историческите текстове в македонските учебници, в които България се третира като фашистки окупатор.\"\r\nОще по неприемливо, според изданието, е българското искане за \"пълен отказ от правото на Македония да се грижи\" за т.нар. македонско малцинство в България, като същото не важи за България, която \"можела да се грижи за българското малцинство в Македония\".\r\nЗа \"Телеграф\" открито остава въпроса за това дали ще е възможен напредък в българо-македонските отношения до началото на българското председателство.\r\nСпоред изданието почти по същия начин стоят отношенията и с Гърция. \"Телеграф\" съобщава, че премиерът Заев вече е заявил, че Македония повече няма да провокира Гърция с \"поставянето на паметници и наименуването на летища и магистрали\", което само водело до \"негативи за Македония\".\r\nПо повод главния въпрос за спора за името, Заев смята че трябва да се търси решение, но \"главният отговор ще го дадат гражданите на Македония на референдум\".\"Телеграф\" припомня, че Заев вече е разговарял с гръцкия премиер Ципрас, а външният министър Никола Димитров ще посети Атина по покана на гръцкия му колега Никос Коциас.\r\nСпоред \"Телеграф\" спорни са и отношенията със Сърбия, след като Заев е обвинил Александър Вучич, че \"провежда политика подобна на тази на Никола Груевски в Македония\".\"Телеграф\" смята че \"Сърбия е особено разгневена от искането на Тиранската платформа за признаването на геноцид над албанците от 1912 г. до 1956 г.\"\r\nВ същото време Телевизия \"Канал 5\" и \"А1 ОN\" цитират изявление на външния министър Никола Димитров, който смята, че \"Македония е длъжна да продължи пътя си към членство в ЕС\"\r\nЕлектронното издание \"24 Вести\" смята, че изпълнението на реформите е задължително условие за членството в НАТО и ЕС.\"А1 ОN\" отбелязва мнението на министъра на отбраната Радмила Шекеринска, според която \"членството в НАТО е стратегическа цел за Македония\".\r\nСпоред коментара на \"Република\", озаглавен \"Гневът на народа ще се укротява с лъжи, докато новото правителство на Заев е готово да смени името на Македония\", за страната предстоят изключително тежки времена. Изданието припомня твърдата позиция на ВМРО-ДПМНЕ и на бившия премиер Никола Груевски, които са \"устояли на натиска на Гърция в спора за името и на натиска на България \"за идентичността, културата и историята\". \"Република\" твърди, че с отказа си от името Македония \"Заев ще удовлетвори Гърция\", с подписването на договора за добросъседство с България, \"българите ще получат всичко, което поискат\", че \"Косово и Албания вече празнуват\", а след смяната на името предстои и \"експресно решаване на църковния въпрос в полза на Сърбия\".", "date": "2017-06-08", "title": "Македония: Промяната във външнополитическата ориентация като тест на националните интереси (Обзор на македонските медии)"}
{"url": "http://www.focus-news.net/news/2017/06/08/2402718/danail-kirilov-gerb-tryabva-da-otsenim-i-podkrepim-usiliyata-na-ombudsmana-postignata-e-polza-v-zashtita-na-pravata-na-grazhdanite.html", "text": "Трябва да оценим и подкрепим усилията на омбудсмана, постигната е полза в защита на правата на гражданите. Това каза народният представител от ПГ на ГЕРБ Данаил Кирилов по време на дебатите по отчета на омбудсмана на Република България Мая Манолова за 2016 г., предаде репортер на Агенция „Фокус“.  „Да пожелаем на омбусмана и в следващите годишни доклади да има толкова факти, обстоятелства и постижения, които да докладва пред Народното събрание“, допълни Кирилов. По думите му през 2016 г. омбудсманът много интензивно е товарила Комисията по правни въпроси, която е реагирала адекватно по отношение на законодателните инициативи. \r\nТой подчерта, че не се е проявявала, каквато и да е политическа и междуинституционална ревност. Кирилов поясни, че не би следвало да се състезават за дадена идея, когато тя е добра. „Както се казва, когато има успех, бащите са много“, заяви Кирилов. Народният представител заяви, че ще продължат да работят колегиално. Кирилов коментира, че когато се работи със сърце и душа, има добри резултати. \r\nДеница КИТАНОВА", "date": "2017-06-08", "title": "Данаил  Кирилов, ГЕРБ: Трябва да оценим и подкрепим усилията на омбудсмана, постигната е полза в защита на правата на гражданите"}
{"url": "http://www.focus-news.net/news/2017/06/08/2402716/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-9-yuni.html", "text": "„Софийска вода” временно ще прекъсне водоснабдяването в някои части на столицата на 9 юни, съобщиха от пресцентъра на водоснабдителното дружество. \r\nВ петък във връзка с реконструкция на уличен водопровод на ул. „Никола Крушкин - Чолака“с. Бистрица, се налага спиране на водоподаването от 9.00  до 17.00 часа на клиентите на „Софийска вода”, живеещи в района на Вилна зона „Цонкина махала“, бивш стопански двор. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: Вилна зона „Цонкина махала”.  \r\nВ петък във връзка с диагностика на уличен водопровод на ул. „Росна китка“ с. Мрамор, се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Росна китка“, по ул. „Момина сълза“ от ул. „Иван Вазов“ до ул. „Росна китка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Росна китка“ ъгъла с ул. „Момина сълза“.", "date": "2017-06-08", "title": "„Софийска вода” временно ще прекъсне водоснабдяването в някои части на столицата на 9 юни"}
{"url": "http://www.focus-news.net/news/2017/06/08/2402723/nigyar-dzhafer-dps-pravomoshtiyata-na-institutsiyata-ombudsman-sa-tolkova-kolkoto-sa-ambitsiite-na-choveka-koyto-ya-upravlyava.html", "text": "Правомощията на институцията омбудсман са толкова, колкото са амбициите на човека, който я управлява.  Това каза народният представител от ПГ на ДПС  Нигяр Джафер  по време на дебатите по отчета на омбудсмана на Република България Мая Манолова за 2016 г., предаде репортер на Агенция „Фокус“.  Тя поздрави Мая Манолова за доклада и особено в частта за здравеопазването. По думите й  в доклада са констатирани основните проблеми в  сектора.  \"Пожелавам ви да бъдете себе си. Да, това е вашето място\", каза Джафер и  заяви, че ДПС ще подкрепи този доклад.  \r\nДеница КИТАНОВА", "date": "2017-06-08", "title": "Нигяр Джафер, ДПС: Правомощията на институцията омбудсман са толкова, колкото са амбициите на човека, който я управлява"}
{"url": "http://www.focus-news.net/news/2017/06/08/2402727/veliko-tarnovo-mazh-s-45-registratsii-za-prestapleniya-e-obvinen-v-opit-za-iznasilvane-na-54-godishna-zhena.html", "text": "Мъж с 45 регистрации за престъпления е обвинен в опит за изнасилване на 54-годишна жена във Велико Търново. Инцидентът се случи в началото на месеца, като сигнал за него е подала съседка на потърпевшата. Това каза пред журналисти директорът на Областна дирекция на МВР - Велико Търново ст. комисар Димитър Машов, предаде репортер на Радио „Фокус“ – Велико Търново. 23-годишният обвиняем е направил пълни самопризнания. По думите му, той е излязъл от дома си, за да извърши друго престъпление – кражба на кабели, но спонтанно е променил намерението си. Бил е употребил сериозно количество алкохол. Оказва се, че той е живял в близост до жертвата. Според сигнала, подаден в полицията, на улица във великотърновски квартал е намерена жена с порезни рани по шията. \r\n„След пристигането на екипите на полицията и Спешна помощ, пострадалата незабавно е транспортирана в болницата във Велико Търново. В последствие е установено, че това е била жената, която, прибирайки се от работа, е нападната от неизвестно лице малко преди входа на блока, в който живее. Мъжът се е опитал да я изнасили. В борбата тя е получила удар с твърд предмет в областта на главата и в последствие е получила порезни рани в областта на шията. Извършителят е започнал да я влачи към близка местност до блока, но за щастие се е уплашил от фаровете на преминаваща кола и я е оставил“, разказа още ст. комисар Машов. По случая е започнато незабавно досъдебно производство. След множество оперативни мероприятия за установяване на извършителя на престъплението, той е намерен. \r\n„Начинът на извършване на престъплението е много специфичен и до момента не е имало такъв случай. Мъжът беше задържан на 7 юни в полунощ. Лицето има 45 регистрации и множество осъждания като непълнолетен. Общият брой на прекараните от него години в затвора е 5 години. Той е от село Бистренци, Община Бяла, но от 1 май пребивава във Велико Търново. Работил е като общ работник в цех за кърпи“, посочи още директорът на полицията. Престъпната дейност, с която се е занимавал обвиняемият, е свързана основно с кражби. \r\nТихомир Шабов, ръководител на Районна прокуратура посочи, че лицето е задържано за срок от 72 часа. „Днес ще бъде внесено искане в Районен съд – Велико Търново за задържането му за постоянно под стража. Използвам случая да благодаря за работата на разследващия полицаи, наблюдаващия прокурор и другите служители от Районното управление в старата столица, защото за кратко време събрахме доста доказателства и успяхме да разкрием извършителя“, подчерта прокурор Шабов. \r\nЖената вече е изписана от болницата и възстановяването й продължава вкъщи.\r\nЛуиза ТРАНЧЕВА", "date": "2017-06-08", "title": "Велико Търново: Мъж с 45 регистрации за престъпления е обвинен в опит за изнасилване на 54-годишна жена"}
{"url": "http://www.focus-news.net/news/2017/06/08/2402729/haskovo-politsai-i-zhandarmeristi-sa-otveli-17-chuzhdi-grazhdani-pri-operatsiya-za-nedopuskane-na-naprezhenie-mezhdu-grazhdani-i-bezhantsi-v-bezhanskiya-tsentar-v-harmanli.html", "text": "Полицейска операция е проведена вчера в Регистрационно-приемателен център (РПЦ)-Харманли. Това съобщиха от ОДМВР-Хасково. Полицаи и жандармеристи са осъществили акцията с цел опазване на обществения ред и недопускане на напрежение между гражданите и бежанците в Регистрационно приемателния център. В полицейското управление са отведени 17 чужди граждани, на които е отказан статут. Със съдействието на група „Миграция” , 12 мъже, жена и 4 деца са съпроводени и настанени в СДВНЧ-Любимец до връщането им в страните.", "date": "2017-06-08", "title": "Хасково: Полицаи и жандармеристи са отвели 17 чужди граждани при операция за недопускане на напрежение между граждани и бежанци в бежанския център в Харманли"}
{"url": "http://www.focus-news.net/news/2017/06/08/2402712/die-sueddeusche-zeitung-sled-izteglyaneto-na-germanskite-voynitsi-ot-indzhirlik-angela-merkel-prizova-razgovorite-s-turtsiya-da-badat-nasocheni-kam-drugi-problemni-temi.html", "text": "Канцлерът на ФРГ Ангела Меркел не споделя мнението, че решението на Бундестага за изтегляне на германските военнослужещи от натовската база „Инджирлик“ в Турция бележи нов етап на напрежение в отношенията между Берлин и Анкара. Тъкмо обратното – според лидера на Християндемократическия съюз (ХДС) сега двустранните разговори може да бъдат насочени към изглаждането на други проблемни точки, пише баварският вестник Die Sueddeutsche Zeitung.\r\n„Гледам на това просто като на една тема“, подчерта германският канцлер. Сега федералното правителство може „да се концентрира върху други точки“ в преговорите с Анкара. Според Меркел опасност от влошаване на двустранните отношения не е налице след решението за изтегляне на германските войници от „Инджирлик“, което канцлерът призова да бъде извършено „възможно най-скоро“. Тереза Герова", "date": "2017-06-08", "title": "Die Sueddeusche Zeitung: След изтеглянето на германските войници от „Инджирлик“: Ангела Меркел призова разговорите с Турция да бъдат насочени към други проблемни теми"}
{"url": "http://www.focus-news.net/news/2017/06/08/2402676/the-daily-express-britanskata-politsiya-izvarshi-novi-aresti-vav-vrazka-s-teroristichnata-ataka-v-london.html", "text": "Британската полиция арестува още трима заподозрени за терористичната атака, извършена в централната част на Лондон в късните часове на събота, съобщава вестник The Daily Express.\r\nДвама от задържаните, мъже на 27 г. и 29 г., са арестувани за подготовката на терористично нападение, докато друг 33-годишен мъж е откаран в ареста за притежание на контролирани лекарства с цел разпространение. Тримата са арестувани в късните часове на сряда и ще бъдат подложени на разпити, уточниха правоохранителните органи.Тереза Герова", "date": "2017-06-08", "title": "The Daily Express: Британската полиция извърши нови арести във връзка с терористичната атака в Лондон"}
{"url": "http://www.focus-news.net/news/2017/06/08/2402731/pazardzhik-s-34-sm-e-povishila-nivoto-si-reka-maritsa-pri-grad-belovo-za-poslednoto-denonoshtie.html", "text": "В резултат на валежите през последните дни се отчита повишение в нивата на основните реки в област Пазарджик за последното денонощие, сочи справка в отдел „Хидроложка информация и прогнози“ на сайта на НИМХ. Река Марица е покачила нивото си с 34 см при град Белово. Повишението в нивото на реката е с 10 см при град Пазарджик. Река Чепинска е покачила нивото си с 41 см при град Велинград. Нивото на река Тополница при село Поибрене е само с 6 см по-високо. С толкова се е покачило и нивото на канала „Паша арк” в Пазарджик.", "date": "2017-06-08", "title": "Пазарджик: С 34 см е повишила нивото си река Марица при град Белово за последното денонощие"}
{"url": "http://www.focus-news.net/news/2017/06/08/2402728/v-parlamenta-zapochna-poimenna-proverka-za-nalichie-na-kvorum.html", "text": "В парламента започна поименна проверка за наличие на кворум. Това се случи по предложение на депутата от ГЕРБ Станислав Иванов преди игласуването на доклада за дейността на омбудсмана на Република България Мая Манолова, предаде репортер на Агенция „Фокус“.  Това е първата поименна проверка в 44-ото Народно събрание. \r\nДеница КИТАНОВА", "date": "2017-06-08", "title": "В парламента започна поименна проверка за наличие на кворум"}
{"url": "http://www.focus-news.net/news/2017/06/08/2402733/haskovo-400-kg-tyutyun-bez-banderol-sa-otkriti-ot-simeonovgradski-politsai-pri-proverka-na-tovaren-avtomobil.html", "text": "Цигари и тютюн без бандерол конфискуваха полицаи ОДМВР-Хасково. 400 кг нарязан тютюн са открити от симеоновградски полицаи при проверка на товарен автомобил „Ситроен” с водач 26-годишен пловдивчанин. Това съобщиха от ОДМВР-Хасково. В колата, в която е пътувал и 35-годишен негов съгражданин са открити 31 чувала нарязан тютюн. Двамата са задържани до 24 часа по образуваното досъдебно производство. \r\nПо същото време колегите им от управленията в Хасково, Димитровград и Харманли са намерили при проверки още 1848 къса цигари без бандерол. Безакцизните стоки са иззети с протоколи за доброволно предаване. /снимки/", "date": "2017-06-08", "title": "Хасково: 400 кг тютюн без бандерол са открити от симеоновградски полицаи при проверка на товарен автомобил"}
{"url": "http://www.focus-news.net/news/2017/06/08/2402724/slavcho-atanasov-obedineni-patrioti-kam-maya-manolova-podkrepyam-vi-i-tsenya-vashata-aktivnost.html", "text": "Подкрепям ви, ценя вашата активност. Това заяви от трибуната на парламента народният представител Славчо Атанасов, обръщайки се към омбудсмана Мая Манолова, която представи пред депутатите доклад за дейността си през 2016 г., предаде репортер на Агенция „Фокус”. Той се обърна към омбудсмана с думите: „Винаги съм смятал, че личността прави длъжността. Длъжността, която заемате е подходяща за вас. По-старите народни представители помним вашата хипер активност в парламента. По мое мнение понякога пресолявахте манджата, но с тази длъжност, вашата активност е изключително полезна”, подчерта Атанасов. По думите му институцията на омбудсмана е отворена за диалог с гражданите. „За 2015 година бяха приети 330 граждани лично от омбудсмана. За 2016-та година сте приели лично 1109 граждани и в над 60 населени места сте правили изнесени приемни. Лично в моя избирателен район – Пловдив, сте идвали 5 пъти”, обясни Атанасов. „Подкрепям ви, ценя вашата активност. Работите много добре с неправителствените организации”, допълни още той. \r\nИван ЛАЗАРОВ", "date": "2017-06-08", "title": "Славчо Атанасов, „Обединени патриоти” към Мая Манолова: Подкрепям ви и ценя вашата активност"}
{"url": "http://www.focus-news.net/news/2017/06/08/2402732/der-spiegel-parvo-po-roda-si-izsledvane-pokazva-danni-za-broya-na-zhertvite-zaginali-po-vatreshnogermanskata-granitsa-po-vreme-na-studenata-voyna.html", "text": "Общо 327 души от Източна и Западна Германия, 80 % от които на възраст под 35 г., са станали жертви на възпиращата политика на бившата ГДР по вътрешногерманската граница. Това показва първо по рода си изследване, проведно от Берлинския свободен университет, съобщава изданието Der Spiegel.\r\nБроят на жертвите, загинали при опит да преодолеят стената, разделяща на две Берлин, бяха  уточнени по-рано в изследване през 2009 г. – общо 139 души. До този момент обаче оставаше неизвестно какъв е броят на лицата, загубили живота си на вътрешногерманската граница по време на Студената война. За прецизирането му учените са проучили над 1,5 хил. предполагаеми случаи на смърт на границата в периода от създаването на ГДР до 1989 г. Тереза Герова", "date": "2017-06-08", "title": "Der Spiegel: Първо по рода си изследване показва данни за броя на жертвите, загинали по вътрешногерманската граница по време на Студената война"}
{"url": "http://www.focus-news.net/news/2017/06/08/2402730/poimennata-proverka-ustanovi-nalichie-na-kvorum-i-narodnoto-sabranie-prodalzhi-rabota.html", "text": "Поименната проверка установи наличие на кворум и Народното събрание продължи работа, предаде репортер на Агенция \"Фокус\". Поименна проверка бе поискана от депутата от ГЕРБ Станислав Иванов преди гласуването на доклада на омбудсмана на Република България Мая Манолова за 2016 г.\r\nДеница КИТАНОВА", "date": "2017-06-08", "title": "Поименната проверка установи наличие на кворум и Народното събрание продължи работа"}
{"url": "http://www.focus-news.net/news/2017/06/08/2402725/korneliya-ninova-bsp-bih-izrazila-napravenoto-ot-institutsiyata-na-ombudsmana-s-tri-dumi-sadarzhanie-doverie-i-rezultati.html", "text": "Бих изразила направеното от институцията на омбудсмана с три думи – съдържание, доверие и резултати. Това каза лидерът на БСП Корнелия Нинова  по време на дебатите по отчета на омбудсмана на Република България Мая Манолова за 2016 г., предаде репортер на Агенция „Фокус“. Нинова заяви, че БСП ще подкрепи доклада на омбусмана Мая Манолова.  „Г-жо Манолова, г-жо Ковачева и към целия ви екип - приемете нашето уважение за това, което правите“, обърна се лидерът на БСП към Мая Манолова.  „Вие дадохте съдържание на институцията омбудмуна“, каза Нинова. По думите й благодарение на повишеното доверие към институцията  има резултати. „Уважаеми колеги,   високата оценка, която всички даваме  за тази активност е предизвикателство и към нас дали ние отговаряме достатъчно активно и предизвикателно за предложенията на институцията за законодателни инициативи“, посочи Нинова. По думите й много по-голям би бил резултатът, ако депутатите реагират адекватно на предложенията на Мая Манолова. Лидерът на БСП призова депутатите да бъдат малко по-активни в тази своя отговорност. „Надявам се, че разговорът за правомощията и тяхното орязване е шеговит. Г-жо Манолова, ако и дума е ставало за това, да знаете, че няма да го позволим в този парламент, това да се случи. Работете спокойно със същата енергия и ентусиазъм, имате нашата подкрепа и уважение“, пожела Корнелия Нинова. \r\nДеница КИТАНОВА", "date": "2017-06-08", "title": "Корнелия Нинова, БСП: Бих изразила направеното от институцията на омбудсмана с три думи – съдържание, доверие и резултати"}
{"url": "http://www.focus-news.net/news/2017/06/08/2402726/dzheyhan-ibryamov-dps-ot-doklada-na-ombudsmana-e-vidno-che-2016-ta-e-godinata-na-nedovolnite-grazhdani.html", "text": "Това е годината на недоволните граждани, защото от доклада е видно, че има сериозен ръст на жалбите. Хора, които са потърсили помощ по различни проблеми. Това заяви от трибуната на народното събрание Джейхан Ибрямов, народен представител от ПГ на ДПС, коментирайки доклада на омбудсмана Мая Манолова за дейността на институцията през 2016-та година, предаде репортер на Агенция „Фокус”. „Живо ме интересува на какво се дължи този ръст. Дали този ръст се дължи наистина на недоволството на гражданите и от какво е породено това недоволство?”, заяви Ибрямов. „Второ нещо, на което бих обърнал внимание – с интерес ще следя следващия доклад, защото никъде не са посочени жалби на религиозна и етническа основа. А примери могат да се посочат много. Както от тази, така и от миналата година, но и от по-предишни години”, допълни още той. По думите му това е важно, а от ДПС са много сензитивни по темата. \r\nИван ЛАЗАРОВ", "date": "2017-06-08", "title": "Джейхан Ибрямов, ДПС: От доклада на омбудсмана е видно, че 2016-та е годината на недоволните граждани"}
{"url": "http://www.focus-news.net/news/2017/06/08/2402738/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Силна буря в нощта срещу четвъртък нанесе сериозни щети и доведе до прекъсване на железопътния транспорт в северните германски провинции Шлезвиг-Холщайн и Долна Саксония, съобщава националният ежедневник Die Frankfurter Allgemeine Zeitung.\r\nПо данни на полицията не се е стигнало до задействане на специални екипи, които да оказват помощ на бедстващо население. Същевременно изкоренени дървета и паднали клони нарушиха движението на влаковете по линията Хановер-Бремен. Проблеми с железопътния транспорт има и в редица други региони, разположени по крайбрежието на Северно море.\r\n*** Канцлерът на ФРГ Ангела Меркел не споделя мнението, че решението на Бундестага за изтегляне на германските военнослужещи от натовската база „Инджирлик“ в Турция бележи нов етап на напрежение в отношенията между Берлин и Анкара. Тъкмо обратното – според лидера на Християндемократическия съюз (ХДС) сега двустранните разговори може да бъдат насочени към изглаждането на други проблемни точки, пише баварският вестник Die Sueddeutsche Zeitung.\r\n„Гледам на това просто като на една тема“, подчерта германският канцлер. Сега федералното правителство може „да се концентрира върху други точки“ в преговорите с Анкара. Според Меркел опасност от влошаване на двустранните отношения не е налице след решението за изтегляне на германските войници от „Инджирлик“, което канцлерът призова да бъде извършено „възможно най-скоро“.\r\n*** Експертът на Християндемократическата партия (ХДС) по въпросите за вътрешна политика Волфганг Босбах настоя мигрантите, чиято самоличност и националност не може да бъде ясно определена  при проверките на границите, да не бъдат допускани да влизат на територията на Германия, пише вестник Das Rheinische Post.\r\n„Отхвърлянето на границата на лицата с неизвестна идентичност няма да е нарушение на международното право, тъй като като няма да бъдат върнати в страни, в които ще бъдат преследвани, Германия е заобиколена от сигурни страни“, обясни Босбах. \r\nНеобходимо е \"единствено последователното прилагане на съществуващото законодателство\". Германският политик подчерта обаче, че въвеждането на задължително взимане на пръстови отпечатъци, не е достатъчна мярка, тъй като чрез тях не може да бъде установена със сигурност самоличността на лицата.\r\n*** Общо 327 души от Източна и Западна Германия, 80 % от които на възраст под 35 г., са станали жертви на възпиращата политика на бившата ГДР по вътрешногерманската граница. Това показва първо по рода си изследване, проведно от Берлинския свободен университет, съобщава изданието Der Spiegel.\r\nБроят на жертвите, загинали при опит да преодолеят стената, разделяща на две Берлин, бяха  уточнени по-рано в изследване през 2009 г. – общо 139 души. До този момент обаче оставаше неизвестно какъв е броят на лицата, загубили живота си на вътрешногерманската граница по време на Студената война. За прецизирането му учените са проучили над 1,5 хил. предполагаеми случаи на смърт на границата в периода от създаването на ГДР до 1989 г.\r\n***", "date": "2017-06-08", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/06/08/2402740/pazardzhik-narusheno-e-vodopodavaneto-po-chetiri-ulitsi-v-grada.html", "text": "Поради авария на уличен водопровод е нарушено водоподаването по четири улици в Пазарджик, съобщиха за Радио „Фокус” – Пазарджик от ВиК – Пазарджик. Налага се спиране на водата по улиците „Сергей Румянцев“, „Победа“, „Беласица“ и „Завоя на Черна“. Аварийни екипи работят за отстраняването на проблема, а очакваният час за възстановяване на нормалното водоподаване е 13.00. \r\nВаня НИКОЛОВА", "date": "2017-06-08", "title": "Пазарджик: Нарушено е водоподаването по четири улици в града"}
{"url": "http://www.focus-news.net/news/2017/06/08/2402736/v-sadebnata-palata-v-sofiya-shte-se-provede-brifing-vav-vrazka-s-provedenata-aktsiya-v-izpalnitelna-agentsiya-avtomobilna-administratsiya.html", "text": "От 14.00 ч. в зала № 2 на ет. 4 в Съдебната палата в София ще се проведе брифинг във връзка с проведената съвместна акция на Специализираната прокуратура (СП) и Главна дирекция „Борба с организираната престъпност“ (ГД „БОП“) в Изпълнителна агенция \"Автомобилна администрация\". Това съобщиха от пресцентъра на Прокуратурата. В брифинга участие ще вземат Иван Гешев - административен ръководител на СП, и главен комисар Ивайло Спиридонов – директор на ГД „БОП“.", "date": "2017-06-08", "title": "В Съдебната палата в София ще се проведе брифинг във връзка с проведената акция в Изпълнителна агенция \"Автомобилна администрация\""}
{"url": "http://www.focus-news.net/news/2017/06/08/2402739/zam-kmetat-na-sofiya-todor-chobanov-tazi-godina-parvolatsite-sa-chuvstvitelno-po-malko-ot-tezi-minalata-godina-za-vsichki-shte-ima-mesta.html", "text": "Поради определени демографски причини, за съжаление, тази година първолаците са чувствително по-малко от тези миналата година. Така че за всички ще има места в училищата. Това каза пред журналисти зам.-кметът на София с ресор „Култура, образование, спорт и превенция на зависимости“ Тодор Чобанов, предаде репортер на Агенция „Фокус“.  „Разбирам, че има 1-2 елитни столични училища, в които всички искат да влязат, но това няма как да се случи. Родителите имат възможност да преценят кое е най-доброто училище за децата им“, посочи Чобанов. Според него тази есен в София няма да има проблем с първокласници, за които няма места в столичните училища. На въпрос за съдържанието в учебните програми, зам.-кметът припомни, че то се определя от Министерството на образованието.\r\nСтефан ПЕТРОВ", "date": "2017-06-08", "title": "Зам.-кметът на София Тодор Чобанов: Тази година първолаците са чувствително по-малко от тези миналата година, за всички ще има места"}
{"url": "http://www.focus-news.net/news/2017/06/08/2402743/prez-2016-v-komisiyata-za-zashtita-na-lichnite-danni-sa-postapili-650-zhalbi-a-220-ot-tyah-sa-po-povod-na-provedenite-izbori-za-prezident-i-natsionalen-referendum.html", "text": "Парламентът прие Годишния отчет на Комисията за защита на личните данни за дейността й през 2016 г., предаде репортер на Агенция „Фокус”. От отчета става ясно, че през 2016 година са доусъвършенствани информационната и комуникационната електронни системи, които са улеснили и облекчили гражданите и бизнеса и са намалили административната тежест върху администраторите на лични данни. Административните електронни услуги се предоставят чрез сайта на електронното правителство. През 2016 година са вписани 6176 нови администратори на лични данни. С тях общият брой вписаните в регистъра администратори е 284 592. Комисията е разгледала и се произнесла по 430 жалби. През отчетния период в Комисията са постъпили общо 650, като жалби, като 220 от тях са по повод на проведените през миналата година избори за президент на България и национален референдум. Общият размер на наложените наказания през отчетна година е 366 500 лева. \r\nИван ЛАЗАРОВ", "date": "2017-06-08", "title": "През 2016 в Комисията за защита на личните данни са постъпили 650 жалби, а 220 от тях са по повод на проведените избори за президент и национален референдум"}
{"url": "http://www.focus-news.net/news/2017/06/08/2402734/parlamentat-prie-doklada-na-na-ombudsmana-maya-manolova-za-2016-g-v-koyto-tya-otchita-navlizaneto-na-institutsiyata-v-novi-teritorii-na-spravedlivost.html", "text": "Парламентът прие доклада на на омбудсмана Мая Манолова за 2016 г., в който тя  отчита навлизането на институцията в нови територии на справедливост, предаде репортер на Агенция „Фокус“.  „За“ доклада гласуваха 190  народни представители, „против“ – 0 „въздържали се“ - 0, с което той бе приет единодушно.  През 2016 г. 27 037 граждани са потърсили омбудсмана. 17 362 граждани са консултирани в приемната на омбудсмана, а жалбите до институцията са  10 640. През 2016 г. Мая Манолова е провела  27 изнесени приемни в страната и е посетила 50 населени места, в които се е срещнала с гражданите. Манолова е осъществила  18 кръгли маси и обществени дискусии. През годината четири пъти Мая Манолова е сезирала Конституционния съд, провела е четири национални кампании и е внесла 11 законодателни инцииативи. Приоритетите на омбусмана  през 2016 г. са защитата на правата на децата, защитата на правата на гражданите от злоупотребите на монополите и защитата на правата на тези, които са в риск от социално изключване.  В доклада си Мая Манолова отчита, че институцията е навлязла смело и решително отвъд границите и е отвоювала нови територии на справедливост за сметка на комфорта на „драконите“ – монополните дружества, некоректните работодатели, частните съдилища, тромавата и неработеща администрация на местно и национално ниво. Мая Манолова изброява в доклада си, че е подкрепила протеста на миньорите от „Бабино“ в Бобов дол и е слязла 500 метра под земята. Тя посочва, че след натиск от страната на институцията на омбудсмана Агенцията по заетостта е намирала начин да осигури бъдеще за всеки един от работещите там. Мая Манолова отчита, че е провела в рамките на  осем часа решителната фаза на битката на институцията с лобистите на арбитражните съдилища в Комисията по правни въпроси. Омбудсманът посочва, че борбата й с „Топлофикация“ продължава. Манолова отчита още и битката с институциите по отношение на отпадане на ДДС върху дарените храни с изтичащ срок на годност, което според нея е изключително справедлива социална кауза на омбудсмана, насочена срещу глада, разхищението и унищожението на храни. По време на представянето на доклада Мая Манолова каза: „Въпреки всичко, за което се постарахме, имаме амбицията да ставаме все по-добри в защитата на гражданите. Много се надявам, че ще работим добре заедно, както и в предния парламент“. \r\nПо време на изказванията Данаил Кирилов от ГЕРБ заяви, че трябва да се оценят и подкрепят  усилията на омбудсмана, тъй като е  постигната  полза в защита на правата на гражданите. Лидерът на БСП Корнелия Нинова описа  направеното от институцията на омбудсмана с три думи – съдържание, доверие и резултати. Славчо Атанасов от „Обединени патриоти“ посочи, че оценява високо активността на омбудсмана.  Нигяр Джафер от ДПС заяви, че правомощията на институцията омбудсман са толкова, колкото са амбициите на човека, който я управлява.\r\nДеница КИТАНОВА", "date": "2017-06-08", "title": "Парламентът прие доклада на на омбудсмана Мая Манолова за 2016 г., в който тя  отчита навлизането на институцията в нови територии на справедливост"}
{"url": "http://www.focus-news.net/news/2017/06/08/2402744/afp-izrael-razpolaga-s-razshiren-plan-za-sazdavaneto-na-oshte-15-hil-zhilishta-na-zapadniya-bryag.html", "text": "Израел разполага с разширен план за създаването на още 1,5 хил. жилища в еврейските селища на Западния бряг – вторият, обявен само в рамките на седмица. Това твърди движението „Мир сега“, което следи заселническата политика на израелското правителство в окупираните територии, предава AFP.\r\nТака общият брой на одобрените за строеж жилища тази седмица достигна до три хиляди. Тереза Герова", "date": "2017-06-08", "title": "AFP: Израел разполага с разширен план за създаването на още 1,5 хил. жилища на Западния бряг"}
{"url": "http://www.focus-news.net/news/2017/06/08/2402742/obshtinskite-savetnitsi-ot-bsp-lyava-balgariya-v-stolichniya-obshtinski-savet-silno-sme-obezpokoeni-ot-hronichniya-problem-s-lipsata-na-mesta-v-detskite-yasli-v-sofiya.html", "text": "Общинските съветници от политическа група „БСП Лява България“ в Столичния общински съвет сме силно обезпокоени от хроничния проблем с липсата на места в детските ясли в София. Това се посочва в позиция на столичните общински съветници от „БСП Лява България“, изпратена от пресцентъра на Градския съвет на БСП-София.\r\nВ позицията се казва още:\r\n\"Официалното признание пред медиите на заместник-кмета по направление \"Култура, образование, спорт и превенция на зависимости\"    д-р Тодор Чобанов, че 4000 деца в София чакат за постъпване в детски ясли, е доказателство за недостатъчните усилия на управляващите Столична община да се справят с проблема. Въпреки постоянните твърдения на столичния кмет и екипа й, че проблемите с липсата на места в детските градини и яслите са разрешени, сега се оказва, че нещата не стоят точно така.\r\nЗа никого не е тайна огромната демографска криза в България. Дълг на кмета на столицата и на нейния екип е да осигурят на младите родители всички необходими условия за нормалното отглеждане и израстване на техните деца. Това означава да се осигурят места в яслите за всички деца. Дълг на управляващите в София е да предложат правила, които гарантират справедлив и удобен начин за записване на децата в ясли и детски градини. Дълг, който все още чака своето решение.\r\nНие, общинските съветници от „БСП Лява България“, настояваме управляващите Столична община незабавно да обявят какви конкретни мерки ще бъдат предприети, за да разрешат час по-скоро проблема с недостига на места в детските ясли.\r\nНие заявяваме, че ще подкрепим тези мерки, за да изпълним дълга си пред гражданите, които са ни гласували своето доверие!\".", "date": "2017-06-08", "title": "Общинските съветници от „БСП Лява България“ в Столичния общински съвет: Силно сме обезпокоени от хроничния проблем с липсата на места в детските ясли в София"}
{"url": "http://www.focus-news.net/news/2017/06/08/2402745/dha-ima-tehnicheska-gotovnost-za-dostavka-na-turtsiya-na-ruskite-raketni-kompleksi-s-400.html", "text": "Директорът по международното сътрудничество и регионалната политика на руската корпорация „Ростех“ Виктор Кладов оповести, че е постигната договореност по техническите параметри на договора за доставка на Турция на ракетни комплекси С-400 „Триумф”, предаде информационната агенция Догу хабер ажансъ (ДХА). Потвърждението Кладов направи в изявления за ТАСС в отговор на въпрос дали делегация на „Рособоронекспорт” ще посети Турция за преговори по контракта. \r\nСъщевременно Кладов посочва, че самият договор все още не е подписан и дава следните обяснения: „Като продавачи ние показахме, че вече сме готови за извършване на доставките на този продукт от техническа и технологическа гледна точка; същността на техническите преговори  се състои именно в това. Останаха да бъдат разгледани въпросите по търговската, финансовата и политическата част”..\r\nГеорги ДИМОВ", "date": "2017-06-08", "title": "ДХА: Има техническа готовност за доставка на Турция на руските ракетни комплекси С-400"}
{"url": "http://www.focus-news.net/news/2017/06/08/2402748/montana-62-godishna-zhena-e-stanala-zhertva-na-telefonna-izmama-s-13-000-leva.html", "text": "На 7 юни 2017 г. около 09,00 ч. в ж.к. \"Младост\" в град Монтана неизвестен извършител заблудил в телефонен разговор 62-годишна жителка на с. Превала, че трябва да даде сумата от 30 000 лв за операция на дъщеря й. Това съобщиха от ОДМВР-Монтана. Жената предоставила парична сума в размер на 13 000 лв и две банкови карти, заедно с пин-кодовете към тях, като ги оставила под контейнер за смет в град Монтана. По случая е образувано досъдебно производство.", "date": "2017-06-08", "title": "Монтана: 62-годишна жена е станала жертва на телефонна измама с 13 000 лева"}
{"url": "http://www.focus-news.net/news/2017/06/08/2402747/dha-zapovedi-za-zadarzhane-na-20-bankeri-v-turtsiya.html", "text": "Главната републиканска прокуратура в Анкара е издала заповеди за задържане на 20 банкери, предаде информационната агенция Догу хабер ажансъ (ДХА). Същите са служители в различни банки, а обвиненията към тях са в рамките на мащабното разследване за разкриване на дейността на т.нар. „Терористична организация на гюленистите/Паралелна държавна структура” (ФЕТО/ПДС) в държавни и обществени институции и организации. Досега са задържани 11 души; всичките от тях вече са уволнени, или отстранени от длъжност, посочва още ДХА.", "date": "2017-06-08", "title": "ДХА: Заповеди за задържане на 20 банкери в Турция"}
{"url": "http://www.focus-news.net/news/2017/06/08/2402749/stara-zagora-dvizhenieto-po-pat-i-5-stara-zagora-dimitrovgrad-v-rayona-na-s-zagore-se-izvarshva-v-edna-lenta-poradi-katastrofa.html", "text": "Движението по път I-5 Стара Загора - Димитровград в района на с. Загоре, община Стара Загора, се извършва в една лента, поради катастрофа. Това съобщиха от пресцентъра на Агенция \"Пътна инфраструктура\".", "date": "2017-06-08", "title": "Стара Загора: Движението по път I-5 Стара Загора - Димитровград в района на с. Загоре, се извършва в една лента, поради катастрофа"}
{"url": "http://www.focus-news.net/news/2017/06/08/2402737/parlamentat-udalzhi-rabotnoto-si-vreme-do-priklyuchvane-na-debatite-i-glasuvaneto-na-parvo-chetene-na-zakona-za-kontsesiite.html", "text": "Парламентът удължи работното си време до приключване на дебатите и гласуването на първо четене на Закона за концесиите, предаде репортер на Агенция „Фокус”. Предложението за това бе направено от председателя на Правната комисия Данаил Кирилов и срещна подкрепата на 113 народни представители. \r\nИван ЛАЗАРОВ", "date": "2017-06-08", "title": "Парламентът удължи работното си време до приключване на дебатите и гласуването на първо четене на Закона за концесиите"}
{"url": "http://www.focus-news.net/news/2017/06/08/2402751/montana-kulturno-istoricheski-tsennosti-sa-izzeti-ot-50-godishen-mazh-v-berkovitsa.html", "text": "На 7 юни 2017 г. в сектор \"Противодействие на криминалната престъпност\" в ОДМВР е получен сигнал за съхранение на културно-исторически ценности от В.В. /50 г./ от град Берковица. Това съобщиха от ОДМВР-Монтана. При извършен личен обиск на В. В. в него са намерени 5 обекта с овална форма, наподобяващи монети и метална част от пръстен. При направено претърсване в имот в града, обитаван от В. В., са иззети 15 обекта, наподобяващи културно-исторически ценности. По случая са работили служители на сектор \"Престъпления, свързани с културно-исторически ценности\" при ГДНП, служители на сектор \"Противодействие на криминалната престъпност\" при ОДМВР Монтана и служители на Районно управление на МВР-Берковица. Образувано е досъдебно производство по чл. 278 от НК в ОДМВР-Монтана.", "date": "2017-06-08", "title": "Монтана: Културно-исторически ценности са иззети от 50-годишен мъж в Берковица"}
{"url": "http://www.focus-news.net/news/2017/06/08/2402753/blagoevgrad-novata-uprava-na-petrich-e-izplatila-4-004-461-leva-stari-dalgove-za-godina-i-osem-mesetsa-upravlenie.html", "text": "Новата управа на Петрич е изплатила 4 004 461 лева стари дългове за година и осем месеца управление. Това съобщиха от пресцентъра на Община Петрич. „Тези дългове оказаха своето влияние върху намеренията ни за благоустрояване на града и селата. Изплащаме ги от собствени средства. За сравнение ще ви кажа, че сумата от над 4 млн лв е достатъчна за цялостно асфалтиране например на път като километри Петрич-Рибник или построяването на нова спортна зала. Това няма да са и последните суми, които изплащаме за минали години управление” , каза пред медиите кметът Димитър Бръчков.\r\n Въпреки това Общината е успяла да закупи по спешност шест нови ВиК помпи, които да спасят града и три села /Митиново, Дрангово и Ръждак/от воден режим през летните месеци. 70 хиляди лева е инвестицията за тези съоръжения, две от които ще бъдат монтирани на първи подем при р. Струмешница, останалите ще захранват селата Кърналово, Михнево и Старчево. Това информира на днешния брифинг кметът на общината. По негови думи с новите помпи за града ще се намалят загубите на питейна вода, ще се спестят и средства за ел. енергия, защото на годишна база ВиК-дружеството  плаща между 400 и 600 хиляди лева за ток. Тези, които са закупени за изброените села пък ще увеличат дебита на подаваната питейна вода, за да няма режими през натоварените летни месеци. В посока вътрешноградска водопроводна мрежа на Петрич кметът посочи, че следва да се започне работа по подмяната на стари етернитови тръби с нови на 15 улици и отклонения в града, които са невралгични точки. Стойността на този проект е 390 хиляди лева, има избран изпълнител. За сравнение Бръчков изнесе справка, че назад във времето за девет години инвестициите във ВиК сектора за града са 610 хиляди лева, което безспорно налага и извода, че това е бил най-слабо реформираният сектор от предходната управа. Нови водоизточници ще има и за селата Марикостиново и Дрангово, които редовно през лятото са на режими. На следващо място пред медиите кметът отчете актуализираната транспортна схема за общинската, областна и републиканска мрежа. Въведени са нови разписания, съобразено с препоръките на местните кметове, работодатели, директори на училища и детски градини. Автобусите, които ще обслужват подгорието задължително ще влизат в селата Беласица и Камена, нови линии се разкриват и до най-голямото село Първомай. Започнал е и ремонтът на спортната зала в района на Гранична полиция, заделените средства са в размер на 190 хиляди лева от общинския бюджет. В ход е също процедурата за избор на изпълнител за изработване на Общ устройствен план на Петрич. 142 хиляди лева осигурява като финансиране МРРБ, 76 хил лева собствени средства на общината. Кметът Димитър Бръчков уточни, че други общини са готови от години с този план, който е стратегически за развитието на всяка една община. Следващ положителен от финансова гледна точка момент е, че Община Петрич вече е на свободния енергиен пазар, информира кмета. Очакват се икономии в размер на 50 хиляди лева на годишна база, тъй като разходът досега е бил в размер на 200 хил лева за всички 69 захранвани обекта в града и селата. Предстои започването на ремонти в детски градини, пенсионерски клубове, Дневен център „Надежда” и читалището в село Рупите. Общо от бюджет 2017 за тази цел са предвидени 142 хил лева. Другата седмица ще бъде обявена обществената поръчка за изкърпване на уличната мрежа, нова маркировка в града ще има преди учебната година, защото първо трябва да се сменят над 2 400 линейни метра водопроводи, обобщи кметът Димитър Бръчков в отговор на журналистически въпрос. До края на годината се очаква одобрение за цялостно асфалтиране на пътя Първомай – Старчево, който е третокласна републиканска мрежа. Общата дължина е 13 км. Досега пътят само частично е изкърпван.", "date": "2017-06-08", "title": "Благоевград: Новата управа на Петрич е изплатила 4 004 461 лева стари дългове за година и осем месеца управление"}
{"url": "http://www.focus-news.net/news/2017/06/08/2402735/pazardzhik-izpisani-sa-ot-bolnitsata-chetirimata-nelegalni-migranti-postradali-pri-katastrofata-na-magistrala-trakiya-dvama-ostavat-v-intenzivnoto.html", "text": "В добро общо състояние са изписани четиримата нелегални мигранти, които бяха настанени в Областната болница в Пазарджик след тежка катастрофа на автомагистрала „Тракия“, съобщи за Радио „Фокус“ – Пазарджик д-р Васил Вълчев, началник на МБАЛ - Пазарджик. Те бяха настанени в Хирургично отделение на болницата и след като са стабилизирани, са освободени. Четиримата мъже, които са двама афганистанци, пакистанец и иракчанин, са предадени на служители на звено „Миграция“ към ОД МВР - Пазарджик и ще бъдат изпратени в Дом за временно настаняване на бежанци. \r\n„Тежко остава състоянието на другите двама мъже, които все още са в ОАРИЛ. На единия от тях трябва да се извърши операция на лицето и най-вероятно, когато бъде стабилизиран, ще бъде изпратен в Лицево-челюстна хирургия в Пловдив. Беше върнат и един от мъжете, който бе пациент също на Лицево-челюстната хирургия в Пловдив. Сега той е настанен в Неврохирургията в Пазарджик и му предстои днес операция, тъй като има засегнат трети лумбален прешлен“, обясни д-р Вълчев. \r\nНа всички пострадали при катастрофата на магистрала „Тракия“ са им направени и изследвания за инфекциозни заболявания, чиито резултати са отрицателни.\r\nАлбена ЖИЛЕКОВА", "date": "2017-06-08", "title": "Пазарджик: Изписани са от болницата четиримата нелегални мигранти, пострадали при катастрофата на магистрала „Тракия“, двама остават в интензивното"}
{"url": "http://www.focus-news.net/news/2017/06/08/2402750/mvr-otkriti-sa-zhivi-i-nevredimi-trite-momicheta-ot-selo-ivanovo.html", "text": "Открити са живи и невредими трите момичета от село Иваново, съобщиха от пресцентъра на МВР. Оперативните действия на криминалистите в страната започнаха веднага, след като момичетата  бяха обявени за държавно издирване по молба на дядо им. В хода на предприетото разследване, вчера вечерта, те са открити живи и невредими на адрес в Плевен. Според събраните до момента данни върху тях не е било упражнявано насилие, те са напуснали доброволно дома на дядо си. \r\nНаложена им е полицейска закрила, предстои децата да бъдат предадени на компетентните органи в Русе.\r\nТрите сестри на  15, 16 и 17 години, бяха обявени за общодържавно издирване, след като дядо им се обърна с молба в полицията. По негови данни момичетата са напуснали дома му в нощта на 29 май т.г. и оттогава следите им се губели.", "date": "2017-06-08", "title": "МВР: Открити са живи и невредими трите момичета от село Иваново"}
{"url": "http://www.focus-news.net/news/2017/06/08/2402695/plovdiv-dannite-ot-mobilnata-stantsiya-za-monitoring-na-vazduha-v-selo-shishmantsi-sa-pod-normite-za-zamarsyavane.html", "text": "Данните, регистрирани от мобилната автоматична станция за мониторинг на въздуха в пловдивското село Шишманци, показват стойности на замърсяване далеч под нормативно определените по всички измервани показатели. Това съобщиха за Радио „Фокус“ – Пловдив от Регионалната инспекция по околната среда и водите. Проследени са стойностите на серни и азотни газове, фини прахови частици, толуен, бензен и други. Измерванията ще продължат до окончателното потушаване на пожара в склада за преработка на пластмасови отпадъци. Поставянето на постоянна мобилната автоматична станция в Шишманци бе предприето на 6 юни поради тлеенето на пожара и емитирането на замърсители от площадката.\r\nТони МИХАЙЛОВ", "date": "2017-06-08", "title": "Пловдив: Данните от мобилната станция за мониторинг на въздуха в село Шишманци са под нормите за замърсяване"}
{"url": "http://www.focus-news.net/news/2017/06/08/2402741/sky-news-predsrochnite-parlamentarni-izbori-vav-velikobritaniya-protichat-pri-zasileni-merki-za-sigurnost.html", "text": "Предсрочните парламентарни избори във Великобритания протичат при засилени мерки за сигурност, предава Sky News.\r\n„Охраната около избирателните секции непрекъснато се наблюдава и попълва от местните полицейски сили“, уточниха правоохранителните органи. \r\n\"Налице е план, който да гарантира, че ресурсите са разпределени по подходящ начин\", увериха властите. \r\nПолицейски служител в Уилтшър съобщи, че макар да няма разузнавателна информация за заплаха за окръга или за по-широкия регион, е изпратена въоръжена полиция, която да съблюдава спазването на реда и да гарантира сигурността в изборния ден.Тереза Герова", "date": "2017-06-08", "title": "Sky News: Предсрочните парламентарни избори във Великобритания протичат при засилени мерки за сигурност"}
{"url": "http://www.focus-news.net/news/2017/06/08/2402759/antoni-stoyanov-nominiran-ot-evrodeputata-momchil-nekov-specheli-nagradata-evropeyski-grazhdanin-na-godinata.html", "text": "Антони Стоянов, номиниран от евродепутата Момчил Неков, спечели наградата „Европейски гражданин на годината“. Това съобщиха от пресофиса на Момчил Неков. Отличието се връчва за принос в утвърждаването на европейските ценности и култура\r\n„Изключително съм щастлив, че номинираният от мен директор на Софийска математическа гимназия Антони Стоянов спечели тази престижна награда. Това е признание за личния му принос в развитието на българските ученици и обучението им в така необходимите днес умения като конкурентоспособност, креативност, иновативно мислене. Наградата е признание и за българското учителство, което възпитава в децата традиционните ценности като любов към науката, родолюбие и борбеност“. Това заяви евродепутатът Момчил Неков при обяваването на спечелилата номинация.\r\nКато директор на Софийска математическа гимназия и като преподавател Антони Стоянов работи усилено за развитието на младежите като способни и образовани европейски граждани. Голяма част от учениците на гимназията продължават обучението си в Европа и се реализират като успешни специалисти. Под ръководството на Стоянов учениците печелят десетки състезания. Училището е лидер сред най-добрите и желани учебни заведения. Най-много зрелостници на гимназията са сред удостоените с Национална диплома от МОН.\r\nМомчил Неков издигна кандидатурата на Антони Стоянов за наградата на Европейския парламент „Европейски гражданин на годината“ заради постиженията на гимназията и личните му качества на успешен мениджър в образованието. Церемонията по награждаването ще се състои на 21 септември в София.", "date": "2017-06-08", "title": "Антони Стоянов, номиниран от евродепутата Момчил Неков, спечели наградата „Европейски гражданин на годината“"}
{"url": "http://www.focus-news.net/news/2017/06/08/2402757/montana-mikrobus-na-norvezhki-grazhdanin-e-izgoryal-v-s-zamfirovo.html", "text": "На 7 юни 2017 г. в 03.30 ч. дежурен служител при РСБПЗН-Берковица получил сигнал за възникнал пожар в микробус \"Фолксваген Транспортер\" с норвежки регистрационен, паркиран в с. Замфирово, общ. Берковица. Това съобщиха от ОДМВР-Монтана. Местопроизшествието е посетено от дежурна оперативна група. При извършения оглед е установено, че автомобилът е собственост на поданик на Кралство Норвегия. Вследствие на възникналия пожар напълно е изгорял автомобилът. По случая е образувано досъдебно производство по чл. 331, ал. 1 от НК в РУ Берковица. \r\nПричината за пожара е в процес на установяване. По случая работи РУ Берковица.", "date": "2017-06-08", "title": "Монтана: Микробус на норвежки гражданин е изгорял в с. Замфирово"}
{"url": "http://www.focus-news.net/news/2017/06/08/2402752/krum-zarkov-bsp-za-balgariya-nyama-yasna-politicheska-otgovornost-zad-zakonoproekta-za-kontsesiite.html", "text": "Няма ясна политическа отговорност зад този законопроект. Това заяви от парламентарната трибуна народният представител от ПГ на „БСП за България” Крум Зарков, по време на дебатите по първо четене на Зоконопроекта за концесиите, предаде репортер на Агенция „Фокус”. „Това е първият много сериозен законопроект, който 44-то Народно събрание има да обсъжда. За съжаление обсъжданията не са необходимото ниво. Законопроектът бе внесен на 30 май, следобед,  в деловодството на Народното събрание, няколко часа по-късно разгледан от Правната комисия без тя да има време да се запознае с него, нито с директивата, който той би трябвало да транспонира”, подчерта Зарков. По думите му този законопроект трябва да се обсъжда достатъчно подробно, защото засяга огромна част от българската икономика и „остатъка на българското богатство”. „Странно е именно и това, че в миналия парламент, същият законопроект бе внесен от Министерски съвет”, заяви Зарков. „Днес тази тенденция на размиване и бягство от политическата отговорност продължава”, допълни още той. \r\nВ реплика председателят на Правната комисия Данаил Кирилов подчерта, че европейската директива, която се транспонира със законопроекта е най-високия стандарт в тази област. \r\nИван ЛАЗАРОВ", "date": "2017-06-08", "title": "Крум Зарков, „БСП за България”: Няма ясна политическа отговорност зад Законопроекта за концесиите"}
{"url": "http://www.focus-news.net/news/2017/06/08/2402758/rts-sarbiya-navodneniyata-v-sarbiya-vzeha-zhertva-pod-voda-ostavat-desetki-domove.html", "text": "Възрастна жена стана жертва на наводненията, които връхлетяха северната част на Сърбия в следобедните часове на сряда след проливните дъждове, предава Радио-телевизија Србије.\r\nСтихията остави под вода района на град Вършац, където бяха евакуирани над 40 души. В региона бяха наводнени десетки къщи, а на място бе изпратена жандармерия, за да окаже помощ на бедстващото население. \r\nВ нощта срещу четвъртък нивата на придошлите води започнаха да спадат и ситуацията постепенно се нормализира. Тереза Герова", "date": "2017-06-08", "title": "РТС (Сърбия): Наводненията в Сърбия взеха жертва, под вода остават десетки домове"}
{"url": "http://www.focus-news.net/news/2017/06/08/2402756/ministar-lilyana-pavlova-pravitelstvoto-otpuska-28-mln-lv-za-uvelichavane-na-kapitala-na-ndk.html", "text": "Правителството отпуска 28 млн. лв. за увеличаване на капитала на НДК. Това каза на брифинг след правителственото заседание министърът за българското председателство на Съвета на ЕС  през 2018 г. Лиляна Павлова, предаде репортер на Агенция \"Фокус\".  \"На днешното заседание на МС, по предложение на министъра на финансите и мое, беше взето решение за увеличаване на капитала НДК  в размер на 28 млн. лв.\", съобщи Павлова. \r\nСредствата се отпускат за 4 важни компонента. \"Първият е за увеличение на допълнителни дейности, свързани с осигуряването на сключените вече договори за проектиране, строителство и ремонт на сградата на НДК и съответното ДДС\", уточни тя. По думите й при предишното увеличение на капитала на НДК одобрената сума не е била отпусната в пълен размер. \"Затова отпускаме 7 млн. лв., които са били одобрени в предишно увеличение на капитала на НДК преди година и половина, но не са били отпуснати реално“, поясни Павлова.\r\nМинистърът поясни, че следващата стойност е малко над 7 млн. лв. с ДДС, които се предоставят на НДК, за да се анексира договорът за строителство и ремонт на сградата - за финансиране на всички дейности, които са допълнително възникнали или не са били предвидени в досегашния договор за строителство.\r\n\"Третият компонент включва сума в размер на 1,8 млн. лв. с ДДС, която се отпуска за допълнително анексиране на договора за озвучаване и изграждане на съответното оборудване за международния пресцентър, който трябва да бъде изграден в НДК. В досегашния договор това не е било предвидено\", допълни Лиляна Павлова.\r\n\"Сумата в размер на до 12 млн. лв. с ДСС, за последния компонент, е за изграждането на единна глобална система за сигурност. Предвид повишените и допълнително изпратени нови изисквания за сигурност се налага провеждането на нова обществена поръчка в размер до тази сума, в резултат на която да бъдат изградени специални системи за сигурност на сградата на НДК\", обясни Павлова и уточни, че това включва система за видеонаблюдение, система за управление и контрол на достъпа, допълнителна система, в която да са обвързани тези системи.\r\nМариела РУСЕВА", "date": "2017-06-08", "title": "Министър Лиляна Павлова: Правителството отпуска 28 млн. лв. за увеличаване на капитала на НДК"}
{"url": "http://www.focus-news.net/news/2017/06/08/2402754/makedoniya-yunesko-poiska-spirane-na-stroitelstvoto-v-ohrid-obzor.html", "text": "Доклад на ЮНЕСКО е поискал незабавното спиране на строителството в района на Охридския защитен район, включително високоскоростния път Охрид - манастира \"Св. Наум\" и на ски-центъра на планината Галичица, съобщават македонските медии.\r\nЕлектронното издание \"МКД\" извежда в заглавие констатацията от доклада: \"Разполагате с две години, за да отстраните всички констатирани проблеми.\" Според изданието, ако не се предприемат необходимите мерки, през 2019 г. Охрид ще бъде включен в списъка на ЮНЕСКО за \"Световно наследство в опасност\".\r\nСпоред държавната агенция \"Макфакс\" експертите на ЮНЕСКО виждат главна опасност за Охрид в строителството на ски-центъра и на пътя за Галичица и отбелязва, че местните еколози протестират в продължение на три години срещу промяната на границите на защитените зони в планината.\r\nОхридското издание \"Ohridnews\" цитира Александра Буяроска от от екологичното дружество \"Фронт 21/42\", според която \"без съмнение проектите, започнати от бившото правителство ще доведат до унищожаване на ценностите на Охридския регион, заради които той е поставен под защитата на ЮНЕСКО\".\r\nЕлектронното издание \"Позитив\" пише \"ЮНЕСКО иска прекратяване на проекта за ски-център на Галичица и на проектирания нов скоростен път А3, които засягат защитените зони в планината.\"\r\nСпоред вестник \"Нова Македония\" докладът на ЮНЕСКО не води до цялостен отказ от проектите, които предстои да се изградят, а само на част от тях, които влизат в противоречие с териториите, поставени под защита на световната организация.\r\nПротивоположно е мнението на \"Репортер\", който смята, че всички инвестиционни проекти трябва да бъдат забранени, ако Охрид не иска да изгуби статута си на град на ЮНЕСКО.\r\nТова становище се застъпва от \"Либертас\", Радио \"МОФ\", Телевизия \"Канал 5\", електронните издания \"А1 ОN\", \"Сакам да кажам\", \"24 Вести\" и др.", "date": "2017-06-08", "title": "Македония: ЮНЕСКО поиска спиране на строителството в Охрид (ОБЗОР)"}
{"url": "http://www.focus-news.net/news/2017/06/08/2402760/zam-ministar-denitsa-nikolova-nad-300-mln-leva-sa-zalozhenite-sredstva-v-merkite-za-energiyna-efektivnost-v-oprr-2014-2020.html", "text": "В мерките за енергийна ефективност в ОП „Региони в растеж“ 2014-2020 са заложени над 300 млн. лева като общ бюджет. Това каза пред журналисти в Бургас заместник-министърът на регионалното развитие и благоустройството Деница Николова, предаде кореспондент на Радио „Фокус“ - Бургас. „Всичко зависи от активността на общините за това, каква част от тези средства ще бъде отделена за многофамилните жилищни сгради, т.е. за собствениците и съответно за големите блокове“, обясни Николова. Тя подчерта, че няма да има доплащане от страна на собствениците: „Няма да има доплащане, що се касае до ресурса, който предоставяме към общините за многофамилните жилищни сгради“. \r\n„Няма такава община на територията на страната, която да не е подала заявление и съответно да няма своята ангажираност в целия процес“, каза още Николова. Към настоящия момента общините са подали своите проектни предложения, включващи санирането на конкретни сгради. „Предвижда се да се подават и още за ресурса, с който разполагаме и няма да има съфинансиране в частта, която се отнася до оперативната програма“, каза още заместник-министър Деница Николова.\r\nМария РУСЕВА", "date": "2017-06-08", "title": "Зам.-министър Деница Николова: Над 300 млн. лева са заложените средства в мерките за енергийна ефективност в ОПРР 2014-2020"}
{"url": "http://www.focus-news.net/news/2017/06/08/2402761/yambol-kmetat-georgi-slavov-izdade-zapoved-za-reglamentiranite-mesta-za-kapane-prez-letniya-sezon.html", "text": "Със заповед на кмета на община Ямбол Георги Славов се регламентират местата за къпане през летния сезон, съобщиха от пресцентъра на Община Ямбол. Забранява се къпането в коритото на река Тунджа на територията на общината, водоемите в местността „Гърлата”, язовир „Двата чучура”, познат като „Кринчовица”, гребния канал, Главен напоителен канал 7 на територията на община Ямбол, както и Открития плувен басейн в комплекс „Вега“. \r\n      Закритият плувен басейн на Гимназия „Васил Левски” е определен като разрешено за къпане място.\r\n      Задължават се дружествата, които отговарят за съответните обекти да ги обезопасят съобразно изискванията на Наредбата за водноспасителна дейност и обезопасяване на водни площи.", "date": "2017-06-08", "title": "Ямбол: Кметът Георги Славов издаде заповед за регламентираните места за къпане през летния сезон"}
{"url": "http://www.focus-news.net/news/2017/06/08/2402746/pazardzhik-bchk-osiguri-drehi-na-chetirimata-izpisani-ot-oblastnata-bolnitsa-nelegalni-migranti-pomaga-i-pri-identifitsiraneto-im.html", "text": "БЧК – Пазарджик осигури бельо, дрехи и обувки на четиримата изписани от Областната болница нелегални мигранти, които пострадаха при тежката катастрофа на автомагистрала „Тракия“, съобщи за Радио „Фокус“ – Пазарджик Живко Дишков, директор на Областната организация на БЧК в Пазарджик. По думите му, мигрантите не са имали никакви дрехи и личен багаж. „Ние като институция влязохме във връзка с ръководството на Областната болница и със звено „Миграция“ към ОД МВР - Пазарджик, за да предложим нашата помощ при идентифицирането на лицата. БЧК разполага на национално ниво със своя служба за издирване на хора и можем да бъдем полезни в тази посока, защото става въпрос за човешки съдби и не бива да бъде прикривана информация“, подчерта Дишков. Той каза също, че БЧК е предприемал и преди такива действия и процесът е отработен на високо ниво.\r\nАлбена ЖИЛЕКОВА", "date": "2017-06-08", "title": "Пазарджик: БЧК осигури дрехи на четиримата изписани от Областната болница нелегални мигранти, помага и при идентифицирането им"}
{"url": "http://www.focus-news.net/news/2017/06/08/2402766/unian-varhovnata-rada-opredeli-prisaedinyavaneto-kam-nato-kato-osnovna-tsel-na-ukrainskata-vanshna-politika.html", "text": "Украинският парламент определи членството в НАТО като основна външнополитическа цел на страната, предава информационната агенция УНИАН.\r\nВ четвъртък Върховната рада прие с подкрепата на 276 от общо 357 депутати предложените изменения на външнополитическия курс на страната. В новия акт се предвижда, че основните принципи на външната политика на Украйна ще бъде задълбочаване на сътрудничеството с Алианса с цел присъединяването на страната към западния отбранителен съюз. \r\n„Против“ новия закон в пълен състав гласува парламентарната фракция на „Опозиционен блок\"..Тереза Герова", "date": "2017-06-08", "title": "УНИАН: Върховната рада определи присъединяването към НАТО като основна цел на украинската външна политика"}
{"url": "http://www.focus-news.net/news/2017/06/08/2402763/bchk-organizira-konferentsiya-na-tema-domashnite-grizhi-uspeshen-model-za-integrirani-zdravno-sotsialni-uslugi-v-obshtnostta-na-9-yuni.html", "text": "В България, както и в останалите европейски държави сред приоритетите на следващите десетилетия ще са разрешаването на демографската криза, грижите за застаряващото население и осигуряването на достойни старини на нашите родители и близки. Това съобщиха от пресцентъра на Българския Червен кръст (БЧК). Напредването на възрастта и здравните проблеми няма да подминат никого и трябва да подходим към тях с ясен поглед за преодоляването им, за снижаване на разходите и осигуряване на продължителен и активен живот на българските граждани. Българският Червен кръст с подкрепата на Швейцарското посолство организира на 9 юни 2017 г. от 10.00 ч. в зала „Сердика“ на хотел „Балкан“ /бивш „Шератон“/ конференция на тема „Домашните грижи – успешен модел за интегрирани здравно-социални услуги в общността“.\r\nВ откриването на конференцията ще участват: председателят на БЧК акад. Христо Григоров, посланикът на Конфедерация Швейцария Денис Кнобел, председателят на парламентарната комисия по здравеопазване д-р Даниела Дариткова, председателят на парламентарната комисия по труда, социалната и демографската политика д-р Хасан Адемов, министърът на труда и социалната политика Бисер Петков,  зам.-министърът на здравеопазването Лидия Нейчева, ръководителят на „Международно сътрудничество“ на Швейцарския Червен кръст Беат фон Даникен.\r\nВ рамките на събитието, от 11,15 часа, е организирана пресконференция за представителите на медиите.\r\nПроектът „Домашни грижи за независим и достоен живот“ дава отговори на множество важни въпроси:\r\n- Има ли алтернатива за възрастните и самотни хора в България, за да продължат те да живеят достойно в своите домове и да се чувстват по-малко уязвими?\r\n- Докъде стигна регулацията на интегрираните здравно-социални услуги в домашна среда и с какво проект „Домашни грижи за независим и достоен живот“ допринесе за нея?\r\n- Колко струва издръжката на един пациент годишно при осигуряване на редовни професионални интегрирани здравно-социални услуги в дома? И това по-евтино ли е от болничен престой за същото време?\r\n- Какви са тенденциите в страните от Източна Европа, както и в целия ЕС, в контекста на нарастващи нужди от обгрижване на възрастните хора и намаляващи човешки и финансови ресурси?\r\nВ програмата на конференцията са включени дискусии върху новия модел на интегрирани здравно-социални услуги, въведен чрез проекта „Домашни грижи“ на БЧК, както и върху следващите стъпки и предизвикателствата пред неговата устойчивост и прилагането му в цялата страна. \r\nОсъществяването на проект „Домашни грижи за независим и достоен живот“ /2012-2017/ от Български Червен кръст, съвместно с Министерство на здравеопазването, Министерство на труда и социалната политика и Швейцарски Червен кръст  доведе до създаването на предпоставки за трайно въвеждане и устойчиво предоставяне за първи път в България на интегрирани здравно-социални услуги в домашна среда за възрастни хора. С подкрепата на Швейцарската агенция за сътрудничество и развитие бяха създадени четири Центъра „Домашни грижи“ в област Враца, в които екипи от медицински сестри и домашни помощници предоставят комплексни здравни грижи и социални услуги в домашна среда на повече от 400 уязвими и самотни възрастни хора. Обединените усилия на всички партньори, с активното участие на съсловните организации, НПО и доставчици на услуги, доведоха до първата законодателна уредба на интегрираните здравно-социални услуги през 2015 г. Бяха направени и първи крачки към изграждането на подходящи модели на обучение на кадрите в тази сфера, стандарти за качество и финансови механизми.", "date": "2017-06-08", "title": "БЧК организира конференция на тема „Домашните грижи – успешен модел за интегрирани здравно-социални услуги в общността“ на 9 юни"}
{"url": "http://www.focus-news.net/news/2017/06/08/2402762/pavel-pavlov-kmet-na-selo-kochevo-12-chasov-patrul-protivodeystva-na-prestapnostta-v-obshtina-sadovo-koeto-e-problem.html", "text": "12-часов патрул противодейства на престъпността в община Садово, което е проблем. Това заяви пред Радио „Фокус” - Пловдив кметът на село Кочево Павел Павлов. По думите му, преди време в общината е имало 24-часов патрул, но сега полицаите не достигат. „Ако стане проблем, звъни се на тел. 112 и ни изпращат полицаи от Асеновград или от Пловдив”, каза Павлов. „Ако патрулът е в Садово, би могло да се реагира по-бързо“, смята кметът. От Община Садово и селските кметове са писали до всички отговорни институции за проблема, но няма решение засега. Всяка година има пенсионирали се полицаи, а не се назначават нови. По думите на кмета, в момента полицаите в общината са около 6 души, недостигът на човешкия ресурс е голям проблем. Павел Павлов е доволен, че в село Кочево няма престъпност, но „когато има достатъчно полиция, хората биха били по-спокойни“, смята той.\r\nИначе в селото почти всички улици са осветени. Остават за подмяна още няколко осветителни тела, което ще бъде свършено тази година.\r\nЦветана ТОНЧЕВА", "date": "2017-06-08", "title": "Павел Павлов, кмет на село Кочево: 12-часов патрул противодейства на престъпността в община Садово, което е проблем"}
{"url": "http://www.focus-news.net/news/2017/06/08/2402765/gabrovo-malniya-opozhari-podstantsiya-v-tryavna.html", "text": "Мълния опожари подстанция в Трявна. Сигнал за произшествието е получен малко след 15.30 часа вчера, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. В следствие на паднала мълния е унищожено цялото техническо оборудване на съоръжението. В ликвидиране на произшествието са участвали един противопожарен автомобил и двама пожарникари от Районната служба в Трявна. \r\nОт Районната дирекция на пожарната в Габрово припомнят, че на интернет сайта на институцията има публикувани препоръки и правила за защита при гръмотевични бури с мълнии и градушки. Основното, ако бурята ни завари навън, е стоим далеко от високи дървета и при възможност да седнете/стъпи на сух предмет.\r\nЛуиза ТРАНЧЕВА", "date": "2017-06-08", "title": "Габрово: Мълния опожари подстанция в Трявна"}
{"url": "http://www.focus-news.net/news/2017/06/08/2402770/kardzhali-v-grada-e-zadarzhan-35-godishen-mazh-nanesal-udari-s-buhalka-na-zhitel-na-smolyan.html", "text": "В Районно управление на МВР-Кърджали за срок до 24 часа е задържан 35-годишен жител на областния град, който в 19.00 часа на 7 юни 2017 г. на обществено място нанесъл удари с ръце и бухалка в областта на лицето на жител на град Смолян. Това съобщиха от ОДМВР-Кърджали. Извършва се проверка.", "date": "2017-06-08", "title": "Кърджали: В града е задържан 35-годишен мъж, нанесъл удари с бухалка на жител на Смолян"}
{"url": "http://www.focus-news.net/news/2017/06/08/2402774/vidin-6440-kasa-tsigari-bez-banderol-sa-izzeti-pri-spetsializirana-operatsiya-v-oblastta.html", "text": "Общо 6440 къса цигари без бандерол са иззети вчера в хода на проведена специализирана операция на територията на област Видин. Това съобщиха от ОДМВР-Видин. Полицейски служители извършили проверки в пет имота в кв.”Нов път”. Иззети били 5 060 къса цигари „Business Royals”. Двама мъже, на 31 и 53 години, били задържани в полицейския арест за престъпление по чл.234 от НК. Малко по-късно, в град Белоградчик, униформените открили и иззели общо 1 380 къса „Marble” от дома и търговския обект на 66-годишна жена. Работата по случаите продължава.", "date": "2017-06-08", "title": "Видин: 6440 къса цигари без бандерол са иззети при специализирана операция в областта"}
{"url": "http://www.focus-news.net/news/2017/06/08/2402771/varna-obshtinskite-savetnitsi-ot-gerb-organizirat-priemni-za-grazhdani-ot-13-do-16-yuni.html", "text": "Общинските съветници от ПП ГЕРБ - Варна Славчо Славов, Пейчо Бюлбюлев, Юлияна Боева и Станислав Иванов ще се срещнат с граждани в дните от 13 до 16 юни, съобщиха от пресцентъра на партията.\tПриемното време на общинските съветници ще бъде от 14:00 до 16:00 часа в офиса на партията на ул. „Георги Бенковски” №1. Записвания могат да се правят на тел: 052 / 600 015.\r\nПриемният ден на Славчо Славов е на 13 юни, вторник, на Пейчо Бюлбюлев – на 14 юни, сряда, на Юлияна Боева – на 15 юни, четвъртък, на Станислав Иванов – на 16 юни, петък.", "date": "2017-06-08", "title": "Варна: Общинските съветници от ГЕРБ организират приемни за граждани от 13 до 16 юни"}
{"url": "http://www.focus-news.net/news/2017/06/08/2402767/stara-zagora-dvama-dushi-sa-postradali-pri-katastrofa-v-rayona-na-selo-zagore.html", "text": "Двама души са пострадали при катастрофа в района на село Загоре, съобщиха за Агенция „Фокус” от Областната дирекция на МВР – Стара Загора. Сигналът за инцидента е подаден в 10.05 часа. Ударили са се лек автомобил и товарен микробус на пътя Стара Загора – Димитровград . При удара са пострадали двама души: мъж и жена, които са откарани в Спешния центъра на областния град за преглед.", "date": "2017-06-08", "title": "Стара Загора: Двама души са пострадали при катастрофа в района на село Загоре"}
{"url": "http://www.focus-news.net/news/2017/06/08/2402755/dobrich-provezhda-se-razsledvane-za-prestapleniya-po-sluzhba-v-mina-obrochishte-danachni-prestapleniya-neokazvane-na-sadeystvie-na-organ-na-vlastta.html", "text": "По лично разпореждане на главния прокурор Сотир Цацаров, на 5 юни Окръжна прокуратура – Добрич започна спешна проверка по реда на надзора за законност в мината за добив на обогатена манганова руда в „Оброчище“. Това съобщиха от пресцентъра на Прокуратурата.  \r\nРезултатите от проверката до настоящия момент са следните: \r\nИзвършен е анализ на всички образувани до сега досъдебни производства, свързани с дейността на мината. През последните 3 години те са следните: \r\n- за причиняване на смърт на миньор в подземна галерия при трудова злополука през 2015г. -престъпление по чл. 123, ал.1 от НК; \r\n- за причиняване на средна телесна повреда на багерист на повърхността през 2015г. – престъпление по чл. 134 от НК; \r\n- за причиняване на средна телесна повреда, причинена на миньор под земята при срутване на скална маса в галерия през 2017 г. - престъпление по чл. 134 от НК. \r\nАнализът на водените разследвания сочи, че броят на пострадалите миньори от трудови злополуки постоянно се увеличава. \r\nПоради това окръжният прокурор на ОП Добрич е извършил проверка на действията на Дирекция „Инспекция по труда“ - гр. Добрич. Установено е, че при проверките, извършени от Инспекцията по труда, в мината са били констатирани постоянно извършващи се нарушения на правилата за здравословни и безопасни условия на труд от работодателя „Евроманган“ ЕАД. От Дирекция „Инспекция по труда“ – гр. Добрич са установили, че на работниците не са извършвани никакви периодични медицински прегледи и не е осигурено обслужването им от някоя регистрирана Служба по трудова медицина. Дирекция „Инспекция по труда“ - гр. Добрич са съставяли актове за установяване на тези административни нарушения, издавани са наказателни постановления, с които са налагани глоби на дружеството, но тези глоби не са заплатени. \r\nУстановено е също, че концесионерът „Евроманган“ ЕАД активно противодейства на инспекторите от Инспекцията по труда да извършват проверки. Тези данни са послужили за образуване на досъдебно производство срещу виновното лице за това, че през м. март 2017 г., в с. Църква, общ. Балчик, като е длъжен по закон да даде съдействие на орган на властта на инспектори от Дирекция „Инспекция по труда“ - гр. Добрич, не сторил това, след като е надлежно поканен - престъпление по чл. 275, ал.1 от НК. \r\nНеплащането на наложените от „Инспекция по труда“ - гр. Добрич глоби даде основание на Окръжна прокуратура – Добрич да разпореди на директора на ТД на НАП - Варна, офис Добрич, извършване на щателна проверка за наличие или липса на ликвидни и изискуеми вземания на държавата от „Евроманган“ ЕАД - с. Църква, които не са платени – от данъци, глоби, такси и др. Тази проверка е за събиране на данни за престъпление по чл. 227б, ал.2 от НК /спиране на плащанията и непоискване от съда дружеството да бъде обявено в несъстоятелност/. Ако концесионерът „Евроманган“ ЕАД изпадне в несъстоятелност и това бъде обявено от съда, договорът следва да бъде прекратен съгласно чл. 31, ал.1, т.4 от Договора за концесия на мина „Оброчище“. \r\nОкръжният прокурор на Окръжна прокуратура – Добрич е провел и лична среща с миньори от мина „Оброчище“, от които е уведомен, че те добиват много повече руда от това, което се документира, а концесионерът крие от държавата действителния добив. Тези данни се проверяват чрез изискване на информация от Регионална дирекция „Морска администрация“ - гр. Варна. Получен е към момента диск от РД „МА“ – Варна с информацията за последните 10 години от кое българско пристанище какво количество манганова руда е изнесено през всяка една от тези години. Изискани са от Министерството на енергетиката копия от цялата документация, свързана с конкретния договор за концесия. \r\nВ хода на проверката прокуратурата е установила, че има разминаване между данните за изнесеното количество руда и описаното в Годишните финансови отчети на дружеството. Данните от РД „МА“ – Варна и документите, предоставени от Министерството на енергетиката сочат, че лица от Министерството на енергетиката, които в качеството си на представители на държавата по договора и членове на Контролен съвет /чл. 27, ал. 2 от Договора/, е трябвало да извършват контрол на концесията, а те не са извършвали такъв. \r\nВ чл. 7, ал.2 от Договора за концесия, задълженията на концесионера за описани в 24 точки, т.е. има 24 различни по характер задължения. Само едно от тези задължения /по т.2/ е да се плаща дължимото концесионно възнаграждение при условия и в срокове, определени в договора. За изпълнението от страна на концесионера на останалите 23 негови задължения никой в Министерството на енергетиката никога не е проверил нищо. \r\nИзяснява се дали неизпълнението на задълженията на тези длъжностни лица е било умишлено и с цел да ощети държавата и дали е извършено престъпление по служба. \r\nУстановени са данни за евентуално извършено данъчно престъпление, поради което е разпоредена данъчна проверка и ревизия. През последния 5-годишен данъчен период „Евроманган“ ЕАД - с. Църква въобще не е било проверявано от НАП, а при предходната ревизия, която е била извършена през 2012г. и е обхващала периода до 2011 г., никой от ревизиращия екип не е проверил какви са били действителните количества изнесена от страната и продадена в чужбина руда.   \r\nВ чл. 16, ал.3 от Договора е предвидено концесионното възнаграждение да не е някаква постоянна ежегодна сума, а да се формира „като процент от нетния размер на приходите от продажби на крайните продукти на база утвърдена от концедента номенклатура на крайните продукти от добива и преработката на рудата /по Приложение № 7 към Договора/“. Това означава, че укриването на част от фактически добито и изнесено от страната с кораби количество руда е укриване на концесионно възнаграждение, дължимо на държавата, от една страна, а от друга – продажбата на контрагенти в чужбина на манганова руда е данъчно облагаема сделка, за която концесионера дължи данъци. \r\nОкръжна прокуратура – Добрич е разпоредила и проверка и на ДАНС. Указано е чрез Дирекция „Финансово разузнаване“ на ДАНС да изяснят дали лица, свързани с концесионера изнасят пари от държавата ни в нарушение на правилата, уреждащи сделките и плащанията между местни и чуждестранни лица и презграничните преводи и плащания, регламентирани във Валутния закон и подзаконовите актове по прилагането му. \r\nПри извършената на място на 05.06.2017 г. проверка лично от окръжния прокурор на Добрич е констатирано, че промишлената отпадна вода, която е била използвана в производствения процес за добив на руда под земята, въобще не се пречиства по никакъв начин и директно се излива в р. Батовска на няколко километра от устието ѝ, което се намира в южния край на курорта Албена. Помпите, с които тази замърсена с тежки метали вода, се е изпомпвала от галериите на повърхността и от там – по дере в реката, са били пускани през нощта, когато няма опасност нещо да бъде видяно. \r\nТези данни сочат на извършено престъпление по чл. 352, ал.1 от НК, което също ще се разследва. \r\nПроверките продължават.", "date": "2017-06-08", "title": "Добрич: Провежда се разследване за престъпления по служба в мина „Оброчище“, данъчни престъпления, неоказване на съдействие на орган на властта"}
{"url": "http://www.focus-news.net/news/2017/06/08/2402764/rs-evropa-yohanes-han-pristiga-na-poseshtenie-v-belgrad-planirana-e-sreshta-s-aleksandar-vuchich.html", "text": "Еврокомисарят по въпросите на европейската политика за съседство и преговорите за разширяване Йоханес Хан пристига в четвъртък на посещение в Белград, където ще открие регионална конференция, насочена към увеличаване на инвестициите в страните от Западните Балкани, предава „Радио Свободна Европа“ в македонската си редакция.\r\nФорумът е организиран от Европейската комисия, а участниците в нея ще обсъдят значението на структурните реформи за подобряване на инвестиционния климат в региона, както и укрепването на регионалното икономическо сътрудничество с цел по-бързо приближаване към единния пазар на ЕС. В Белград Хан ще се срещне и с президента на Сърбия Александър Вучич.Тереза Герова", "date": "2017-06-08", "title": "„Р.С. Европа“: Йоханес Хан пристига на посещение в Белград, планирана е среща с Александър Вучич"}
{"url": "http://www.focus-news.net/news/2017/06/08/2402769/plovdiv-za-chetvarti-pat-zhitelite-na-selo-trud-shte-blokirat-dvizhenieto-po-karlovsko-shose-v-znak-na-protest-sreshtu-deynostta-na-instalatsiyata-za-biomasa.html", "text": "За четвърти път жителите на село Труд ще блокират движението по Карловско шосе в знак на протест срещу дейността на инсталацията за биомаса в населеното място. Това каза за Радио „Фокус“ – Пловдив Станимир Тончев от Инициативния комитет за чиста околна среда в село Труд. Сборният пункт на протестиращите ще бъде пред читалището, а протестното шествие ще потегли по Карловско шосе към 18:00 часа днес. Недоволните граждани ще преминат по променен и удължен маршрут, който ще обхване по-голяма част от пътната артерия. Шествието ще продължи около час. \r\n„С добро настроение и хубава музика ще отстояваме правата и интересите си да живеем и дишаме нормално. Борбата ни няма да спре. Изгубили сме вяра в институциите“, заяви Станимир Тончев. Той смята, че е крайно време хората от цялата страна да осъзнаят, че бездействието на институциите не засяга само пловдивското село Труд. „Институциите сякаш се стараят повече да докажат, че няма проблем, отколкото да признаят за наличието му и да го решат бързо. Проверяващите органи заявяват, че няма надвишаване на нормите на замърсяване във въздуха, но никой не коментира какво се случва под границата на тези норми. Най-важното е, че хората излизат и показват, че ситуацията с чистотата на атмосферния въздух не е наред, колкото и документи да се вадят в зашита на обратната позиция“, коментира Тончев. Той посочи, че село Труд буквално е като квартал на град Пловдив, а не е безлично населено място с население от 100 - 200 души. „Тук живеят будни хора, които работят в Пловдив. Труд не е село, с което могат да се подиграват. Продължаваме да се борим и няма да се откажем докато не постигнем целите си“, категоричен е Станимир Тончев.\r\nТони МИХАЙЛОВ", "date": "2017-06-08", "title": "Пловдив: За четвърти път жителите на село Труд ще блокират движението по Карловско шосе в знак на протест срещу дейността на инсталацията за биомаса"}
{"url": "http://www.focus-news.net/news/2017/06/08/2402777/varna-narodniyat-predstavitel-ot-pp-gerb-vladimir-valev-organizira-priemna-za-grazhdani.html", "text": "Народният представител от ПП ГЕРБ – Варна Владимир Вълев ще има приемен ден за граждани на 12 юни, понеделник, съобщиха от пресцентъра на партията. \r\nВълев ще отговаря на въпроси на варненци от 10:00 до 12:00 часа в клуба на ПП ГЕРБ на ул. „Г. Бенковски” №1 в морската столица. Записвания могат да се правят на тел: 052 / 600 015.", "date": "2017-06-08", "title": "Варна: Народният представител от ПП ГЕРБ Владимир Вълев организира приемна за граждани"}
{"url": "http://www.focus-news.net/news/2017/06/08/2402779/vidin-zadarzhan-e-30-godishen-mazh-ot-selo-novoseltsi-u-kogoto-sa-otkriti-nezakonno-pritezhavani-ognestrelno-orazhie-i-boepripasi.html", "text": "30-годишният З. Г. от село Новоселци е задържан с полицейска мярка за срок до 24 часа. Това съобщиха от ОДМВР-Видин. Вчера, при извършена проверка у мъжа били открити и иззети незаконно притежавани огнестрелно оръжие и боеприпаси (пистолет и 4 патрона). По случая е образувано бързо производство.", "date": "2017-06-08", "title": "Видин: Задържан е 30-годишен мъж от село Новоселци, у когото са открити незаконно притежавани огнестрелно оръжие и боеприпаси"}
{"url": "http://www.focus-news.net/news/2017/06/08/2402768/tsvetan-tsvetanov-gerb-poseshteniyata-na-premiera-borisov-sa-yasen-znak-za-doverieto-i-otgovornostta-koyato-iskat-da-spodelyat-s-nas-frantsiya-i-germaniya-v-obshtite-politiki-na-es.html", "text": "Посещенията на премиера Бойко Борисов са ясен знак за доверието и отговорността, която искат да споделят с нас държави като Франция и Германия в общите политики на ЕС. Това каза председателят на ПГ на ГЕРБ и заместник-председател на партията Цветан Цветанов пред журналисти в Народното събрание, предаде репортер на Агенция „Фокус“.  Според него оттук нататък са важни политиките, които се правят. „Ограничаването на бежанския поток е само и единствено, когато има добри отношения между България, Турция и България да участва във взимането на важните решения на ЕС заедно с Германия, Франция и останалите държави –членки“, коментира Цветанов. „Посещението, което ще направи премиерът Борисов само след няколко дни в Турция е много ясен знак, че ние искаме да имаме добри добросъседски отношения. Това означава, че тези бежанци, които са над три милиона на територията на Турция да бъдат ограничени и да не бъдат допускани на територията на България и държавите от ЕС“, заяви Цветанов.  По думите му това трябва да се направи с дипломатически средства. „Това, което е изградено като възпиращо съоръжение е една допълнителна превантивност за недопускане на група лица, които да влизат незаконно на територията на страната ни. Затова е изграден път, който да бъде възможен да се придвижват съответните части на отбраната и МВР“, коментира Цветанов. Той отчете, че със законодателните промени на парламента се е дало възможност на Министерство на отбраната да участва по охраната на границата и полицейският ресурс да бъде използват за ефективна борба срещу конвенционалната престъпност.\r\nДеница КИТАНОВА", "date": "2017-06-08", "title": "Цветан Цветанов, ГЕРБ: Посещенията на премиера Борисов са ясен знак за доверието и отговорността, която искат да споделят с нас Франция и Германия в общите политики на ЕС"}
{"url": "http://www.focus-news.net/news/2017/06/08/2402781/sofiya-78-godishna-zhena-ot-etropole-e-stanala-zhertva-na-telefonna-izmama-s-2300-leva-i-zlatni-bizhuta.html", "text": "Около 20.30 часа на 7 юни 78-годишна жена подала сигнал в Районно управление на МВР-Етрополе, че около 18.00 часа същия ден е станала жертва на телефонна измама. Това съобщиха от ОДМВР-София. Потърпевшата получила обаждане по телефона от непознат, представил се за служител на МВР, който я убедил, че е необходимо да окаже съдействие на органите на реда, предоставяйки всичките си налични парични средства и бижута. Без да се поколебае възрастната жена събрала сумата от 2300 лева, два златни пръстена, златно синджирче и чифт златни обици, които оставила в найлонов плик до входната врата на жилищния си блок. По случая е образувано досъдебно производство. Уведомена е районната прокуратура.", "date": "2017-06-08", "title": "София: 78-годишна жена от Етрополе е станала жертва на телефонна измама с 2300 лева и златни бижута"}
{"url": "http://www.focus-news.net/news/2017/06/08/2402776/plovdiv-obshtinata-obyavyava-nov-konkurs-za-glaven-arhitekt-na-grada.html", "text": "Община Пловдив обявява нов конкурс за главен архитект на града. Това съобщи пред  журналисти кметът на Пловдив Иван Тотев, предаде репортер на Радио „Фокус“ - Пловдив. Нито един от тримата кандидати, които бяха допуснати до втория етап на конкурса, няма да се яви на интервю. „В обществото беше създадено мнението, че конкурсът е предрешен“, подчерта Тотев. Според него, това е и причината да участват само 6 кандидати в надпреварата.  \r\nДо втория етап на конкурса бяха допуснати Илко Николов, Димитър Ахрянов и Хубена Салджиева. Нито един от тях обаче не е получил положителна оценка от конкурсната комисия. Други трима кандидати отпаднаха още в началото на надпреварата. Кметът на Пловдив призова в новия конкурс да се включат повече желаещи, защото надпреварата е напълно прозрачна и е важно да се избере най-подходящия кандидат, който да заеме поста на главен архитект  на Община Пловдив. До провеждането на новия конкурс Юлиана Петрова ще продължи да изпълнява временно длъжността на главен архитект на общината.\r\nКристиян ГАРОВ", "date": "2017-06-08", "title": "Пловдив: Общината обявява нов конкурс за главен архитект на града"}
{"url": "http://www.focus-news.net/news/2017/06/08/2402780/odmvr-silistra-po-parvonachalna-informatsiya-dva-avtomobila-sa-se-udarili-chelno-na-patya-silistra-shumen-v-uchastaka-alfatar-dulovo.html", "text": "По първоначална информация два автомобила са се ударили челно на пътя Силистра - Шумен в участъка Алфатар – Дулово. Това съобщи за Радио „Фокус“-Шумен дежурният в ОДМВР-Силистра. Полицейски екипи продължават да работят на мястото на катастрофата. Заради пътния инцидент е въведено е временно ограничение, като движението се осъществява по обходни маршрути: от Дулово към Силистра се отбива през Брадвари- Иширково- Силистра, а в обратната посока се използва обход Межден- Честименско- Алфатар. \r\nИвелина ИВАНОВА", "date": "2017-06-08", "title": "ОДМВР-Силистра: По първоначална информация два автомобила са се ударили челно на пътя Силистра - Шумен в участъка Алфатар – Дулово"}
{"url": "http://www.focus-news.net/news/2017/06/08/2402783/zam-ministar-denitsa-nikolova-burgas-shte-poluchi-blizo-15-mln-leva-za-dopalvashti-uslugi-koito-sapatstvat-protsesa-na-deinstitutsionalizatsiya-na-grizhite-za-detsa.html", "text": "Бургас ще получи близо 1,5 млн. лева за допълващи услуги, които съпътстват процеса на деинституционализация на грижите за деца. Това каза пред журналисти в Бургас заместник-министърът на регионалното развитие и благоустройството Деница Николова, предаде кореспондент на Радио „Фокус“ - Бургас. Услугите ще дадат възможност на децата с увреждания да се интегрират в обществото. Николова обясни, че за предходния програмен период са изградени общо 132 центъра за настаняване от семеен тип и допълнително 26 защитени жилища. „В този смисъл цялостната ни политика и кампания, които проведохме за периода до 2013, е напълно успешна. Продължаваме процесът със създаването на дневните услуги и центрове за обществена подкрепа“, посочи Николова. Процесът на деинституционализация се извършва съвместно с Министерството на труда и социалната политика и Министерството на здравеопазването. В момента има кръстосано финансиране от страна на ОП „Развитие на човешките услуги“ и ОП „Региони в растеж“ 2014-2020. По ОП „Региони в растеж“ се изгражда необходимата инфраструктура, оборудват самите центрове, а в допълнение на това ОП „Развитие на човешките ресурси“ осигурява бюджетите на общините, които са за социалните и здравните работници“.\r\nДнес в Експозиционен център „Флора“ се провежда вторият информационен ден от разяснителната кампания за възможностите и начините на кандидатстване по процедурата „Подкрепа за деинституционализация на грижите за деца” по ОП „Региони в растеж“ 2014-2020. Процесът за деинституционализация на грижите за деца се финансира по Приоритетна ос 5 на Оперативна програма „Региони в растеж“ 2014-2020 г. Предвиденият ресурс в подкрепа на изпълнението на политиката по настоящата процедура е над 58 млн. лв. Средствата са разделени на два компонента. „Единият ще подкрепи изцяло общините в частта за грижите и услугите, които се създават на местно ниво. Вторият се отнася към бенефициента МЗ, който ще даде възможност за изграждане на здравно-социални услуги за децата с тежки увреждания“, обясни Деница Николова. По думите й, първата фаза на проекта е завършила в предходния програмен период, когато е дадено възможност на общините да изградят центрове от семеен тип и защитени  жилища, които да дадат близка до семейната среда на живот за децата с увреждания. „Да затворим институциите, да преместим децата в по-нормални условия на живот, със съпътстващите грижи. Вторият етап на проекта представлява изграждане на дневни центрове, центрове за обществена подкрепа, преходни жилища, които интегрират децата. Те дават възможност да получат реални грижи, реални услуги, които да съпътстват процеса на въвеждането им в обществото и съответно тяхната реализация и квалификация в бъдеще“, каза още Николова.\r\nМария РУСЕВА", "date": "2017-06-08", "title": "Зам.-министър Деница Николова: Бургас ще получи близо 1,5 млн. лева за допълващи услуги, които съпътстват процеса на деинституционализация на грижите за деца"}
{"url": "http://www.focus-news.net/news/2017/06/08/2402786/prodalzhava-takticheskoto-uchenie-cherno-more-2017.html", "text": "Продължава тактическото учение на Флотилия бойни и спомагателни кораби „Черно море-2017”. Това съобщиха от пресцентъра на Военноморските сили. След успешното приключване на предпоходната подготовката в базови условия, корабите напуснаха двата пункта за базиране – Бургас и Варна за да изпълнят планираните корабни учения и епизоди на море. \r\nВ обявените морски полигони в северния и южния район корабите от дивизион миночистачни кораби – рейдовите миночистачи „Капитан-лейтенант Кирил Минков”, „Капитан-лейтенант Евстати Винаров” и базовите миночистачи „Шквал” и „Прибой” извършиха предаване на товари на море проведоха противоминно учение – извършиха търсене на морски мини и унищожиха участък от минно заграждение.\r\nКорабите от дивизионите патрулни кораби фрегатите „Смели”, „Дръзки”, „Верни” и корвета „Решителни” проведоха учение за борба с подводен и въздушен противник.\r\nВодолазните групи от дивизион спомагателни кораби – Варна и от отряд плаващи средства и съоръжения – Бургас изпълниха водолазно обследване на район за заставане на корабите на котва. \r\nТанкер бункировчик „Акин”, противопожарен кораб „Ахелой” и спасителен кораб „Протео” съвместно с учебно-спомагателен кораб „Капитан І ранг Димитър Добрев” „оказаха помощ на аварирал кораб на море”.", "date": "2017-06-08", "title": "Продължава тактическото учение „Черно море-2017”"}
{"url": "http://www.focus-news.net/news/2017/06/08/2402784/api-vazstanoveno-e-dvizhenieto-po-pat-i-5-stara-zagora-dimitrovgrad-v-rayona-na-s-zagore.html", "text": "Възстановено е движението по път I-5 Стара Загора - Димитровград в района на с. Загоре. Това съобщиха от пресцентъра на Агенция \"Пътна инфраструктура\" (АПИ).", "date": "2017-06-08", "title": "АПИ:  Възстановено е движението по път I-5 Стара Загора - Димитровград в района на с. Загоре"}
{"url": "http://www.focus-news.net/news/2017/06/08/2402775/tsvetan-tsvetanov-gerb-s-ogradata-po-granitsata-bsp-tarsyat-povod-da-se-zadarzhat-na-valnata-otvela-gi-do-pobeda-na-prezidentskite-izbori-i-do-tova-da-sa-vtora-sila-na-parlamentarnite.html", "text": "БСП търсят някакъв повод, за да са активни и да могат да се държат на вълната, която ги отведе на президентските избори и след това на парламенатрните им даде някаква възможност да бъдат втора политическа сила. Това каза председателят на ПГ на ГЕРБ и заместник-председател на партията Цветан Цветанов пред журналисти в Народното събрание във връзка със започващата проверка на прокуратурата  по строителството на оградата по българо-турската граница, предаде репортер на Агенция „Фокус“.  „Съвсем нормално е, когато бъдат сезирани компетентните органи да се извърши съответната насреща проверка“, заяви Цветанов. По думите му по постановление от 2015 г. няма дума, която да е свързана с това каква ще бъде оградата. \r\nСпоред Цветанов поведението на БСП е провокирано от направеното в техния мандат. „Винаги, когато се говори по темата Хасково, защото разбираме, че един народен представител от БСП много активно иска да говори за Хасковския многомандатен избирателен район, оградата в Хасковска област е 31 км. 10 км е двуредова, 21 км. От тази гледна точка няма абсолютно никакъв елемент на някакви притеснения, защото всичко, което е осигурено като бюджет е изразходвано по начин, който съответства на законодателството и съответните контролни органи. Инспекторатът на МС са направили съответната проверка“, каза Цветанов. По думите му всичко отговаря на това, което е направено. Той посочи, че в периода, в който те са правили възпиращото съоръжение от 33 км, една трета от тази поръчка е била възложена на представител на БСП, общински съветник и ръководител на структурата в Казанлък. Според него, когато от БСП показват снимки от възпиращите съоръжения днес, не трябва да се забравят архивните кадри от възпиращите съоръжения, които те са изградили. Той поясни, че тогава оградата е била паднала и е подпирана с колове. \r\nДеница КИТАНОВА", "date": "2017-06-08", "title": "Цветан Цветанов, ГЕРБ: С оградата по границата БСП търсят повод  да се задържат на вълната, отвела ги до победа на президентските избори и до това да са втора сила на парламентарните"}
{"url": "http://www.focus-news.net/news/2017/06/08/2402785/pernik-narodniyat-predstavitel-ot-pp-gerb-d-r-aleksandar-aleksandrov-organizira-priemen-den-na-12-yuni.html", "text": "Народният представител от ПП ГЕРБ - Перник д-р Александър Александров организира приемен ден за жители на Перник и населените места в общината, съобщиха от пресцентъра на партията. Приемната ще се проведе на 12 юни, понеделник, от 10.00 до 12.00 часа в централния офис на ГЕРБ в град Перник, на ул. „Търговска“ 30.\r\nЗаписвания и информация – на място в офиса на партията или на телефон 0884 800 530.", "date": "2017-06-08", "title": "Перник: Народният представител от ПП ГЕРБ д-р Александър Александров организира приемен ден на 12 юни"}
{"url": "http://www.focus-news.net/news/2017/06/08/2402787/unian-posolstvoto-na-sasht-v-ukrayna-ne-tretira-kato-teroristichen-akt-eksploziyata-ot-tazi-nosht.html", "text": "Дипломатическото представителство на Съединените американски щати в Украйна не разглежда експлозията, която разтърси комплекса малко след полунощ в четвъртък, като терористичен акт. Това се казва в изявление, предадено на агенция УНИАН от пресаташето на мисията Джефри Анисмън. \r\nВ текста се потвърждава за инцидента, при който бе използвано взривно устройство. „Няма щети върху имуществото на посолството. Служителите не са пострадали. Работата на посолството продължава в нормален режим. На този етап не разглеждаме инцидента като терористичен акт“, се казва в изявлението. \r\nРазследването на произшествието обаче продължава, уточняват от американската мисия. Тереза Герова", "date": "2017-06-08", "title": "УНИАН: Посолството на САЩ в Украйна не третира като терористичен акт експлозията от тази нощ"}
{"url": "http://www.focus-news.net/news/2017/06/08/2402772/pazardzhik-okrazhnata-prokuratura-vnese-iskane-v-sada-za-zadarzhane-pod-strazha-na-trima-dushi-za-katastrofata-na-avtomagistrala-trakiya-pri-koyato-zaginaha-chuzhdi-grazhdani.html", "text": "Окръжна прокуратура-Пазарджик внесе искане в съда за вземане на мярка за неотклонение „задържане под стража“ спрямо три лица - Фарук У., афганистански гражданин, привлечен като обвиняем за противозаконно подпомагане на чужденци да преминат през страната с цел да набави за себе си или другиго имотна облага и за това, че е държал наркотични вещества без надлежно разрешително, и за Апостол К., на 31 г., и Никола С., на 29 г., за подпомагане на чужди граждани да пребивават в страната с цел да набавят за себе си или другиго имотна облага, като спрямо Апостол К. е повдигнато и обвинение за причиняване на смърт по непредпазливост при пътно-транспортно произшествие. Това съобщиха от пресцентъра на Апелативна прокуратура-Пловдив. \r\nНа 4 юни 2017 г., около 4 часа,  на автомагистрала „Тракия“, край гр. Пазарджик, се е движел микробус „Мерцедес Спринтер“, управляван от 16-годишния Т.Д. На 97-я километър водачът изгубил управление на автомобила, при което е възникнало пътно-транспортно произшествие. При катастрофата са загинали девет чужди граждани и шофьорът на автомобила, и осем чужди граждани са били ранени.  По случая е започнало незабавно разследване за причините за пътно-транспортното произшествие. Установено е, че тримата обвиняеми са подпомогнали чужденците да преминат през страната. Обвиняемият Фарук У. е със статут на кандидат за бежанец, с постоянен адрес в гр. София. В момента по досъдебното производство се извършват активни процесуално-следствени действия – разпити на свидетели, разпознавания, изискват се информация и материали от чужди посолства и др. \r\nДнес, 8 юни 2017 г., Окръжен съд-Пазарджик ще заседава по искането на прокуратурата за определяне на мярка за неотклонение „задържане под стража“ спрямо тримата обвиняеми.", "date": "2017-06-08", "title": "Пазарджик: Окръжната прокуратура внесе искане в съда за „задържане под стража“  на трима души за катастрофата на автомагистрала „Тракия“, при която загинаха чужди граждани"}
{"url": "http://www.focus-news.net/news/2017/06/08/2402789/sobt-be-domakin-na-poredna-initsiativa-za-obuchenie-za-borba-s-agresiyata-v-uchilishte.html", "text": "Специализираният отряд за борба с тероризма (СОБТ) бе домакин на поредна инициатива за обучение за борба с агресията в училище. Това съобщиха от пресцентъра на МВР. На спецотряда гостуваха деца от шестите класове на три столични училища \r\n\"Радвам се, че отваряме вратите си за децата. Това е начин да се приближат до нас, да разберат с какво се занимаваме.  Научават повече за техниката, която използваме, за тренировките ни  и мисля, че благодарение на тези срещи, разбират  нашата основна мисия – да се грижим за тяхната сигурност\", обясни командирът на Специализирания отряд за борба с тероризма ст. комисар Кирил Димов. \r\nШестокласниците на три столични училища бяха гости на СОБТ. На място те участваха в обучение за борба с агресията в училище, овладяване на емоциите и разпознаване на признаците на агресия сред младежите, организирано от Фондация „Кой е срещу Теб в мрежата“ по проект  „Дигитални уроци“, финансиран от Програма Европа 2017 на Столична община. Под формата на ролеви игри, с помощта на психолог, те научиха повече за това как да разпознават емоциите и да овладяват агресията. Заедно със служители на Специализирания отряд разгледаха част от оръжието и техниката, с която работят командосите.", "date": "2017-06-08", "title": "СОБТ бе домакин на поредна инициатива за обучение за борба с агресията в училище"}
{"url": "http://www.focus-news.net/news/2017/06/08/2402778/ministar-lilyana-pavlova-remontat-na-ndk-tryabva-da-priklyuchi-do-30-oktomvri-ne-mozhem-da-minem-izvan-tozi-srok.html", "text": "Ремонтът на НДК трябва да приключи до 30 октомври, не можем да минем извън този срок. Това каза на брифинг след правителственото заседание министърът за българското председателство на Съвета на ЕС  през 2018 г. Лиляна Павлова, предаде репортер на Агенция \"Фокус\". \"Изпълнителният директор на НДК трябва да проведе процедурата за избор на изпълнител за системата за сигурност и да съгласува с Агенцията по обществени поръчки необходимото анексиране на договорите в изпълнение на допълнително възникналите дейности, които трябва да се възложат\", обясни Павлова.\r\nНа въпрос дали до края на октомври ще приключи ремонтът на НДК, министърът обясни: \"Това, което ми е докладвал изпълнителният директор на НДК - срокът, който е възложен за приключване на ремонта на НДК е до 30 октомври. В договора има предвидени санкции към строителя и всички изпълнители при закъснение\". \"Санкциите няма да ни помогнат, ние имаме срок, извън който не може да минем. Краят на октомври трябва да бъде завършено всичко, за да може ноември да направим нужните тестове и проверка на всички системи\", допълни тя.\r\nМинистър Павлова припомни, че след приемането на програмата на триото, предстои да бъде приета и конкретно програмата на българското председателство. \"Като част от приоритетите безспорно България залага темата за Западните Балкани като естествен партньор и лидер на страните на Западните Балкани, за да получат подкрепа, европейска перспектива с всички възможни мерки, които това дава като възможност. Като даденият пример –започване на процедурите за част от държавите за облекчен визов и безвизов режим. Това ще е етап на преговори. Постигнахме съгласие България да е домакин в София за ЕС-Западни Балкани, правосъдие и ред\", каза още тя.\r\nМинистър Лиляна Павлова поясни, че ще се направи сметка за бюджет 2018 г. за това дали ще са нужни допълнителни средства за председателството.", "date": "2017-06-08", "title": "Министър Лиляна Павлова: Ремонтът на НДК трябва да приключи до 30 октомври, не можем да минем извън този срок"}
{"url": "http://www.focus-news.net/news/2017/06/08/2402791/ruse-50-godishen-mazh-e-pochinal-na-myasto-sled-kato-se-e-blasnal-s-motoped-v-mantinelata-na-bul-balgariya-v-grada.html", "text": "На 7 юни 2017 г. около 17.20 ч. в Русе на бул. \"България\", южно платно в посока ГКПП-Дунав мост, на мост на пътен възел с ул. \"Шипка\", мотопед \"Ямаха\", управляван от  Е. А. на 50 години от град Русе, напуска платното вдясно по посока на движението и се блъска в мантинела. Това съобщиха от ОДМВР-Русе. В резулата на катастрофата водачът е починал на място. Причините за произшествието се изясняват.", "date": "2017-06-08", "title": "Русе: 50-годишен мъж е починал на място, след като се е блъснал с мотопед в мантинелата на бул. \"България\" в града"}
{"url": "http://www.focus-news.net/news/2017/06/08/2402795/montana-narodnite-predstaviteli-ot-gerb-dilyan-dimitrov-i-irena-dimova-organizirat-priemna-za-grazhdani-v-obshtina-varshets.html", "text": "Народните представители от ГЕРБ в 12-и МИР – Монтана, Дилян Димитров и Ирена Димова организират приемна за граждани в община Вършец на 12 юни, понеделник, от 11.00 – 13.00 часа. Това съобщиха от пресцентъра на партията. Приемната ще се проведе в офиса на ПП ГЕРБ, намираща се на адрес: гр. Вършец, бул. Република № 79.\r\nЗаписвания на тел.096/ 300 066, 0884 800 104, 0884 800 049, 0882 947 900", "date": "2017-06-08", "title": "Монтана: Народните представители от ГЕРБ Дилян Димитров и  Ирена Димова организират приемна за граждани в община Вършец"}
{"url": "http://www.focus-news.net/news/2017/06/08/2402788/tsvetan-tsvetanov-gerb-dobre-e-kompetentnite-organi-da-napravyat-saotvetnata-proverka-po-ogradata-na-balgaro-turskata-granitsa.html", "text": "Добре е компетентните органи да направят съответната проверка по оградата на българо-турската граница. Това каза председателят на ПГ на ГЕРБ и заместник-председател на партията Цветан Цветанов пред журналисти в Народното събрание във връзка със започващата проверка на прокуратурата  по строителството на оградата по българо-турската граница, предаде репортер на Агенция „Фокус“.  По думите на Цветанов това ще даде възможност да се установи дали  има някакво нарушение и ако има, да бъде санкциониран този, който го е извършил. Според него възпиращото съоръжение на българо-турската граница и допълнителните съоръжения, които се изграждат са част от националната сигурност на страната. „Вместо да коментираме това, което постигна премиера. Вместо да подкрепим правителството за тази динамична дипломатическа совалка, която направи през последните няколко дни, се занимаваме с отговори на въпроси, които не са с такова съдържание, за което говорят опозицията“, заяви Цветанов и подчерта, че 160-те млн. евро са заслуга на правителството на Бойко Борисов. „Това е благодарение на всички тези посещения, които направиха на българо-турската граница“, допълни Цветанов. Той обърна внимание, че неслучайно Ангела Меркел е подкрепила България, за да гарантира сигурността на ЕС. „От тези 160 млн. евро вие знаете, че БСП говореха само преди три дни, че има 0 евро, които са усвоени“, посочи Цветанов. Той обясни, че на вчерашния блиц-контрол на Вътрешна комисия, министър Валентин Радев е обяснил, че от тях за 33 млн. евро са подписани договори. „За 70 млн. евро прикючват процедурите, има обжалвания, които ще трябва и те да се изчакат и остават още 57 млн. евро, по които се прави спецификацията и ще се обявяват обществените поръчки“, коментира Цветанов. Той поясни, че с 320 млн. лв. ще се подпомогне изграждането на по-добрия капацитет на външната граница, ще се закупи високопроходима техника за българските полицаи и всички служители в областните дирекции. „Ще можем да бъдем по-адекватни при всяка една кризисна ситуация“, допълни Цветанов.\r\nДеница КИТАНОВА", "date": "2017-06-08", "title": "Цветан Цветанов, ГЕРБ: Добре е компетентните органи да направят съответната проверка по оградата на българо-турската граница"}
{"url": "http://www.focus-news.net/news/2017/06/08/2402790/ministar-nikolina-angelkova-moralno-e-blagoy-ragin-da-se-izvini-i-ottegli.html", "text": "Морално е Благой Рагин да се извини и оттегли. Това каза на брифинг след правителственото заседание министърът на туризма Николина Ангелков във връзка с това, че председателят на БАХР Благой Рагин е призовал да се спре с истерията около шведския турист, който нападна камериерка в к.к. \"Слънчев бряг\", тъй като туроператорите, които работят с Швеция се притесняват да не изгубят клиентите си,  предаде репортер на Агенция \"Фокус\".  \"Във връзка с бруталния инцидент, при който шведски турист удря нищо не подозираща камериерка, която по никакъв начин не го е предизвикала и за реакциите на определени хотелиери, които работят в сектора - категорично Министерство на туризма се разграничава от изказванията на такива хотелиерски организации и асоциации\", заяви министър Ангелкова и допълни, че Министерството осъжда такова поведение. Николина Ангелкова бе категорична, че всеки един гражданин, независимо от къде е, е длъжен да спазва законите на българската държава, когато се намира на нейна територия. \"Най-малкото, когато става дума за такава непредизвикана агресия, трябва незабавно да се вземат мерки, затова изцяло подкрепяме действията на прокуратурата и на МВР\", уточни тя. \"Непрекъснато повтаряме и ще направим специална кампания за нашия телефон за сигнали и нередности, за да може да се използва по всяко време\", коментира още министърът на туризма. \r\n\"Личното ми мнение е, че такова поведение, особено на председателя на Българската асоциация на хотелиерите и ресторантьорите Благой Рагин е неприемливо и независимо, че това са неправителствени организации, които Министерство на туризма не контролира, не се бърка в тяхната работа. Смятам, че чисто морално и редно е председателят на една такава организация, който представлява името на хотелиерите и ресторантьорите да се извини, да се оттегли. Просто е морално това да бъде направено\", заяви тя.\r\nМинистър уточни, че на първо място държавата е  длъжна да защитава интересите на всеки един човек, който е подложен на такава незаслужена агресивна проява. \"Затова отново категорично се разграничаваме от изказванията на такива браншови организации\", добави тя. \r\nНа въпрос притеснява ли се държавата, че ще разсърди шведите и няма да дойдат на нашето море, министърът на туризма заяви: \"Не се притесняваме, че ще разсърдим никого. За нас е важен интересът на българските граждани\".  \"Както казах всеки един гражданин независимо от коя държава е, в какво качество посещава нашата страна е длъжен да спазва законодателството й. Най-малкото хората, които работят в сектора и ръководят браншови организации са длъжни да защитават интереса на работещите в този сектор. Затова и Министерство на туризма категорично се разграничава от всякакви позиции, които водят до това да се накърнява интересът на българския гражданин, особено в този случай\", каза още тя.\r\nВъв връзка с приетия от МС правилник за трудовата мобилната мобилност и миграция, Ангелкова коментира, че допълнително ще улесни сектора за наемане на сезонни работници от трети страни.", "date": "2017-06-08", "title": "Министър Николина Ангелкова: Морално е Благой Рагин да се извини и оттегли"}
{"url": "http://www.focus-news.net/news/2017/06/08/2402799/direktorat-na-nim-prof-bozhidar-dimitrov-i-ministrite-boil-banov-i-nikolina-angelkova-shte-posetyat-zaedno-golyamata-bazilika-v-pliska.html", "text": "Министърът на културата Боил Банов и министърът на туризма Николина Ангелкова заедно с директора на Националния исторически музей проф. Божидар Димитров ще посетят голямата базилика в Плиска на 9 юни по поръчение на министър-председателя Бойко Борисов. Това съобщиха от музея. Там ще се реши как да продължи реставрацията на най-голямата църква на Балканите през средните векове.\r\nОт НИМ припомнят, че правителството вече е отпуснало 800 хил. лева за реставрацията на базиликата.\r\nСтаропрестолният град може лесно да се превърне в обект за културно-исторически туризъм. Наблизо минава автомагистрала, която води до район, който през лятото има 3 - 4 млн. туристи – Варна, Албена и др.\r\nДори преди да бъде реставриран обекта е туристическа атракция. До началото на реставрационните дейности базиликата е била посещаване от 26 хил. годишно, а сега от почти 10 пъти повече – 250 хил.", "date": "2017-06-08", "title": "Директорът на НИМ проф. Божидар Димитров и министрите Боил Банов и Николина Ангелкова ще посетят заедно голямата базилика в Плиска"}
{"url": "http://www.focus-news.net/news/2017/06/08/2402797/transportnoto-ministerstvo-kadrovi-promeni-v-dai-shte-ima-sas-sigurnost.html", "text": "Кадрови промени в ДАИ ще има със сигурност. Това каза на брифинг след правителственото заседание транспортният министър Ивайло Московски, предаде репортер на Агенция \"Фокус\". \"Държавата декларира, има воля и ще бъде абсолютно безкомпромисна към всякакви нерегламентирани практики, свързани с всички контролни органи, които имат отношения по превенция, безопасност на пътя и намаляване на ПТП-та. Мерките, които успяхме да предприемем и са работещи към момента за Автомобилна администрация, касаеха основно провеждането на теоретичните изпити – създадохме терминалите, които функционират от месец и половина\", обясни Московски. \"Имаме около 20 000 души, които минаха като кандидат-водачи. Нямаме нито един сигнал. За момента изглеждат непробиваеми. Те вършат работа за провеждане на теоретичния изпит.  Кандидатът влиза пред себе си има един таблет, без достъп до WiFi. Има директно видеонаблюдение, за да се наблюдават директно как се провеждат изпитите\", допълни той.\r\nТранспортният министър уточни, че рисковата зона е била именно провеждането на практическите изпити, където вчера се е провела акция от специализираните органи. Попитан за подробности за проведената в ДАИ акция, под ръководството на Специализираната прокуратура, Московски заяви: \"Нямам право и не мога да давам подробности по нея, тъй като ще предстоят най-вероятно процесуално-следствени действия. Тя е с пълното съдействие на министерството\". \"Предварителните действия по осъществяването й се подготвяха поне от половин година. Надявам се специализираните органи да успеят да докажат, ако има извършени неправомерни и незаконосъобразни действия от страна на изпитващите, които бяха задържани вчера\", коментира Московски.\r\n\"Кадрови промени в ДАИ ще има със сигурност. Тези, които са извършили престъпление нямат място повече в структурите на ДАИ\", допълни той.", "date": "2017-06-08", "title": "Транспортното министерство: Кадрови промени в ДАИ ще има със сигурност"}
{"url": "http://www.focus-news.net/news/2017/06/08/2402793/the-daily-express-tereza-mey-glasuva-na-predsrochnite-parlamentarni-izbori-vav-velikobritaniya.html", "text": "Министър-председателят на Обединеното кралство Тереза Мей гласува на предсрочните парламентарни избори, които се провеждат в четвъртък в страната, съобщава вестник The Daily Express.\r\nМей поздрави събралите се представители на медиите и след това се насочи към избирателната секция, придружена от съпруга си Филип. Тереза Герова", "date": "2017-06-08", "title": "The Daily Express: Тереза Мей гласува на предсрочните парламентарни избори във Великобритания"}
{"url": "http://www.focus-news.net/news/2017/06/08/2402800/pregled-na-mezhdunarodnite-novini-do-13-chasa-agentsiya-fokus.html", "text": "Гласуването на предсрочните парламентарни избори във Великобритания започнаха – избирателните секции отвориха врати в 7 часа (местно време) и ще останат на разположение на гражданите до 22 часа.\r\nСоциолозите предвиждаха лесна победа за 60-годишната Тереза Мей, лидер на Консервативната партия, но на фона на терористичните нападения в страната изходът от вота изглежда непредвидим.\r\n*** Дипломатическото представителство на Съединените американски щати в Украйна не разглежда експлозията, която разтърси комплекса малко след полунощ в четвъртък, като терористичен акт. Това се казва в изявление, предадено на медиите от пресаташето на мисията Джефри Анисмън. \r\nВ текста се потвърждава за инцидента, при който бе използвано взривно устройство. „Няма щети върху имуществото на посолството. Служителите не са пострадали. Работата на посолството продължава в нормален режим. На този етап не разглеждаме инцидента като терористичен акт“, се казва в изявлението. \r\nРазследването на произшествието обаче продължава, уточняват от американската мисия.\r\n*** Украинският парламент определи членството в НАТО като основна външнополитическа цел на страната.\r\nВ четвъртък Върховната рада прие с подкрепата на 276 от общо 357 депутати предложените изменения на външнополитическия курс на страната. В новия акт се предвижда, че основните принципи на външната политика на Украйна ще бъде задълбочаване на сътрудничеството с Алианса с цел присъединяването на страната към западния отбранителен съюз. \r\n„Против“ новия закон в пълен състав гласува парламентарната фракция на „Опозиционен блок\".\r\n*** Възрастна жена стана жертва на наводненията, които връхлетяха северната част на Сърбия в следобедните часове на сряда след проливните дъждове.\r\nСтихията остави под вода района на град Вършац, където бяха евакуирани над 40 души. В региона бяха наводнени десетки къщи, а на място бе изпратена жандармерия, за да окаже помощ на бедстващото население. \r\nВ нощта срещу четвъртък нивата на придошлите води започнаха да спадат и ситуацията постепенно се нормализира.\r\n*** Министърът на външните работи на ФРГ Зигмар Габриел пристигна в четвъртък на изненадваща визита в Либия.\r\nВ кризисната северноафриканска страна първият дипломат на Берлин ще проведе преговори с международно признатото преходно правителство, като основната тема на разговорите ще бъде ситуацията с бежанците. \r\nОт либийското крайбрежие към Европа се отправят най-големите групи мигранти. Само за първите пет месеца на годината те са били около 60 хил.  – 26 % повече, отколкото през същия периода на 2016 г.\r\n*** Еврокомисарят по въпросите на европейската политика за съседство и преговорите за разширяване Йоханес Хан пристига в четвъртък на посещение в Белград, където ще открие регионална конференция, насочена към увеличаване на инвестициите в страните от Западните Балкани.\r\nФорумът е организиран от Европейската комисия, а участниците в нея ще обсъдят значението на структурните реформи за подобряване на инвестиционния климат в региона, както и укрепването на регионалното икономическо сътрудничество с цел по-бързо приближаване към единния пазар на ЕС. В Белград Хан ще се срещне и с президента на Сърбия Александър Вучич.\r\n*** Главната републиканска прокуратура в Анкара е издала заповеди за задържане на 20 банкери. Същите са служители в различни банки, а обвиненията към тях са в рамките на мащабното разследване за разкриване на дейността на т.нар. „Терористична организация на гюленистите/Паралелна държавна структура” (ФЕТО/ПДС) в държавни и обществени институции и организации. Досега са задържани 11 души; всичките от тях вече са уволнени, или отстранени от длъжност.\r\n*** Канцлерът на ФРГ Ангела Меркел не споделя мнението, че решението на Бундестага за изтегляне на германските военнослужещи от натовската база „Инджирлик“ в Турция бележи нов етап на напрежение в отношенията между Берлин и Анкара. Тъкмо обратното – според лидера на Християндемократическия съюз (ХДС) сега двустранните разговори може да бъдат насочени към изглаждането на други проблемни точки.\r\n„Гледам на това просто като на една тема“, подчерта германският канцлер. Сега федералното правителство може „да се концентрира върху други точки“ в преговорите с Анкара. Според Меркел опасност от влошаване на двустранните отношения не е налице след решението за изтегляне на германските войници от „Инджирлик“, което канцлерът призова да бъде извършено „възможно най-скоро“.\r\n*** Британската полиция арестува още трима заподозрени за терористичната атака, извършена в централната част на Лондон в късните часове на събота.\r\nДвама от задържаните, мъже на 27 г. и 29 г., са арестувани за подготовката на терористично нападение, докато друг 33-годишен мъж е откаран в ареста за притежание на контролирани лекарства с цел разпространение. Тримата са арестувани в късните часове на сряда и ще бъдат подложени на разпити, уточниха правоохранителните органи.\r\n*** Македонските власти спешно и незабавно трябва да преустановят плановете за изграждане на ски център в Национален парк Галичица и високоскоростен път към границата с Албания. Това се казва в доклада, публикуван от ЮНЕСКО след посещение на тяхна делегация в Охрид през  месец април тази година. \r\nНе е изключена възможността до две години Охридският регион да бъде включен в \"Списък на застрашеното световно наследство\".\r\n\"Ако приоритетните препоръки не се приложат в препоръчания период от две години, през 2019 г. регионът може да покрие критериите за включване в списъка на застрашеното световно културно наследство. Мисията през 2017 г. заключи, че част от предложените големи инфраструктурни и строителни проекти ще доведат до необратими промени в защитените зони\", се казва в доклада.\r\nМакедонски власти имат две години за реакция на забележките, както и да намерят алтернативен маршрут за изграждане на железопътна линия до Албания, с цел тя да не минава покрай самия бряг на Охридското езеро.\r\n***", "date": "2017-06-08", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/06/08/2402801/prof-ivan-kiryakov-dobrudzhanski-zemedelski-institut-godinata-e-mnogo-dobra-za-zarneno-zhitnite-kulturi-v-dobrichki-region.html", "text": "Годината е много добра за зърнено-житните култури в Добрички регион. Това заяви пред журналисти проф. Иван Киряков, директор на отдел „Селекция на зърнено-житни и бобови култури“ в Добруджанския земеделски институт край Генерал Тошево, където днес както всяка година по това време е обявен Ден на отворените врати, предаде кореспондентът на Радио „Фокус” – Варна. „Независимо, че есента беше малко влажна, малко повече валежи имаше и някъде закъсняха със сеитбата, което пък доведе до по-късно поникване на пролет, хубава зима, много хубава зима, с изключение на Каварненско-Балчишкия район край морето, където нямаше снежна покривка. Иначе водният запас на почвата е много добър за зърнено-житните култури. Пролетта – хладна, продължителна, много добре се отразява на развитието на пшеничените посеви. Заболявания по растенията почти няма. Направили сме само едно третиране с фунгицид, което показва, че в района почти нямаше условия за развитие на болести“, коментира специалистът. Според проф. Киряков тази година добивите няма да са по-лоши от миналогодишните, а те бяха доста високи за последните десет години. Очакват се за района средно между 500 и 550 кг/дка. Тези прогнози са направени с уговорката климатичните условия в региона да бъдат достатъчно добри. Необходимо е например в следващите няколко дни да има превалявания от дъжд, което ще се отрази благоприятно на пролетниците, отбеляза проф. Киряков. До този момент за годината институтът е инвестирал над 200 000 лв. за закупуване на нова техника и за ремонт на покриви в рамките на строителни ремонти. Директорът на Добруджанския земеделски институт доц. инж. Илия Илиев посочи, че ведомството, което ръководи, очаква положително отношение на държавата към науката у нас и хората, които се занимават с нея и конкретизира, че би било добре ако се направи реформа в образуването на заплати на научните работници. Според него е добре, ако ръководството на института има възможността да определя и диференцира заплатите на служителите, съобразно техния принос в работата. \r\nЖулиета НИКОЛОВА", "date": "2017-06-08", "title": "Проф. Иван Киряков, Добруджански земеделски институт: Годината е много добра за зърнено-житните култури в Добрички регион"}
{"url": "http://www.focus-news.net/news/2017/06/08/2402803/vratsa-narodniyat-predstavitel-ot-gerb-inzh-petya-avramova-organizira-priemen-den-za-grazhdani-ot-krivodol-i-oblastniya-grad.html", "text": "Народният представител от ГЕРБ инж. Петя Аврамова организира приемен ден за граждани от Криводол и Враца, съобщиха от пресцентъра на партията.\r\nЖителите на Община Криводол могат да се срещнат с народния представител Петя Аврамова на 12 юни от 13.00 до 14.30 часа в офиса на ПП ГЕРБ, като се запишат на телефон 0884/800 188 или на място в офиса на партията.\r\nПриемният ден във Враца ще се проведе на 12 юни от 16.00 до 17.30 часа в офиса на ПП ГЕРБ – Врца на бул. \"Демокрация\" №2. Записвания и информация - на място в офиса на партията или на телефон 0884 800 186.", "date": "2017-06-08", "title": "Враца: Народният представител от ГЕРБ инж. Петя Аврамова организира приемен ден за граждани от Криводол и областния град"}
{"url": "http://www.focus-news.net/news/2017/06/08/2402792/hristian-mitev-obedineni-patrioti-shte-podkrepim-taka-vneseniya-variant-na-zakonoproekta-za-kontsesiite.html", "text": "От ПГ на „Обединени патриоти” ще подкрепим така внесения вариант на Законопроекта. Това заяви от парламентарната трибуна народният представител Христиан Митев от ПГ на „Обединени патриоти” по време на дебатите по първо четене на Законопроекта за концесиите, предаде репортер на Агенция „Фокус”.  „Какви са нашите мотиви? На първо място, този вариант на законопроекта, макар и с малко като брой промени, за нас качествено променят текста, който бе първоначално внесен от Министерски съвет. Отразява до голяма степен възраженията, които имахме в първото гледане на този законопроект, когато вносител бе МС. Отразява и голяма част на възраженията на опозицията в пленарна зала, включително и една част от разпоредбите се съобразяват с мотивите, доколкото ги има в президентското вето, наложено върху друг законопроект. Гледаме два различни законопроекта, с различно съдържание. Това различно съдържание за мен е съществено”, обясни Митев. Той обърна внимание на чл. 13 от законопроекта, който предвижда при запазена концесия (концесия, която се изпълнява по програми за създаване на защитени работни места на хора с увреждания или хора в неравностойно положение), концесионер може да бъде само икономически оператор, при условие че най-малко 70 на 100 са хора в неравностойно положение. „В предходния вариант бяха 30%, създаващ основателни съмнения за възможност за злоупотреби”, подчерта Митев. \r\nВ реплика Тодор Байчев подчерта, че трябва да се обърне внимание на философията на закона, който според него позволява да бъдат разграбвани ресурсите на страната ни. \r\nВ друга реплика Атанас Костадинов заяви, че през 2016 г. патриотите са определяли концесиите като „средство за колонизиране”, а сега ще подкрепят законопроекта. \r\nВ дуплика Христиан Митев защити тезата си като подчерта, че обсъжданият днес закон на практика е друг. \r\nИван ЛАЗАРОВ", "date": "2017-06-08", "title": "Христиан Митев, „Обединени патриоти”: Ще подкрепим така внесения вариант на Законопроекта за концесиите"}
{"url": "http://www.focus-news.net/news/2017/06/08/2402802/vitsepremierat-valeri-simeonov-devizat-za-turisticheskiya-sezon-2017-g-e-sledniyat-naznachavayte-vsichko-koeto-marda.html", "text": "Девизът за туристическия сезон 2017 г. е следният: „Назначавайте всичко, което мърда“. Това каза на брифинг след правителственото заседание вцепремиерът по икономическата и демографската политика Валери Симеонов, предаде репортер на Агенция \"Фокус\". Симеонов съобщи, че МС  е приел Правилника за прилагане на Закона за трудовата мобилност и трудовата миграция с измененията, които позволяват изключително облекчен режим за набиране на работна ръка от трети страни. \"Отпаднаха изискванията за представяне на документи за образование, за квалификация, със съответните заверки и представяне в консулствата. Отпаднаха също така изискванията към работодателите за публикуване в средствата за масова информация на свободните работни места, тъй като тези свободни работни места, са традиция особено в туристическия сезон\", обясни Симеонов. Той уточни, че е отпаднало изискването за договори за наем. \"Само с декларации ще бъдат приемани желаещите да работят в България. Всичко това е насочено към българската диаспора основно в Украйна, Молдова, Македония, Западните покрайнини и бившите съветски републики. Това е нещо, което не е направено 27 години и ще облекчи предстоящия туристически сезон\", добави той.\r\nСоциалният министър Бисер Петков допълни, че с Приетия правилник се облекчават на административните процедури за издаване на регистрация за заетост до 90 дни на лица от трети държави, които основно сега се наемат в туристическия бранш. \"След обнародване на постановлението и промените в наредбата, те влизат в сила. Така че се надяваме другата седмица това да стане\", коментира той.\r\nНа въпрос има ли гаранции, че ще се възползват само хора от българската диаспора и няма да се появи социален дъмпинг, Симеонов заяви:\r\n\"Вече има няколко хиляди човека, които имат сключени договори с хотелиери по Черноморието, които чакат точно този правилник да влезе в сила, а той ще влезе в сила следващата седмица\". Вицепремиерът уточни, че между 4 и 6 хиляди души са предварително договорени да започнат работа.\"Няма кого да дъмпингираш. Няма кого да изместят тези чуждестранни работници. Девизът за туристическия сезон 2017 г., девизът на всички собственици на фирми е следният: „Назначавайте всичко, което мърда“. Няма хора за работа. С тези 4 до 6 хиляди човека въобще няма да бъдат задоволени нуждите на предстоящия туристически сезон, които се оценяват някъде над 25 хиляди човека. Все пак това ще бъде помощ – една добра стъпка от страна на държавата в помощ на бизнеса, който трябва да печели и съответно държавата да получава своите данъци\", каза още Валери Симеонов.", "date": "2017-06-08", "title": "Вицепремиерът Валери Симеонов: Девизът за туристическия сезон 2017 г. е следният: „Назначавайте всичко, което мърда“"}
{"url": "http://www.focus-news.net/news/2017/06/08/2402794/tsvetan-tsvetanov-gerb-velizar-enchev-mozhem-da-go-prichislim-kam-zhurnalisticheskiya-nyuh-za-razsledvaniya-na-elena-yoncheva.html", "text": "Велизар Енчев можем да го причислим към  журналистическия нюх за разследвания на Елена Йончева. Това каза председателят на ПГ на ГЕРБ и заместник-председател на партията Цветан Цветанов пред журналисти в Народното събрание във връзка със започващата проверка на прокуратурата  по строителството на оградата по българо-турската граница и сигнала на Велизар Енчев, че фирмите, които изграждат съоръжението са на Патриотите, предаде репортер на Агенция „Фокус“.  „Велизар Енчев търси и той някакво поле на изява, каквото търси БСП“, каза Цветанов. По думите му те са едно. Цветанов обърна внимание, че Велизар Енчев, е засегнат от това, че Патриотите в 43-ия парламент са се разграничили от него. По думите на Цветанов Енчев е имал възможност на парламентарните избори да участва в политическия живот. „След като не е получил необходимата обществена подкрепа, която той е смятал, че има зад себе си, започва да прави тези сигнали“, отбеляза Цветан Цветанов. По думите му това са междуличностни отношения. Според него те винаги водят до някакви напрежения. Цветанов подчерта, че е важно да се даде акцент върху посещението на премиера Бойко Борисов в Турция. Той обясни, че като политици трябва да се консолидират, защото оценката на премиера във Франция и Германия са оценка за страната ни. \r\nДеница КИТАНОВА", "date": "2017-06-08", "title": "Цветан Цветанов, ГЕРБ: Велизар Енчев можем да го причислим към  журналистическия нюх за разследвания на Елена Йончева"}
{"url": "http://www.focus-news.net/news/2017/06/08/2402798/dora-yankova-bsp-v-zakonoproekta-za-kontsesiite-publichniyat-kontsesioner-ne-e-ravnopostaven.html", "text": "В законопроекта за концесиите публичният концесионер не е равнопоставен. Това каза народният представител от ПГ на „БСП за България“ Дора Янкова по време на дебатите по Закона за концесиите, предаде репортер на Агенция „Фокус“.  По думите й шумно се говори за европейската директива и за концесиите за строителство и за услуга. „Там днес за първи път  е записано, че той урежда и условията и реда за ползване на обекти публична държавна собственост.  Янкова поясни, че в Комисията не са направили дискусия какъв ще бъде режимът на публичната собственост по отношeние на съществуващите 400 до 500 договорени концесии за находища. „Те ще влязат ли в режима да се удължават и да стават вечни?“, попита Янкова. \"Няма как да не се спра и на този въпрос. По чл. 17 законът размества отношенията, които са дефинирани в местното самоуправление. Когато става въпрос за общинска собственост, там е на фокус общинският съвет. Общественият интерес е на общинският съвет. Кое ви кара да сложите кмета? Вие се намесвате в разместването на принципите на местното самоуправление. Това е грубо нарушение на самия закон, който е основен и устройствен за функциониране на местното самоуправление\", коментира Дора Янкова. \r\nДеница КИТАНОВА", "date": "2017-06-08", "title": "Дора Янкова, БСП: В законопроекта за концесиите публичният концесионер не е равнопоставен"}
{"url": "http://www.focus-news.net/news/2017/06/08/2402806/veliko-tarnovo-i-gabrovo-shte-badat-domakini-na-sastezaniyata-za-kupata-na-svetovnata-federatsiya-po-handbal.html", "text": "Велико Търново и Габрово ще домакинстват състезанията за купата на Световната федерация по хандбал. Мачовете ще започнат в Габрово на 12 юни и ще се пренесат във Велико Търново на 16 същия месец. Това каза пред журналисти Росица Бакърджиева, президент на Българската федерация по хандбал, предаде репортер на Радио „Фокус“ – Велико Търново. Надпреварата е създадена преди няколко години от Световната федерация. В нея участват 16 отбора от различни държави. „Домакинството, за което ние сериозно се борихме, е преди всичко възможност да популяризираме нашия спорт и да покажем нивото, което сме успели да съхраним въпреки икономическите условия. Гласуването на домакинство на това първенство в градовете Габрово и Велико Търново се дължи на една стара слава и едно старо приятелство между нашите градове. Ние сме основни центрове преди всичко в женското направление и през последните години страната ни успешно беше домакин на редица прояви“, обясни Бакърджиева. \r\nУспоредно с играчите от 16 отбора в двата областни града ще има представители и на 56 държави от целия свят. Това ще са съдии, делегати и ръководни кадри на Световната федерация по хандбал. Заместник-кметът на Велико Търново Снежана Данева – Иванова приветства организаторите и им изказа благодарности за спечелването на домакинството. „Ние сме направили доста неща, които да доведат до успешен финал цялото домакинство.  Предоставили сме Спорната зала, направихме ремонт на съблекалните, закупихме и ново табло за резултатите, за да може да отговаряме на критериите. Това ще бъде една освен атрактивна емоция за всички любител на спорта и възможност да представим града в добра светлина на всички гости от целия свят“, каза още заместник-кметът на Велико Търново.  \r\nВходът за всички събития ще е свободен.\r\nЛуиза ТРАНЧЕВА", "date": "2017-06-08", "title": "Велико Търново и Габрово ще бъдат домакини на състезанията за купата на Световната федерация по хандбал"}
{"url": "http://www.focus-news.net/news/2017/06/08/2402808/prof-ivan-marazov-60-fotografii-shte-razkazhat-za-peterburgskata-hudozhestvena-akademiya-i-neynite-balgarski-vazpitanitsi-v-izlozhba-v-nbu.html", "text": "60 фотографии от средата на ХІХ век до средата на ХХ век ще разкажат за Петербургската художествена академия и нейните български възпитаници в изложба, която ще бъде открита днес в Нов бълграски университет (НБУ). Това каза за Радио „Фокус“ проф. Иван Маразов, изкуствовед, траколог, културолог, преподавател в университета. „Академията в Санк Петербург е основана през 1757 г., т .е. 260 години вече. В тази академия първият български възпитаник е един от най-големите български художници на Възраждането – Станислав Доспевски. Благодарение на доброто отношение на нашите колеги от пазарджишката галерия ние успяхме да вземем автопортрета на Станислав Доспевски, който гордо се е накичил със сребърния медал, получен от него за дипломната му работа в тази академия. Той изключително се е гордял с тази награда и има защо, тъй като всеки випуск получава само два медала – златен и сребърен, а това са били много художници. В края на 40-те и началото на 50-те години там са се учили много български художници, като почнем с Асен Белковски, а след това Марко Бехар, Димитър Остоич, Атанас Шаренков, Цвятко Сиромашки, Огнемир Киров. Всички тези художници са представени с много свои творби в изложбата“, каза още проф. Маразов. \r\nПо думите му и досега в Института „Репин“ се обучават художници, живописци, графици, скулптори, архитекти и изкуствоведи. „Аз самият съм завършил точно преди 50 години и кураторката на изложбата на тая фотографска част Илияна Литовченко, която също е в България в момента, е моя състудентка. Освен това там заедно се учихме с Дора Каменова, след това дойдоха Розалина Пепеланова и Зоя Божкова, след тях – Нина Мирчева и Тони Пейчева, така че, има значима следа в българската култура именно благодарение на обучението в тази академия, която действително е една от най-старите в Европа. Аз бих казал, че образованието, което получават художниците там, е класическо“, допълни проф. Маразов. Той изрази надежда след време да бъдат поканени руски колеги от Ермитажа, от Академията, от руския музей, които да изнесат лекции.  „Много се надявам, че това е една първа стъпка и по-нататък тези културни връзки ще намерят своя път“, каза още проф. Иван Маразов.", "date": "2017-06-08", "title": "Проф. Иван Маразов: 60 фотографии ще разкажат за Петербургската художествена академия и нейните български възпитаници в изложба в НБУ"}
{"url": "http://www.focus-news.net/news/2017/06/08/2402796/stanimir-tonchev-initsiativen-komitet-selo-trud-ne-sa-adekvatni-dannite-za-kachestvoto-na-vazduha-ot-mobilnata-stantsiya-na-riosv-plovdiv.html", "text": "Данните от мобилната станция на РИОСВ - Пловдив за измерване на качеството на въздуха не са адекватни. Това каза за Радио „Фокус“ – Пловдив Станимир Тончев от Инициативния комитет за чиста околна среда в село Труд по повод обявените от Регионалната инспекция по околната среда и водите резултати от измервания чистотата на атмосферния въздух в населеното място. „Тази станция работи с режими, който сама определя. Начинът й на работа няма нищо общо с този, когато мобилната станция е на терен и следи показателите. Пуснали сме молба да се направи проверка с какъв материал се зареждатреакторите на централата. Когато се извършва проверка с мобилната станция, от централата използват само позволените растителни суровини. Тогава няма азот и сяра. Ако ферментират животински продукти, емисиите ще бъдат едни, но ако работи 15 дни с растителни отпадъци, те ще бъдат съвсем други. Точно това се случва тук“, коментира Станимир Тончев. Той посочи, че в нощните часове през последните дни отново регулярно се изпускат задушливи миризми в околната среда.\r\n„Според институциите всичко е наред и въздухът е чист. Естествено, че когато някой ми е на проверка и от това зависи дейността и печалбата ми, ще си измета всичко и ще направя така, че да не издам нищо. Това е показателно за всичко, което се случва в държавата ни“, смята Станимир Тончев.\r\nТони МИХАЙЛОВ", "date": "2017-06-08", "title": "Станимир Тончев, Инициативен комитет – село Труд: Не са адекватни данните за качеството на въздуха от мобилната станция на РИОСВ – Пловдив"}
{"url": "http://www.focus-news.net/news/2017/06/08/2402804/d-r-atanas-atanasov-mbal-shumen-obshtoto-sabranie-reshi-da-ne-bade-osvoboden-ot-otgovornost-savetat-na-direktorite-zaradi-otritsatelniya-schetovoden-rezultat-za-2016-g.html", "text": "Редовното общо събрание на събрание на акционерите на МБАЛ – Шумен АД реши да не бъде освободен от отговорност Съветът на директоритеq заради отрицателния счетоводен резултат за 2016 година. Това каза пред журналисти след заседанието д-р Атанас Атанасов, изп. директор на МБАЛ - Шумен, предаде репортер на Радио „Фокус“ - Шумен. Одобрени са докладите за дейността на дружеството и финансовите отчети. Обсъдени са и промените в Програмата за подобряване на финансово-икономическото състояние на болницата, претърпяла известни корекции след проведеното извънредно Общо събрание. В точка „Разни“ от дневния ред е коментиран  и въпросът за промяна на капитала на община Шумен. „Въпросът беше коментиран, но тъй като по точките за увеличаване на капитала било то на общината или на държавата нямаше предварително внесени конкретни предложения, нямаше как и да бъдат взети съответни решения на това събрание“, заяви д-р Атанасов.\r\nИвелина ИВАНОВА", "date": "2017-06-08", "title": "Д-р Атанас Атанасов, МБАЛ - Шумен: Общото събрание реши да не бъде освободен от отговорност Съветът на директорите заради отрицателния счетоводен резултат за 2016 г."}
{"url": "http://www.focus-news.net/news/2017/06/08/2402810/sofiya-katastrofa-mezhdu-dva-leki-avtomobila-e-stanala-na-bul-asen-yordanov.html", "text": "Катастрофа между два леки автомобила е станала на бул. \"Асен Йорданов\" в София, в посока пл. \"Площад на авиацията\", предаде репортер на Агенция \"Фокус\". По превозните средства има нанесени леки материални щети. \r\nНяма полицейски екип на място на инцидента. Движението е затруднено. \r\nМилослава АНГЕЛОВА", "date": "2017-06-08", "title": "София: Катастрофа между два леки автомобила е станала на бул. \"Асен Йорданов\""}
{"url": "http://www.focus-news.net/news/2017/06/08/2402805/afp-petimata-iranski-teroristi-sa-zameseni-v-prestapleniya-na-islyamska-darzhava-v-rakka-i-mosul.html", "text": "Петима мъже, които извършиха двойната атака в Иран от сряда, са граждани на близкоизточната република, които са се присъединили към редиците на „Ислямска държава“ в Сирия и Ирак, преди да се завърнат в родината си в края на миналото лято. Това потвърдиха от разузнавателното министерство в Техеран в четвъртък, предава AFP.\r\n„Петимата известни терористи… след като са се присъединили към „Ислямска държава“, са напуснали страната и са участвали в престъпленията, извършени от терористичната групировка в Мосул и Ракка“, се казва в изявление от ведомството.\r\nВ текста се говори за петима нападатели, докато по-рано се съобщаваше, че зад атаките стоят шестима души. Тереза Герова", "date": "2017-06-08", "title": "AFP: Петимата ирански терористи са замесени в престъпления на „Ислямска държава“ в Ракка и Мосул"}
{"url": "http://www.focus-news.net/news/2017/06/08/2402814/nsi-prez-april-2017-g-indeksat-na-produktsiyata-v-sektor-stroitelstvo-e-s-18-pod-ravnishteto-ot-predhodniya-mesets.html", "text": "През април 2017 г. индексът на продукцията в сектор „Строителство” е с 1.8% под равнището от предходния месец. Това съобщиха от пресцентъра на Националния статистически институт НСИ). Данните показват увеличение от 2.0% на строителната продукция през април 2017 г. в сравнение със същия месец на 2016 година.\r\nПрез април 2017 г. индексът на произведената строителна продукция, изчислен от сезонно изгладени данни, е под равнището от предходния месец, като продукцията от сградното строителство намалява с 1.8%, а от гражданското/инженерното строителство - с 1.7%. \r\nНа годишна база увеличението на строителната продукция през април 2017 г. се определя предимно от положителния темп при сградното строителство, където увеличението е с 8.7%, докато при гражданското/инженерното строителство e регистрирано намаление от 5.4%.", "date": "2017-06-08", "title": "НСИ: През април 2017 г. индексът на продукцията в сектор „Строителство” е с 1.8% под равнището от предходния месец"}
{"url": "http://www.focus-news.net/news/2017/06/08/2402782/faz-zigmar-gabriel-s-iznenadvashta-vizita-v-libiya.html", "text": "Министърът на външните работи на ФРГ Зигмар Габриел пристигна в четвъртък на изненадваща визита в Либия, съобщава националният ежедневник Die Frankfurter Allgemeine Zeitung.\r\nВ кризисната северноафриканска страна първият дипломат на Берлин ще проведе преговори с международно признатото преходно правителство, като основната тема на разговорите ще бъде ситуацията с бежанците. \r\nОт либийското крайбрежие към Европа се отправят най-големите групи мигранти. Само за първите пет месеца на годината те са били около 60 хил.  – 26 % повече, отколкото през същия периода на 2016 г. Тереза Герова", "date": "2017-06-08", "title": "FAZ: Зигмар Габриел с изненадваща визита в Либия"}
{"url": "http://www.focus-news.net/news/2017/06/08/2402807/balgari-ot-bolgrad-i-oblastta-se-obrashtat-s-priziv-kam-balgarskata-darzhava-za-zashtita-na-tehnite-prava.html", "text": "Българи от Болград и областта се обръщат с призив към българската държава за защита на техните права. Това става ясно от призив на  обществената организация „Българско народно събрание“  с председател Валерий Твердовски. Нашите сънародници в Украйна са предизвикани от зачестилите напоследък прояви на местни националисти, каквото бе издевателството срещу общинския съветник в Болград Василий Кашч. Затова те настояват София да упълномощи местен българин за защита на правата на потомците на онези бежанци, които преди 200 г. са избягали от турските жестокости. Досега институциите, които имат правото да удостояват със званието „Почетен консул“ обаче са безучастни, твърдят украинските българи. Според тях  това няма да струва и стотинка на българската държава. Необходимо е по-сериозно внимание към проблемите на региона, а то може да се постигне от представител на българската общност, който както се казва ще работи на ползу роду.  Хората с българско самосъзнание извън пределите на майката-родина очакват подкрепа, се казва още в писмото, подписано от В. Твердовски.", "date": "2017-06-08", "title": "Българи от Болград и областта се обръщат с призив към българската държава за защита на техните права"}
{"url": "http://www.focus-news.net/news/2017/06/08/2402809/atanas-kostadinov-bsp-za-balgariya-zakonoproektat-za-kontsesiite-narushava-printsipa-za-publichnost.html", "text": "Сериозен порок на Законопроекта за концесиите е фактът, че той ограничава принципа за публичност. Това заяви от парламентарната трибуна народният представител от ПГ на „БСП за България” Атанас Костадинов по време на дебатите по първо четене на Законопроекта за концесиите, предаде репортер на Агенция „Фокус”.  „Директивата създава задължения за държавите-членки да възлагат концесиите при спазване на принципа на публичност, но както казах, законопроектът предвижда принципът на прозрачността да бъде ограничен. Проектът на закон не дава ясни правила в кои случаи със закон може да се ограничи прозрачността. Това означава ли, че Народното събрание  може да избере за кои концесии да ограничи прозрачността”, поясни Костадинов. Според него текстовете на законопроекта нарушават и принципа на местно самоуправление. \r\nВ реплика народният представител от ПГ на ГЕРБ Александър Ненков заяви, че законът не нарушава принципа на прозрачност. Според него „Обвиненията, че ще има нарушаване на публичността са абсолютно нелепи”, заяви Ненков. \r\nВ дуплика Атанас Костадинов даде с пример с първата концесия в България за добив на злато в Трън през 1901 г., която предвижда 50% от добива да остава за България, а само останалите 50% да бъдат реализирани на пазара. \r\nИван ЛАЗАРОВ", "date": "2017-06-08", "title": "Атанас Костадинов, „БСП за България”: Законопроектът за концесиите нарушава принципа за публичност"}
{"url": "http://www.focus-news.net/news/2017/06/08/2402815/afp-varhovniyat-sad-na-norvegiya-nyama-da-razgleda-zhalbata-za-usloviyata-v-zatvora-na-andersh-brayvik.html", "text": "Върховният съд на Норвегия съобщи в четвъртък, че няма да разгледа жалбата за условията в затвора, в който излежава присъдата си Андерш Брайвик, признат за виновен по обвинения за убийството на 77 души, предимно младежи, в терористичното нападение от 2011 г., предава AFP.\r\nТова означава, че решението на Апелативния съд от март, което установи, че норвежката държава не нарушава правата на Брайвик, остава в сила. Възможно е обаче Брайвик да отнесе делото в Европейския съд по правата на човека.Тереза Герова", "date": "2017-06-08", "title": "AFP: Върховният съд на Норвегия няма да разгледа жалбата за условията в затвора на Андерш Брайвик"}
{"url": "http://www.focus-news.net/news/2017/06/08/2402816/veliko-tarnovo-prezidentite-na-svetovnata-i-evropeyskata-federatsii-po-handbal-shte-nablyudavat-chast-ot-machove-v-grada-na-16-yuni.html", "text": "Президентите на Световната и Европейската федерации по хандбал пристигат във Велико Търново. Те ще наблюдават част от мачовете за купата на Световната федерация по хандбал, които ще се проведат в града на 16 юни. Това съобщи пред журналисти Росица Бакърджиева, президент на Българската федерация по хандбал, предаде репортер на Радио „Фокус“ – Велико Търново. Първенството се организира със съдействието на Община Велико Търново. „Благодарение на местната администрация, които осигуряват зала, охрана, медицинско обезпечаване, очакваме и излъчването на аудио-визуалния спектакъл „Звук и светлина“. Гостите ще могат да го наблюдават на една ВИП вечеря, на която сме поканили и заместник-министър председателя Томислав Дончев, кметовете на градовете Велико Търново и Габрово, където ще протичат мачовете и други официални лица. Надявам се това да бъде прекрасна възможност да запаметим един ярък акцент от предстоящата проява“, посочи Росица Бакърджиева. Тя коментира, че ако домакинството протече спокойно, то ще донесе много слава и успехи не само на Велико Търново и Габрово, но и на България.\r\nЛуиза ТРАНЧЕВА", "date": "2017-06-08", "title": "Велико Търново: Президентите на Световната и Европейската федерации по хандбал ще наблюдават част от мачове в града на 16 юни"}
{"url": "http://www.focus-news.net/news/2017/06/08/2402818/ek-komisiyata-privetstva-reshenieto-na-20-darzhavi-chlenki-za-sazdavane-na-evropeyskata-prokuratura.html", "text": "На днешното заседание на Съвета по правосъдие 20 държави членки, сред които и България, постигнаха политическо съгласие за създаването на новата Европейска прокуратура чрез засилено сътрудничество, се казва в прессъобщение от ЕК.\r\nНеобходимо е Европейският парламент да даде своето съгласие. След като новият орган бъде въведен, независимите европейски прокурори ще разполагат с правомощия да провеждат разследвания и да повдигат и поддържат обвинения за престъпления, засягащи бюджета на Съюза, като корупция или измами със средства на ЕС или трансгранични измами с ДДС. Европейската прокуратура ще бъде солиден, независим и ефикасен орган, специализиран в борбата с финансовите престъпления в целия ЕС. \r\nГюнтер Йотингер, комисар по въпросите на бюджета и човешките ресурси, заяви: „Измамите, засягащи бюджета на ЕС, не се толерират. Всеки цент от този бюджет трябва да бъде похарчен в полза на европейските граждани. Създавайки една солидна, независима и ефикасна Европейска прокуратура, ние засилваме усилията си да защитим парите на данъкоплатците, като осигуряваме европейски подход спрямо разследването и наказателното преследване на престъпленията, засягащи бюджета на Съюза. Това ще бъде сериозно допълнение към вече съществуващите средства на равнището на Съюза, а именно Европейската служба за борба с измамите, която работи в областта на административните разследвания.“ \r\nВера Йоурова, комисар на ЕС по въпросите на правосъдието, потребителите и равнопоставеността между половете, посочи: „Работихме усилено, за да убедим колкото се може повече държави членки да подкрепят проекта и съм много доволна, че в създаването на Европейската прокуратура ще участват 20 от тях. Това е голямо постижение, което гарантира, че Европейската прокуратура ще бъде ефикасна още от първия ден, в който започне да функционира. Днес е добър ден за европейския данъкоплатец. Европейската прокуратура ще допълва важната работа, извършвана от Евроюст — агенцията на ЕС, работеща в областта на наказателното правосъдие — и ще даде възможност агенцията да посвети повече ресурси на борбата с тероризма, трафика на хора или други престъпления.“", "date": "2017-06-08", "title": "ЕК: Комисията приветства решението на 20 държави членки за създаване на Европейската прокуратура"}
{"url": "http://www.focus-news.net/news/2017/06/08/2402817/zakonoproektat-svarzan-s-parvata-stapka-kam-povishavaneto-na-minimalnite-pensii-mina-v-ms.html", "text": "Законопроектът, свързан с първата стъпка към повишаването на минималните пенсии, мина в МС. Това стана ясно от съвместен брифинг на вицепремиера по икономическата и демографската политика Валери Симеонов и социалния министър Бисер Петков, предаде репортер на Агенция \"Фокус\".  Симеонов уточни, че през МС е минал законопроектът, свързан с първата стъпка към повишаването на минималните пенсии. \"Това е една от основните задачи и приоритети, поставени в Програмата на Обединени патриоти. С общи усилия е подготвен този законопроект, разгледан е от Националния съвет за тристранно сътрудничество и съответно предстои да бъде приет в Народното събрание, за да може от 1-ви юли минималната пенсия да стане 180 лв.\", обясни Симеонов.\r\nОт своя страна министър Петков уточни, че проектът на Закона за бюджета на ДОО – продължава своя път към НС. \"Надяваме се там той да бъде подкрепен, за да може да влезе в сила от 1-ви юли и с усилията и на колегите от НОИ с юлските пенсии да бъдат изплатени и по-високите размери на минималните пенсии, които от 1-ви юли се предлагат да нараснат на 180 лв.\", добави той. \"Както е подчертавано и преди увеличението на минималната пенсия за осигурителен стаж и възраст води автоматично до увеличение и на други видове трудови пенсии – като трудовите инвалидни пенсии, наследствените пенсии. Тоест общо около 800 хиляди пенсионери след втората стъпка на увеличение ще получат по-високо увеличение, от това, което всички пенсионери ще получат увеличение на пенсиите си от 1-ви юли с 2,4%, защото от 1-ви юли ще имаме индексация, осъвременяване на пенсиите с 2,4%\", каза още Бисер Петков.\r\nПо думите му от 1-ви октомври е предвидена и втората стъпка на увеличение на минималната пенсия за осигурителен стаж и възраст от 180 на 200 лв. \"Ще допълня, че оценката на допълнителния разход е около 100 млн. лв. до края на годината. Текущото преизпълнение на плана за приходите показва около 100 млн. лв., което ще покрие по-високия разход от увеличените минимални нива на пенсиите\", добави той.", "date": "2017-06-08", "title": "Законопроектът, свързан с първата стъпка към повишаването на минималните пенсии, мина в МС"}
{"url": "http://www.focus-news.net/news/2017/06/08/2402819/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-na-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ на Радио „Фокус“ – Пловдив ще припомним историята на създаването на Вазовските машиностроителни заводи, чиято първа копка е направена на Спасов ден – 9 юни 1936 г. За това ще ни разкаже Мариана Тодорова от музея в предприятието. От Иванка Вълева, заместник-директор „Човешки ресурси” във ВМЗ ще разберем изплатени ли са бонусите на работещите там след лекото забавяне.\r\nВ днешното предаване ще ви разкажем повече за професията военен парашутист с помощта на бригаден генерал Явор Матеев, командир на 68 бригада Специални сили. През изтеклата седмица от Сдружение „Съюз на българските парашутисти“ и Общински съвет по наркотични вещества, съвместно с Превантивно информационен център – Пловдив, бе проведено съвместно мероприятие в Дом за деца, лишени от родителски грижи „Мария Луиза“ – Пловдив. На съвместната инициатива присъства и командирът на 68-ма бригада Специални сили бригаден генерал Явор Матеев. Наред с дарението на хранителни продукти, на децата бе разяснена същността и обществената значимост на професията военен парашутист.\r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017-06-08", "title": "Акценти в предаването „Със славната 2-ра Тракийска дивизия – За честта на България“ на Радио „Фокус“ – Пловдив"}
{"url": "http://www.focus-news.net/news/2017/06/08/2402822/ek-oshte-866-mln-evro-ot-fondovete-po-politikata-na-sblizhavane-za-izgrazhdane-na-liniya-3-na-metroto-v-sofiya.html", "text": "Днес Комисията прие нов инвестиционен пакет в размер на 86,6 млн. евро от Европейския фонд за регионално развитие (ЕФРР) за финансиране на по-нататъшните работи по изграждането на западната част на линия 3 на метрото в българската столица, се казва в прессъобщение от ЕК.\r\n Средствата ще бъдат използвани за изграждане на четири нови станции на метрото по отсечка с дължина 4 km. — от центъра на града (ул. „Житница“) до околовръстното шосе през квартал „Овча купел“ в югозападната част на София. \r\nКомисарят по въпросите на регионалната политика Корина Крецу заяви: \"Половин милион души дневно използват софийското метро; то се е превърнало в част от ежедневието на града, а жителите му сега се радват на съвременна, достъпна и удобна система за обществен транспорт в допълнение към намаляването на времето за пътуване, замърсяването на въздуха и задръстванията в целия град. Всичко това стана възможно благодарение на значителната финансова помощ от ЕС.\" \r\nМиналата година Комисията прие първия пакет от инвестиции на стойност над 368 млн. евро от ЕФРР в подкрепа на изграждането на новата линия 3 на софийското метро, свързваща жилищните комплекси „Сухата река“, „Хаджи Димитър“, „Красно село“, „Славия“, „Белите брези“, „Лагера“ и „Хиподрума“ с центъра на столицата. Очаква се в завършен вид линия 3 да има 19 станции и да бъде с обща дължина 16 km, с което до 2020 г. дължината на линиите от мрежата ще стане 56 km, а броят на станциите — 53. Почти 500 млн. евро средства на ЕС бяха инвестирани в разширението на линии 1 и 2 през периода на финансиране 2007 — 2013 г., по-специално за да се осигури удобна връзка с летището и Бизнес Парк София.", "date": "2017-06-08", "title": "ЕК: Още 86,6 млн. евро от фондовете по политиката на сближаване за изграждане на линия 3 на метрото в София"}
{"url": "http://www.focus-news.net/news/2017/06/08/2402824/smolyan-plaket-ot-kmeta-nikolay-melemov-i-nagradi-poluchavat-pobeditelite-v-konkursa-dobrotata-v-moya-klas.html", "text": "Вече са ясни победителите в конкурса „Добротата в моя клас” в Смолян. Това съобщиха от пресцентъра на Община Смолян. Кампанията бе обявена и стартира през месец февруари т. г. под мотото „Живот без агресия и без дрога”.  Инициативата е  на  Местната комисия за борба с противообществените прояви на малолетните и непълнолетните /МКБППМН/ и Превантивно – информационен център по наркотични вещества, Младежки общински ученически съвет към Община Смолян и Инспектори Детска педагогическа стая към Районното управление на на МВР.\r\nИнициаторите са имали желание и стремеж да  ангажират мисленето на нашите деца с полезни, приятни и положителни начинания. Целта е младите хора да се включат в едно своеобразно състезание изискващо - доброта, толерантност, дисциплина, благотворителност, постижения и активност.\r\nВ групата на най-малките ученици се отличават  ІІІ „В” клас от   ОУ „Проф. д-р Асен Златаров” с проявеното милосърдие, съпричастност и лична грижа към болен съученик. Децата проявят интерес и взимат участие в социални и обществени каузи, благотворителни базари и концерти.\r\nНай-многобройни са инициативите  при децата от среден курс. \r\nVІІ клас от ОУ „Юрий Гагарин”\tсе откроява от останалите участници по многобройните активности, свързани с благотворителност, толерантност и непримиримост към агресията на пътя и в училище, грижа към чистота в природата и хармонията в човешките отношения.\r\nПохвална е дейността на учениците от Езикова гимназия „Иван Вазов” – ХІ „В” клас, заради заявената гражданска позиция към актуални теми от социалния живот, чрез организиране на ежегодни благотворителни концерти и базари в помощ на нуждаещи се хора. Активна е дейността на класа и участието им в множество училищни и международни проекти. \r\nДейни в училищния и обществен живот са и учениците от ІХ „А” клас на СУ „Св. Св. Кирил и Методий”,  които проявяват грижа към по-малките ученици, толерантност към съучениците си и активни в училищни и обществени прояви.\r\nБлагодарим на всички класове, които се включиха в инициативата и споделиха за толерантността, уважението и благотворителността. \r\nВярваме, че всяко дете е добро, но всички деца обединени в една кауза се превръщат в добротворци, заяви зам.-кметът Марин Захариев, който е и председател на МКБППМН.\r\nПлакет от кмета на Смолян Николай Мелемов и награди получават  победителите в конкурса „Добротата в моя клас”.\r\nНаградата на ХІ \"В\" клас от Езикова гимназия „Иван Вазов” ще бъде връчена в петък, 9 юни, в 9,45 часа в класна стая №406.", "date": "2017-06-08", "title": "Смолян: Плакет от кмета Николай Мелемов и награди получават  победителите в конкурса „Добротата в моя клас”"}
{"url": "http://www.focus-news.net/news/2017/06/08/2402823/zam-ministarat-evgeni-stoyanov-ministerstvo-na-pravosadieto-iska-uskoryavane-na-sadebnoto-proizvodstvo-pri-zapazvane-na-efektivnoto-i-kachestveno-razsledvane.html", "text": "Министерство на правосъдието иска  ускоряване на съдебното производство при запазване на ефективното и качествено разследване. Това каза на брифинг в Министерски съвет Евгени Стоянов, зам.-министър на правосъдието, предаде репортер на Агенция \"Фокус\". \"На заседанието на МС беше разгледан ЗИД на НПК. С него търсим да постигнем няколко основни цели. На първо място желаем ускоряване на съдебното производство при запазване на ефективното и качествено разследване\", заяви той и допълни, че ускоряването може да се постигне с предлагането на т.нар. \"ускорено производство\", което може да бъде инициирано вече от пострадало и ощетено юридическо лице. \"Урежда се т.нар. \"разпоредително заседание\". Основната идея е в него да се решат въпросите има или няма допуснати съществени процесуални нарушения. След като този въпрос получи отговор делото да не може да бъде връщано, например от вазивна инстанция след 2 години\", каза още Стоянов.\r\n\"На второ място желаем да гарантираме ефективното наказателно правораздаване по отношение на корупционните престъпления, извършени от лица от висшия държавен ешелон, като използваме капацитета на специализирания съд и прокуратура. През годините досега действащите там магистрати добиха компетентност в тази област\", допълни Евгени Стоянов. По думите му се въвеждат няколко акта и на ЕС. \"Може да поставим като цел незабавно да се приведе в изпълнение влязла в сила присъда, ако тя е лишаване от свобода или по-тежко наказание. По тази начин даваме знак и пред ЕК и се надяваме да постигаме по-добри резултати\", поясни той.", "date": "2017-06-08", "title": "Зам.-министърът Евгени Стоянов: Министерство на правосъдието иска  ускоряване на съдебното производство при запазване на ефективното и качествено разследване"}
{"url": "http://www.focus-news.net/news/2017/06/08/2402821/nsi-prez-april-2017-g-oborotat-v-razdel-targoviya-na-drebno-bez-targoviyata-s-avtomobili-i-mototsikleti-po-sapostavimi-tseni-namalyava-s-05-spryamo-predhodniya-mesets.html", "text": "През април 2017 г. оборотът в раздел „Търговия на дребно, без търговията с автомобили и мотоциклети” по съпоставими цени намалява с 0.5% спрямо предходния месец. Това съобщиха от пресцентъра на Националния статистически институт НСИ). През април 2017 г. оборотът в търговията на дребно, изчислен въз основа на календарно изгладени данни, нараства с 2.1% спрямо същия месец на предходната година.\r\nПрез април 2017 г. оборотът нараства спрямо предходния месец при: търговията на дребно с фармацевтични и медицински стоки - с 0.5%, и търговията на дребно с разнообразни стоки - с 0.4%. По-значително намаление е регистрирано при: търговията на дребно с компютърна и комуникационна техника - с 3.1%, търговията на дребно с автомобилни горива и смазочни материали - с 2.6%, и търговията на дребно чрез поръчки по пощата, телефона или интернет - с 2.5%. \r\nПрез април 2017 г. спрямо същия месец на 2016 г. оборотът нараства по-значително при: търговията на дребно с фармацевтични и медицински стоки - с 10.8%, търговията на дребно с разнообразни стоки - с 10.5%, и търговията на дребно с текстил, облекло, обувки и кожени изделия - с 10.1%. Намаление е регистрирано при търговията на дребно с автомобилни горива и смазочни материали - с 15.4%, и търговията на дребно чрез поръчки по пощата, телефона или интернет - с 0.7%.", "date": "2017-06-08", "title": "НСИ: През април 2017 г. оборотът в раздел „Търговия на дребно, без търговията с автомобили и мотоциклети” по съпоставими цени намалява с 0.5% спрямо предходния месец"}
{"url": "http://www.focus-news.net/news/2017/06/08/2402812/trend-news-agency-broyat-na-zhertvite-na-teroristichnite-ataki-v-iran-dostigna-do-17-dushi.html", "text": "Броят на жертвите на терористичните атаки в Иран достигна до 17 души, предава информационната агенция Trend News Agency. Сред загиналите има три жени, докато останалите са представители на силния пол, поясниха местните власти.\r\nБлизкоизточната радикална групировка „Ислямска държава“ пое отговорност за серията въоръжени нападения в иранската столица, насочени срещу парламента и мавзолея на идейния ръководител на Ислямската революция в Иран - Рухолах Хомейни, припомня медията.Тереза Герова", "date": "2017-06-08", "title": "Trend News Agency: Броят на жертвите на терористичните атаки в Иран достигна до 17 души"}
{"url": "http://www.focus-news.net/news/2017/06/08/2402827/nsi-prez-april-2017-g-indeksat-na-promishlenoto-proizvodstvo-namalyava-s-12-v-sravnenie-s-predhodniya-mesets.html", "text": "По предварителни данни през април 2017 г. индексът на промишленото производство намалява с 1.2% в сравнение с март 2017 година. Това съобщиха от пресцентъра на Националния статистически институт НСИ). През април 2017 г. при индекс на промишленото производство е регистриран ръст от 4.8% спрямо съответния месец на 2016 година.\r\nПрез април 2017 г. намаление спрямо предходния месец е регистрирано в добивната промишленост - с 2.9%, и в преработващата промишленост - с 1.7%, а увеличение е отчетено в производството и разпределението на електрическа и топлоенергия и газ - с 3.6%. \r\nПо-значителен спад в преработващата промишленост се наблюдава при: производството на лекарствени вещества и продукти - с 10.9%, печатната дейност и възпроизвеждането на записани носители - с 8.0%, производството на облекло - с 6.7%, производството на компютърна и комуникационна техника, електронни и оптични продукти - с 6.5%. Ръст е регистриран при: производството на метални изделия, без машини и оборудване - със 17.9%, производството на химични продукти - с 5.3%, производството на тютюневи изделия - с 4.5%, производството на дървен материал и изделия от него, без мебели - с 3.2%. \r\nНа годишна база ръст на промишленото производство, изчислен от календарно изгладените данни, е отчетен в преработващата промишленост - с 8.4%, а спад е регистриран в производството и разпределението на електрическа и топлоенергия и газ - с 4.2%, и в добивната промишленост - с 2.0%.\r\nПо-значително увеличение в преработващата промишленост спрямо предходната година се наблюдава при: производството на метални изделия, без машини и оборудване - с 43.1%, производството на тютюневи изделия - с 35.0%, производството на компютърна и комуникационна техника, електронни и оптични продукти - с 30.6%, производството на химични продукти - с 22.0%. Намаление е отчетено при: производството на превозни средства, без автомобили - с 23.5%, производството на напитки - с 9.1%, производството на лекарствени вещества и продукти - със 7.7%, производството на облекло - с 6.0%.", "date": "2017-06-08", "title": "НСИ:  През април 2017 г. индексът на промишленото производство намалява с 1.2% в сравнение с предходния месец"}
{"url": "http://www.focus-news.net/news/2017/06/08/2402811/vitsepremierat-valeri-simeonov-firmi-na-pf-ne-izgrazhdat-ogradata-po-granitsata-tryabva-da-se-gordeem-sas-saorazhenieto-koeto-mozhe-da-bade-narecheno-velikata-balgarska-stena.html", "text": "Няма фирми на ПФ, които да изграждат оградата по границата, трябва да се гордеем със съоръжението, което може да бъде наречено \"Великата българска стена\". Това каза на брифинг след правителственото заседание вицепремиерът по икономическата и демографската политика Валери Симеонов, предаде репортер на Агенция \"Фокус\". \r\nВъв връзка със започната проверка от ВКП оградата по границата, заради сигнал на Велизар Енчев, в който се твърди, че дейността по изграждане на оградата се осъществява от фирми на Патриотичния фронт,  както и че цените по договора са многократно завишени, Валери Симеонов коментира: \"В личен план за 62 години това, с което се гордея, че съм изградил е моето чисто и неопетнено име. Всеки, който се опитва да хвърли петно върху него, ще получи съответното съдебно наказание\". \"По тази причина въпросният г-н, чието име няма да спомена, говори в общ план – фирми на Патриотичния фронт. Нека да каже, кои са фирмите на Валери Симеонов, да види какво ще му се случи като отговор от Валери Сименов\", заяви вицепремиеът и дпопълни, че това е общоприето политическо \"плямпане\", което е ежедневие в България. \"Няма такова нещо, заявявам го категорично. Не е имало, аз даже не зная имената на фирмите, които работят и не е редно да ги зная\", каза още Симеонов.\r\n\"Мога да ви кажа, че работата, която е свършена заслужава меко казано похвала. Другата седмица ще осигуря хеликоптер, в който ще поканя представителите на средствата за масова информация и неверниците от опозицията да се качат и да видят за какво става въпрос\", коментира той. \"Мога да ви кажа за какво става въпрос – изключително тежко, сериозно инженерно съоръжение, с което България трябва да се гордее, така както Китай се гордее с Великата китайска стена. България трябва да се гордее с най-стабилната ограда в целия ЕС, която спокойно може да бъде наречена Великата българска стена. Нелепо е да се  правят словесни нападки, квалификации от хора, които не са виждали за какво става въпрос\", заяви Валери Симеонов.", "date": "2017-06-08", "title": "Вицепремиерът Валери Симеонов: Фирми на ПФ не изграждат оградата по границата, трябва да се гордеем със съоръжението, което може да бъде наречено \"Великата българска стена\""}
{"url": "http://www.focus-news.net/news/2017/06/08/2402826/yohanes-han-planat-berlin-plyus-za-zapadnite-balkani-ne-e-zamestitel-na-chlenstvoto-v-es.html", "text": "Европейският комисар по въпросите на европейската политика за съседство и преговорите за разширяване Йоханес Хан опроверга твърденията, че новият план на германското правителство за засилване на икономиките на държавите от Западните Балкани, „Берлин плюс“, е заместител на членството им в Европейския съюз, предава македонската информационна агенция „Макфакс“.\r\n„Той не е заместител.  Той  показва единствено усилията на държавите-членки, особено на Германия, за инвестиции в региона\", подчерта Хан на пресконференция в Белград след среща с президента на Сърбия, Александър Вучич.\r\nАвстрийският политик увери, че не би искал идеята да остане на хартия, а да се осигурят необходимите средства за реализацията й.\r\n\"Най-важното е инвестициите да се съсредоточени в правилната посока\", отбеляза еврокомисарят.Тереза Герова", "date": "2017-06-08", "title": "Йоханес Хан: Планът „Берлин Плюс“ за Западните Балкани не е заместител на членството в ЕС"}
{"url": "http://www.focus-news.net/news/2017/06/08/2402825/stoyan-pasev-oblasten-upravitel-na-varna-plazhovete-v-rayona-na-shkorpilovtsi-i-kamchiya-i-tazi-godina-ostanaha-bez-naemateli.html", "text": "24 са неохраняемите плажове на територията на Варненска област. Сред тях са плажовете на Фичоза, Кабакум, Шкорпиловци и Камчия. Това каза за Радио „Фокус“ – Варна областният управител Стоян Пасев. „Плажовете в района на Шкорпиловци и Камчия, които са много посещавани, и тази година останаха без наематели. До края на седмицата се очаква Министерството на туризма да потвърди за кои шест от неохраняемите плажове Областна администрация ще има ангажимент да обезпечи водното спасяване. Вероятно това ще са плажовете на Фичоза, Ветеран, Камчия и Шкорпиловци. Хубавата новина е, че в град Варна няма плаж без наемател или концесионер. За Офицерски плаж е подписан договор, както и за един от плажовете на Кабакум“, заяви Стоян Пасев.\r\nПо отношение на летния сезон и готовността на Общините в региона за посрещане на първите туристи Стоян Пасев посочи, че е имало проблем в община Аврен с устието на река Камчия. „Направихме Междуведомствена комисия, включиха се и „Напоителни системи“, като изчистиха и буквално пробиха устието на реката, тъй като имаше наноси от цяла България – дънери, едри боклуци. Плажът също е почистен и сезонът на Камчия може да започне“, каза още Стоян Пасев.\r\nМарияна ВАЛЕНТИНОВА", "date": "2017-06-08", "title": "Стоян Пасев, областен управител на Варна: Плажовете в района на Шкорпиловци и Камчия и тази година останаха без наематели"}
{"url": "http://www.focus-news.net/news/2017/06/08/2402829/stolichna-obshtina-tarsi-variant-za-izgrazhdane-na-veloaleya-po-bul-knyaz-al-dondukov.html", "text": "Столична община търси вариант за изграждане на велоалея по бул. „Княз Ал. Дондуков“ по възлагане на кмета Йорданка Фандъкова след отказа на Министерство на културата да съгласува внесения проект за реконструкция на булеварда и становището за запазване на паветата. Това съобщиха от пресцентъра на Столична община. Проектът на Столична община предвиждаше изграждане на асфалтови пътни платна в лентите за автомобилно движение с обособяване на асфалтова велоалея и изграждане на паважна настилка на трамвайното трасе. \r\nВсички варианти, които се проучват в момента, ще да бъдат обсъдени с представители на велоорганизациите – целта е да се изгради велоалея, ако тя дава максимална сигурност за велосипедистите. \r\nСлед решението на Министерство на културата за запазване на паважната настилка Столична община изиска от фирмата-изпълнител да приложи нов за градските условия метод на  подредба на паважа. Технологията, която ще се приложи, е с полагане на циментова стабилизация, върху която ще се положи пясъчно легло от 15 см, върху което ще се реди паважната настилка. Тази технология се прилага при строителство на пътища с тежко движение, като циментовата стабилизация играе ролята на основа и на дренаж, който отвежда водата. \r\nОбщинското дружество „София проект“ преработи проекта, съгласно изискването за запазване на паважната настилка на Министерство на културата. Преработеният проект е внесен в НИНКН за окончателно съгласуване. През това време са възложени доработки на проекта, които да включат обособяването на велоалея, перони на трамвайните спирки и трамвайни ограничители. След изготвяне на доработките по чл. 154 ал. 5 от ЗУТ Общинският експертен съвет по устройство на територията ще приеме окончателните варианти, които ще бъдат изпълнени при реконструкцията на бул. „Дондуков“ в участъка от бул. „Васил Левски“ до Младежкия театър. \r\nПо искане на кмета на София Йорданка Фандъкова предстои да бъде възложено изработването на цялостно силуетно проучване на бул. „Дондуков“. Столична община подготвя промени в Закона за устройство и застрояването на Столична община, с които да направи задължителни насоките по отношение на цветови решения за фасадите на сградите, фасадно осветление, места за реклама, климатични системи и др., които са елементи от силуетните планове. Като пилотен проект беше изработен силуетен план на ул. „Граф Игнатиев“. \r\nВ момента се извършва премахване на релсовия път по ул. „Кракра“ и предстои подмяна на канализацията в обхвата на обекта от „Софийска вода“.", "date": "2017-06-08", "title": "Столична община търси вариант за изграждане на велоалея по бул. „Княз Ал. Дондуков“"}
{"url": "http://www.focus-news.net/news/2017/06/08/2402813/aleksandar-nenkov-gerb-prichina-za-priemane-na-zakonoproekta-za-kontsesiite-e-faktat-che-do-tozi-moment-nyamame-nito-edna-kontsesiya-za-infrastrukturen-obekt.html", "text": "Причина за приемане на  законопроекта за концесиите е фактът, че до този момент нямаме нито една концесия за инфраструктурен обект. Това каза народният представител от ПГ на ГЕРБ Александър Ненков по време на дебатите по Закона за концесиите, предаде репортер на Агенция „Фокус“.  По думите му сега действащото законодателство е достатъчно гъвкаво. Ненков обърна внимание, че след 2020 г. след края на оперативните програми  парите за инфраструктура ще намалят.  Александър Ненков изтъкна и като причина  изискването на европейската и директива. „Не би било целесъобразно да гледаме и плащаме милиони евро, че не сме си свършили работата“, посочи депутатът. \"Разбирам, логично, опозиция сте, трябва да търсите винаги обратната страна на монетата\", посочи той. Според него всички трябва да се обединят около това законодателство, така че то да е максимално прозрачно. Ненков поясни, че във ветото на президента няма нищо конкретно. Той обърна внимание, че сега някои детайли на законопроекта са изчистени и в този си вид той гарантира сериозна и прозрачна процедура за концесиите. Депутатът подчерта, че думата концесия не трябва да бъде мръсна дума.  \r\nДеница КИТАНОВА", "date": "2017-06-08", "title": "Александър Ненков, ГЕРБ: Причина за приемане на  законопроекта за концесиите е фактът, че до този момент нямаме нито една концесия за инфраструктурен обект"}
{"url": "http://www.focus-news.net/news/2017/06/08/2402833/kyustendil-zhp-prelezat-v-rayona-na-rampata-v-dupnitsa-shte-bade-zatvoren-za-preminavaneto-na-avtomobili-ot-12-do-18-yuni.html", "text": "Ж.п. прелезът в района на Рампата в Дупница ще бъде затворен за преминаването на автомобили от 12 юни до 18 юни. Това каза за Радио „Фокус“ - Пирин Христо Апостолов, експерт към Община Дупница. „Причината за прекъсване движението на моторните превозни средства е ремонтни дейности, които ще извършва ДП „Национална компания железопътна инфраструктура“, която ще достави и вложи еластични прелезни настилки“, обясни Апостолов. За целта е осигурен алтернативен маршрут, който ще бъде сигнализиран с пътни знаци. Обходният път ще бъде по „Страхил войвода“, ул. „Христо Малашевски“ и кръгово кръстовище АРЗ. Преминаването през ж.п. прелеза ще бъде възстановено на 19 юни.\r\nЛора КАЛЧЕВА", "date": "2017-06-08", "title": "Кюстендил: Ж.п. прелезът в района на Рампата в Дупница ще бъде затворен за преминаването на автомобили от 12 до 18 юни"}
{"url": "http://www.focus-news.net/news/2017/06/08/2402828/pazardzhik-vremenno-e-ogranicheno-dvizhenieto-po-pat-iii-843-velingrad-sarnitsa-v-rayona-na-s-grashevo-poradi-svlachishte.html", "text": "Временно е ограничено движението по път III-843 Велинград - Сърница в района на с. Грашево, поради свлачище. Това съобщиха от пресцентъра на Агенция \"Пътна инфраструктура\". Шофьорите трябва да се движат с повишено внимание по обходен маршрут:  Велинград - Ракитово - път II-37 - Сърница.", "date": "2017-06-08", "title": "Пазарджик: Временно е ограничено движението по път III-843 Велинград - Сърница в района на с. Грашево, поради свлачище"}
{"url": "http://www.focus-news.net/news/2017/06/08/2402831/silistra-trima-dushi-sa-zaginali-a-chetirima-sa-v-tezhko-sastoyanie-sled-katastrofa-na-patya-dulovo-alfatar.html", "text": "Трима души са загинали, а четирима са в тежко състояние след катастрофа на пътя Дулово - Алфатар, съобщиха от пресцентъра на МВР. Сигналът за тежкия пътния инцидент е подаден към 09.12 часа. По първоначални данни, на ляв завой лек автомобил „Мазда“, шофиран от 44-годишен мъж, е навлязъл в насрещната лента и челно се е ударил в лек автомобил „Тойота“. От удара на място са загинали водачът на „Мазда“-та и пътуващите с него мъж на 46 години и 44-годишна жена. Тежко ранен е техен спътник, на 46 години, както и шофьорът и пътниците в другата кола на възраст 68, 51 и 47 години. \r\nНа място е извършен оглед, по случая е образувано досъдебно производство. Продължава работата по изясняване на всички обстоятелства, довели до тежкия пътен инцидент.", "date": "2017-06-08", "title": "Силистра: Трима души са загинали, а четирима са в тежко състояние след катастрофа на пътя Дулово - Алфатар"}
{"url": "http://www.focus-news.net/news/2017/06/08/2402832/stara-zagora-petoto-izdanie-na-mezhdunarodniya-festival-za-novo-evropeysko-kino-zlatnata-lipa2017-zavarshi-sas-stilna-tseremoniya-i-vrachvane-na-nagradite.html", "text": "Петото издание на Международния фестивал за ново европейско кино \"Златната липа`2017“ завърши със стилна церемония и връчване на наградите. Това съобщиха от пресцентъра на Община Стара Загора. Церемонията започна с изпълнения на Военния биг бенд под диригентската палка на капитан Цветомир Василев и спектакъл на мажоретките към Центъра за подкрепа на личностно развитие.\r\nПредседателят на журито, Владимир Пенев, обяви наградените. Наградата за най-добър филм получи сръбската драма \"Дневникът на машиниста\". Наградата за най-добра мъжка роля получи Стефан Денолюбов за ролята на кантонера в българския филм \"Слава\". Датската лента \"Комуната\" получи 2 награди - за най-добра женска роля на Трине Дирхолм и наградата на Съюза на българските кинодейци. Наградата за режисура замина за Грузия при Нино Басилия за филма \"Животът на Ана\". Директорът на фестивала Магдалена Ралчева благодари на многобройната публика за пълните салони по време на 5-те фестивални дни. Тя връчи награди на тримата ученици, спечелили първо, второ и трето място в конкурса за сценарий за късометражен филм, обявен от \"Златната липа\" - съответно Нона Петкова, Богомила Китанова и Петър Дойчев от ГПЧЕ \"Ромен Ролан\". Тримата получиха и парични премии, осигурени от Милена Желева, председател на Постоянната комисия по култура, туризъм и вероизповедания към Общински съвет - Стара Загора.\r\nСлед закриването на фестивала беше прожектиран още веднъж спечелилият филм \"Дневникът на машиниста\".", "date": "2017-06-08", "title": "Стара Загора: Петото издание на Международния фестивал за ново европейско кино \"Златната липа`2017“ завърши със стилна церемония и връчване на наградите"}
{"url": "http://www.focus-news.net/news/2017/06/08/2402835/stoyan-pasev-oblasten-upravitel-na-varna-prelivnikat-na-yazovir-eleshnitsa-se-nuzhdae-ot-remont-ostanalite-vodoemi-sa-v-dobro-sastoyanie.html", "text": "Преливникът на язовир „Елешница“ във Варненска област се нуждае от ремонт, останалите водоеми са в добро състояние. Това съобщи за Радио „Фокус“ – Варна областният управител Стоян Пасев. Той добави, че проверката на потенциално опасните водоеми в региона е приключила. Направени са съответно предписания. „Имаше два язовира, които са с неустановен собственик. Общините имат ангажимент и ако кажат, че са необходими, ще ги актуват, ако не – да се заличават като водоеми. На дневен ред стои необходимият ремонт на преливника на язовир „Елешница“. Този преливник правеше проблеми през 2015 година и беше в основата на евакуирането на хората. Предходният областен управител е изпратил искане до Междуведомствената комисия за отпускане на средства, но все още нямам отговор дали ремонтът ще бъде финансиран или не“, каза Стоян Пасев. По останалите язовири не са установени сериозни проблеми с преливници, стени и диги. „По река Камчия има възстановени диги от „Напоителни системи“. За част от водоемите има дадени предписания“, каза още Стоян Пасев.\r\nМарияна ВАЛЕНТИНОВА", "date": "2017-06-08", "title": "Стоян Пасев, областен управител на Варна: Преливникът на язовир „Елешница“ се нуждае от ремонт, останалите водоеми са в добро състояние"}
{"url": "http://www.focus-news.net/news/2017/06/08/2402834/aleksandar-vuchich-horata-v-sarbiya-tryabva-da-znayat-che-es-e-nay-golemiyat-investitor-v-stranata.html", "text": "Новият държавен глава на Сърбия Александър Вучич благодари на европейския комисар Йоханес Хан за ангажимента му към процеса на разширяване на Общността, предава информационната агенция Tanjug.\r\nХората в Сърбия трябва да знаят, че именно ЕС е най-големият инвеститор и работодател в страната, подчерта Вучич след срещата си с австрийския политик. Сръбският президент припомни, че 67 % от износа на страната е насочен към пазарите в страните от Общността. \r\nРазговорът с Йоханес Хан държавният глава на западната ни съседка определи като добър и плодотворен.Тереза Герова", "date": "2017-06-08", "title": "Александър Вучич: Хората в Сърбия трябва да знаят, че ЕС е най-големият инвеститор в страната"}
{"url": "http://www.focus-news.net/news/2017/06/08/2402837/burgas-yahta-izgorya-i-potana-v-akvatoriyata-na-pristanishteto-v-tsarevo.html", "text": "Яхта изгоря и потъна в акваторията на пристанището в Царево. Това съобщи за Радио „Фокус“ кметът на Община Царево Георги Лапчев. Инцидентът е възникнал преди около час. По думите на кмета яхтата е моторна от клас „Bliner“, с екипаж от двама мъже, които не са местни жители. Сутринта те са приводнили плавателното средство и са направили ходови изпитания. Възникнала е авария и е последвал взрив, вследствие на който лодката се възпламенила. Веднага на място са пристигнали местните аварийните служби - Бърза помощ, пожарната и службата за сигурност в общината. Екипажът е изваден от водата и в момента се намира на пристанището, а морският съд е потънал. Хората са невредими. Лапчев подчерта, че нито един морски бозайник не е пострадал от инцидента.\r\nМария РУСЕВА", "date": "2017-06-08", "title": "Бургас: Яхта изгоря и потъна в акваторията на пристанището в Царево"}
{"url": "http://www.focus-news.net/news/2017/06/08/2402841/kostadin-geshev-riosv-pazardzhik-nay-veroyatno-do-septemvri-shte-zapochne-eksploatatsiyata-na-novoto-depo-za-bitovi-otpadatsi-v-oblastta.html", "text": "Съвсем скоро предстои откриване на новото регионално депо за твърди битови отпадъци на Пазарджик. Това каза за Радио „Фокус” – Пазарджик Костадин Гешев, директор на РИОСВ – Пазарджик. Той уточни, че на 25 май е подписан последният договор между Община Пазарджик и ПУДООС за финализиране на строителните дейности. „Срокът за изпълнение е 53 дни, след което предстои приемане с акт 15 на обекта от Общината и от държавна приемателна комисия. С това ще се издаде удостоверение за експлоатация и ще започне самата експлоатация на новото депо и ако няма някакви забавяния, чисто документално, най-вероятно до месец септември ще започне да се експлоатира”, допълни Гешев. По думите му това означава, че всички общини, които са в Регионалното сдружение, ще започнат да депонират в новото депо и ще прекратят дейностите в техните депа. По отношение на рекултивацията на съществуващите сметища Костадин Гешев каза, че ще бъде подготвена програма, финансирана най-вероятно от ПУДООС и общините ще кандидатстват с проекти за рекултивация. „ПУДООС ще финансира разликата между отчисленията, които трябва да направят, и реалната стойност на проекта”, поясни директорът на РИОСВ – Пазарджик.\r\nТеодора ДИМИТРОВА", "date": "2017-06-08", "title": "Костадин Гешев, РИОСВ – Пазарджик: Най-вероятно до септември ще започне експлоатацията на новото депо за битови отпадъци в областта"}
{"url": "http://www.focus-news.net/news/2017/06/08/2402842/silistra-vazstanoveno-e-dvizhenieto-po-pat-i-7-silistra-shumen-v-uchastaka-alfatar-dulovo.html", "text": "Възстановено е движението по път I-7 Силистра - Шумен в участъка Алфатар - Дулово. Това съобщиха от пресцентъра на Агенция \"Пътна инфраструктура\".", "date": "2017-06-08", "title": "Силистра: Възстановено е движението по път I-7 Силистра - Шумен в участъка Алфатар - Дулово"}
{"url": "http://www.focus-news.net/news/2017/06/08/2402839/blagoevgrad-kmetat-na-bansko-georgi-ikonomov-provede-poreditsa-ot-sreshti-v-evropeyskiya-parlament.html", "text": "Делегация от Община Банско, водена от кмета Георги Икономов, бе на работно посещение в централата на Европейския парламент в Брюксел. Това съобщиха от пресцентъра на Община Банско. По покана на българския евродепутат от ЕНП д-р Андрей Ковачев градоначалникът, съветници от местния парламент и кметове на населени места, проведоха поредица от срещи с представители на европейската институция. В програмата им бе включена среща с Клаудия Монтейро де Агияр – португалски евродепутат, член на Комисията по транспорт и туризъм към Европейския парламент, и Херберт Дорфман. Освен зам.-председател на интергрупата към ЕП за „Селски, планински и отдалечени райони”, той е член на Европейската асоциация на местни изборни представители от планинските общини и защитник на техните интереси. С г-жа де Агияр бе обсъдена политиката на ЕС в областта на туризма, нарастващия потенциал на България и Балканския полуостров като по-сигурна туристическа дестинация в съвременната реалност на повишена терористична заплаха. По време на разговора Икономов изтъкна предимствата на региона със своите съхранени природни дадености, исторически забележителности и чиста храна. Коментирани бяха новите европейски институционални мерки в ситуацията на глобален тероризъм, механизмите за справяне с мигрантската вълна и посоката на ЕС по отношение на визовия режим. „Повдигнах въпроса за целенасочена европейска подкрепа за популяризиране на религиозния туризъм. Необходими са активни и адекватни действия в противовес на нарастващата ислямизация сред европейските граждани. Радвам се, че отново имах възможност да проведа разговор с Херберт Дорфман, с който сме работили по линия на председателстваната от мен българска Асоциация за развитие на планинските общини. Потърсих неговото съдействие за бъдещо партньорство с европейска община от планински тип, подобна на Банско, с която да реализираме съвместен проект по рамковата програма на ЕС за научни изследвания и иновации „Хоризонт 2020” коментира проведените срещи Икономов. Интересите на местната администрация са насочени към финансиране на изследвания по тази програма в сферата на идентифицирането на екстремни природни рискове, картиране на тези рискове и набелязване на мерки за ограничаване на въздействието им върху живота и местната инфраструктура.", "date": "2017-06-08", "title": "Благоевград: Кметът на Банско Георги Икономов проведе поредица от срещи в Европейския парламент"}
{"url": "http://www.focus-news.net/news/2017/06/08/2402845/plovdiv-nad-1-500-stoki-s-falshivo-logo-na-targovski-marki-sa-izzeti-pri-operatsiya-v-grada.html", "text": "Голямо количество стоки, обозначени с логото на известни марки, са иззети при операция в Пловдив. Акцията е проведена от служители на отдел “Икономическа полиция” и Териториална дирекция на НАП-Пловдив, под ръководството на Районна прокуратура-Пловдив. Това съобщиха от пресцентъра на МВР. В хода на действията, извършени под ръководството на районната прокуратура, са проверени седем магазина в търговски център на ул. “Храбрец” и по един в търговски центрове на ул. “Петко Д. Петков” и в ж. к. “Тракия”. Установено е, че в обектите се предлагат спортни екипи и обувки, бельо, дрехи и аксесоари, обозначени със знаци, сходни или идентични с тези на регистрирани търговски марки. Иззети са общо 1579 артикула,  всички с трайно пришити и инкрустирани търговски знаци, обект на изключително право, използвани без правно основание. Започнати са шест бързи и три досъдебни производства по описа на отдела при ОДМВР – Пловдив за извършени престъпления по смисъла на чл. 172б от НК. Работата по случаите продължава.", "date": "2017-06-08", "title": "Пловдив: Над 1 500 стоки с фалшиво лого на търговски марки са иззети при операция в града"}
{"url": "http://www.focus-news.net/news/2017/06/08/2402830/d-r-atanas-atanasov-mbal-shumen-bolnitsata-ne-e-pred-falit.html", "text": "Болницата не е пред фалит. Това каза пред журналисти д-р Атанас Атанасов, изп. директор на МБАЛ - Шумен, предаде репортер на Радио „Фокус“ - Шумен. „Няма опасност от фалит, първо, защото са предприети мерки от мениджмънта на болницата, и второ, това е търговско дружество с мажоритарен акционер - държавата и тя има буферни механизми да не допусне фалиране на структуроопределяща болница и населението да остане без здравна сигурност, но дали пациентите ще получават и ще могат да разчитат винаги, когато се обърнат към нас за помощ, е въпрос на степени“, каза д-р Атанасов. Той обясни, че болницата има определена възможност да извършва дейности без да ѝ се плаща. „Това е проблем, който може в даден момент да доведе до невъзможност за оказване на адекватна помощ“, каза д-р Атанасов. Той посочи, че за месец март болницата има около 70 000 лв. неизплатени надлимитни средства, които вероятно няма да ѝ бъдат платени, тъй като няма в момента нормативен текст, по който като основание това да се случи. Има неизплатени и още 30 000 лв. заради старата електронна система на отчитане. „Тези средства са проверени и подлежат на заплащане“, заяви д-р Атанасов.\r\nИвелина ИВАНОВА", "date": "2017-06-08", "title": "Д-р Атанас Атанасов, МБАЛ - Шумен: Болницата не е пред фалит"}
{"url": "http://www.focus-news.net/news/2017/06/08/2402844/faz-balgarskiyat-ministar-predsedatel-otpatuva-ot-berlin-s-dobri-novini.html", "text": "След вчерашната среща с германския си колега министър-председателят на България Бойко Борисов отпътува от Берлин, носейки добри новини в родината си, коментира националният ежедневник Die Frankfurter Allgemeine Zeitung.\r\nКанцлерът на ФРГ Ангела Меркел познава желанията на българите. В рамките на срещата си с Борисов, Меркел похвали усилията на София за защита на границата си с Турция. \"В тази връзка ние искаме да видим България възможно най-скоро като член на Шенгенското споразумение\", увери германският лидер.\r\nМеркел е запозната и със стремежите на България за присъединяване към еврозоната – желание, което Борисов обяви при срещата си с френския президент Еманюел Макрон.Тереза Герова", "date": "2017-06-08", "title": "FAZ: Българският министър-председател отпътува от Берлин с добри новини"}
{"url": "http://www.focus-news.net/news/2017/06/08/2402849/sliven-kamerierka-ot-mesten-hotel-postrada-pri-padane-ot-visoko.html", "text": "47-годишна жена e пострадала при падане от високо. Пациентката е приета вчера в Отделението по реанимация на МБАЛ „Д-р Иван Селимински“ – Сливен с травма на гръбнака, съобщиха за Радио „Фокус“ – Сливен от лечебното заведение. По желание на работодателя жената е транспортирана в столично лечебно заведение. \r\nДиректорът на НОИ – Сливен е разпоредил на Инспекцията по труда да направи проверка по случая. От там ще се произнесат дали инцидентът е трудова злополука. По първоначална информация, жената е камериерка в местен хотел.\r\nЛюдмила ЙОРГОВА", "date": "2017-06-08", "title": "Сливен: Камериерка от местен хотел пострада при падане от високо"}
{"url": "http://www.focus-news.net/news/2017/06/08/2402846/izpalnitelna-agentsiya-po-gorite-nalagat-se-speshni-savmestni-deystviya-na-vsichki-zainteresovani-strani-vav-vrazka-s-vloshenoto-sastoyanie-na-iglolistnite-gorski-kulturi.html", "text": "Проблемът със здравословното състояние на иглолистните култури е от голяма икономическа и обществена значимост, което налага предприемане на спешни съвместни действия от всички заинтересовани страни - собственици на гори и държавни институции“, подчерта инж. Григор Гогов, изпълнителен директор на Изпълнителна агенция по горите (ИАГ), на среща на директорите на регионалните дирекции по горите с ръководството и директорите на Изпълнителна агенция по горите. На срещата присъстваха министърът на земеделието, храните и горите Румен Порожанов и зам.-министър Атанас Добрев. \r\nИзпълнителна агенция по горите е реагирала незабавно на възникналия преди година и половина проблем, свързан със съхненето на иглолистните култури. Тревожната тенденция е с различна интензивност и се наблюдава предимно в културите, създадени под 700 м. надморска височина, които са на възраст 20-60 години. Веднага след констатиране на симптомите експерти от ИАГ, Института по гората и Лесотехническия университет проведоха две лесопатологични обследвания в засегнатите райони, на база на които се предприеха неотложни административни и организационни мерки за ограничаване на тяхното разпространение и приоритетно усвояване на увредената дървесина. \r\nВъпреки предприетите действия проблемите със здравословното състояние на иглолистните култури се задълбочават и площите със съхнене се увеличават ежедневно. За решаването на проблема е необходимо активното съдействие на всички собственици на гори, както и облекчаване на административната процедура за усвояване на увредената дървесина,  констатираха експертите.\r\nНа срещата бяха набелязани и мерки за решаване на проблемите, свързани с контрола по  добива и транспорта на дървесина. Ще бъдат засилени проверките от горските служители на територията на цялата страна.", "date": "2017-06-08", "title": "Изпълнителна агенция по горите: Налагат се спешни съвместни действия на всички заинтересовани страни във връзка с влошеното състояние на иглолистните горски култури"}
{"url": "http://www.focus-news.net/news/2017/06/08/2402847/plovdiv-s-200-000-lv-obshtinata-proektira-novi-parkomesta-i-pasarelka-okolo-sportna-zala-kolodruma.html", "text": "С 200 000 лв. Община Пловдив проектира нови паркоместа и пасарелка около спортна зала „Колодрума“. Това съобщи пред журналисти кметът Иван Тотев, предаде репортер на Радио „Фокус“ - Пловдив. Средствата са осигурени от бюджета на Общината, след като днес общинските съветници гласуваха измененията във финансовата рамка на града. „Започваме проектирането, а през следващата бюджетна година, ако общинския съвет прецени, че има средства, ще пристъпим изграждането на пасарелката и разширяването на паркинга около спортната зала“, каза още Иван Тотев. По думите му проектирането на пасарелка ще гарантира сигурността на пешеходците в района на спортната зала „Колодрума“. С актуализацията на градския бюджет днес общинските съветници решиха още 200 000 лв. да бъдат отпуснати за нова поливна система на парк „Бунарджика“. Осигурени бяха и средства в размер на 104 000 лв. за изграждане на многоетажен паркинг на ул. „4-ти януари“ в Пловдив.\r\nКристиян ГАРОВ", "date": "2017-06-08", "title": "Пловдив: С 200 000 лв. Общината проектира нови паркоместа и пасарелка около спортна зала „Колодрума“"}
{"url": "http://www.focus-news.net/news/2017/06/08/2402840/parlamentat-prie-na-parvo-chetene-zakonoproekta-za-kontsesiite.html", "text": "Със 124 гласа „За”, 68 гласа – „Против” и 0 – „Въздържал се”, парламентът прие на първо четене Законопроекта за концесиите, предаде репортер на Агенция „Фокус”. Законопроектът бе внесен от Данаил Кирилов и група народни представители на 30 май 2017 г. и предизвика сериозен дебат в пленарна зала. Вносителите посочват, че със изцяло новия Закон за концесиите се въвеждат в българското законодателство изискванията на Директива 2014/23/ЕС на Европейския парламент и на Съвета от 26 февруари 2014 г., за възлагане на договори за концесия, която е част от законодателния пакет на Европейския съюз за реформиране на правото в областта на обществените поръчки и концесиите. В мотивите на закона е записано, че с него се цели усъвършенстване на действащите разпоредби за концесиите и се предлага отмяната на сега действащите Закон за концесиите и на Закон за публично-частното партньорство, тъй като съществена част от материята, уредена с тях, е предмет на уредбата на Директивата за концесиите.\r\nЗаконопроектът предлага две основни форми на концесии - публично-частното партньорство, с което публичен партньор възлага строителство или услуги на икономически оператор и концесията за ползване, която е традиционната концесия в съответствие с действащия Закон за концесиите. С него се предлагат и три вида процедури, които са: открита процедура, състезателна процедура с договаряне и състезателен диалог. Въвеждат се всички изискуеми по Директивата за концесиите процедурни гаранции, като се осигуряват изискваните от Директивата правила за обявяване, прозрачност, недопускане на дискриминация и състезателност от страна на концедентите, както и изискването концедентът да осъществява както контрол, така и мониторинг за изпълнението на концесионния договор.\r\nДирективата за концесиите въвежда праг от 5 225 000 евро, като концесиите, които са над този праг, са с трансграничен интерес, а съответно всички останали концесии за строителство и услуги, които са под този праг, както и концесиите за ползване, са дефинирани като концесии без трансграничен интерес. \r\nПроектът на закон предвижда концесиите да се възлагат от министрите и кметовете на общини, като Министерският съвет и общинските съвети запазват правомощията си да одобряват предварително определени решения.\r\nПредлага се всяка концесия да е за определен срок, като конкретната му продължителност не може да бъде по-дълга от максималния срок, който е предвиден при откриване на процедурата с решение на концедента. С цел гарантиране на обществения интерес се въвежда допълнителна гаранция като санкция от Народното събрание, когато определеният от концедента максимален срок е 35 години или по-дълъг. По отношение на общинските концесии, когато максималният срок е 20 години или по-дълъг, се предлага одобряването да стане с мнозинство две трети от общия брой от общинските съветници, а когато срокът е 35 години или по-дълъг, освен решение от общинския съвет  е необходимо и решение от Народното събрание.\r\nСъздава се правна възможност в националния концесионен регистър да се публикува както информация относно изпълнението на договорите, така и информация относно провеждането на процедурите за възлагане на концесии, с цел разширяване на публичността и превръщането му в централизирана административна информационна система. Също така се предвижда офертите и заявленията да се подават като електронни документи с цел по-плавно преминаване към електронни услуги.\r\nИван ЛАЗАРОВ", "date": "2017-06-08", "title": "Парламентът прие на първо четене Законопроекта за концесиите"}
{"url": "http://www.focus-news.net/news/2017/06/08/2402851/shumen-zadarzhaha-29-godishen-mazh-za-nasilie-nad-zhena-pri-skandal-na-patya.html", "text": "29-годишен жител на село Никола Козлево е задържан за едро хулиганство в РУ- Шумен, съобщиха от пресцентъра на ОДМВР - Шумен. В 11:37 часа чрез телефон 112 бил получен сигнал за скандал между водачи на автомобили на бул.”Симеон Велики” в града, близо до бензиностанция. На място е насочен полицейски екип. Изяснено било, че жена, която била зад волана на лек автомобил Ситроен \"ZX\"  с шуменска регистрация, се движила в посока към кв. \"Тракия\".\r\nВ същата посока се движил и водач на лек автомобил Опел „Астра” с холандски регистрационни табели. Жената била застигната от водача на опела. Той ѝ препречил пътя, слязъл от автомобила и ѝ нанесъл няколко удара в областта на лицето. Тя продължила, той я застигнал, отново я ударил и нанесъл удари с ритници по ситроена. Установен е на място- И.Г./29г./ от село Никола Козлево. Пред полицаите заявил, че жената му засякла пътя. По време на проверката станало ясно, че автомобилът му е с изтекли регистрационни номера и ползва неистинска застраховка „Гражданска отговорност”. Случаят е докладван на прокурор от районната прокуратура в Шумен. За престъпление по чл. 325 ал. 3 от НК е започнато бързо производство.", "date": "2017-06-08", "title": "Шумен: Задържаха 29-годишен мъж за насилие над жена при скандал на пътя"}
{"url": "http://www.focus-news.net/news/2017/06/08/2402843/elena-yoncheva-bsp-izpolzvam-instrumentite-na-zhurnalistikata-kogato-se-opitvam-da-razbera-istinata-ne-pravya-izvodi-koito-ne-sa-vaz-osnova-na-dokumenti.html", "text": "Използвам инструментите на журналистиката, когато се опитвам да разбера истината, не правя изводи, които не са въз основа на документи. Това каза говорителят на „БСП за България“ Елена Йончева  във връзка с оградата по българо-турската граница, предаде репортер на Агенция „Фокус“.  „Възпрепятстващото съоръжение е строено със средства на данъкоплатеца“, поясни Йончева.  Тя допълни, че БСП ще сезира и европейсите институции във връзка със съмненията за корупция при изграждането на оградата по българо-турската граница.  „Ние ще подадем сигнал и там. Ще направим всичко, което е вазможно да излезе истината наяве“, каза Йончева. Според нея с оповестяването на тази информация БСП взима мерките, които са в тяхната компетенция да сигнализират институциите. Йончева посочи, че БСП иска да разбере защо  границата е толкова пропусклива. „Това не е политическа спекулация. Смятам, че тази работа, която вършим е работа на опозицията, на журналистите и на компетентните органи. Ако аргументът е да бъде изградена по-бързо оградата, защо в момента около 70 км не са изградени. Това не е истински аргумент\", коментира Йончева.  \r\nДеница КИТАНОВА", "date": "2017-06-08", "title": "Елена Йончева, БСП: Използвам инструментите на журналистиката, когато се опитвам да разбера истината, не правя изводи, които не са въз основа на документи"}
{"url": "http://www.focus-news.net/news/2017/06/08/2402852/odobrena-e-balgarskata-pozitsiya-za-zasedanieto-na-saveta-pravosadie-i-vatreshni-raboti.html", "text": "Правителството одобри българската позиция за участие в заседанието на Съвета на Европейския съюз „Правосъдие и вътрешни работи“, което ще се проведе на 8 и 9 юни в Люксембург. Това съобщиха от правителствената информационна служба.\r\nВ контекста на последователната ни позиция за създаване на силна и ефективна Европейска прокуратура, България ще подкрепи постигането на общ подход по проекта за създаване на Служба на Европейския прокурор. Страната ни ще подкрепи и декларация, в която се посочва, че избраният механизъм за финансиране на Европейската прокуратура няма да се превърне в прецедент за финансирането на други инициативи в рамките на процедурата за по засилено сътрудничество. На заседанието ще бъдат обсъдени още предложението за директива относно някои аспекти на договорите за предоставяне на цифрово съдържание, както и въпросът за изслушването на деца в съдебните производства в контекста на проекта на новия Регламент „Брюксел IIа“. Ще бъдат разгледани и предложенията за директиви относно рамки за превантивно преструктуриране, предоставяне на втори шанс и мерки за повишаване на ефективността на процедурите за преструктуриране, несъстоятелност и опрощаване на задължения; за борбата с изпирането на пари по наказателен ред; за регламент относно защитата на лицата във връзка с обработването на лични данни от институциите, органите, службите и агенциите на ЕС.\r\nВ частта „Вътрешни работи“ се очаква да бъдат взети решения относно наказателното правосъдие в киберпространството, Заключения на Съвета за защита на децата-мигранти, предложение за създаване на система на ЕС за информация за пътуванията и разрешаването им, законодателен пакет за изменение на правната рамка на Шенгенската информационна система, миграцията, политиката за връщане и информационните системи.\r\nНа 8 и 9 юни в Люксембург ще се проведе заседание на Съвета на ЕС по транспорт, телекомуникации и енергетика. На него България ще подкрепи заключенията на Съвета, че пътната безопасност е споделена отговорност, която изисква предприемането на конкретни и съвместни действия от страна на институциите в ЕС. Очаква се приемането на Заключения относно приоритетите на политиката на ЕС в областта на морския транспорт до 2020 г., очертани с Декларацията от Валета. В сектор „Телекомуникации“ ще бъде представен доклад за напредъка по проблемите на регулаторната рамка. Ще се проведе политически дебат, свързан със сигурността за инвестициите в единния пазар, създаването на ясна и разбираема правна рамка и на ефективна координация от гледна точка на тяхното практическо приложение. България ще изрази положителна позиция в подкрепа на ефективно функциониращ пазар на трансгранични пощенски услуги. В дневния ред на заседанието е и обсъждането на доклад относно зачитането на личния живот и защитата на личните данни в електронните съобщения.\r\nМинистерският съвет одобри и българската позиция за заседанието на Съвета на Европейския съюз по земеделие и рибарство, което ще се състои на 12 юни в Люксембург. На него ще бъде представена актуална информация за работата по предложението за регламент относно биологичното производство и етикетирането на биологични продукти. Очаква се Европейската комисия да представи напредъка в подготовката за петата среща на върха между ЕС и Африка.\r\nОдобрени бяха и доклади за резултатите от проведени заседания на Съвета на Европейския съюз.\r\nМинистрите, отговарящи за земеделието и рибарството, проведоха среща на 11 май в Брюксел. Те дискутираха въпроса, свързан с опазването на рибните ресурси и защитата на морските екосистеми чрез технически мерки, както и темата за борба със заболяването Африканска чума по свинете. Беше одобрено предложение за опростяване на процедурата за регионално сътрудничество и засилване ролята на съвместните препоръки на държавите-членки в съответствие с реформираната Обща политика в областта на рибарството.\r\nЗаседанието на Съвета по икономически и финансови въпроси (ЕКОФИН) се проведе на 23 май в Брюксел. На него беше постигнат общ подход по директивата за механизми за разрешаване на спорове, произтичащи от прилагането или тълкуването на споразумения, целящи избягване на двойно данъчно облагане. В рамките на дневния ред министрите на финансите обсъдиха предложението за директива относно обща основа за облагане с корпоративен данък, както и два доклада в контекста на свободното движение на капитали – Доклад на ИФК за движението на капитали и свободата на плащания през 2016 г. и Доклад на ЕК – Ускоряване на съюза на капиталовите пазари: преодоляване на националните пречки пред капиталовите потоци. Приети бяха заключения на Съвета по аналитичните доклади по страни и изпълнението на специфичните препоръки за 2016 г.", "date": "2017-06-08", "title": "Одобрена е българската позиция за заседанието на Съвета „Правосъдие и вътрешни работи“"}
{"url": "http://www.focus-news.net/news/2017/06/08/2402853/pazardzhik-vazstanoveno-e-dvizhenieto-po-pat-iii-843-velingrad-sarnitsa-v-rayona-na-s-grashevo.html", "text": "Възстановено е движението по път III-843 Велинград - Сърница, в района на с. Грашево. Това съобщиха от пресцентъра на Агенция \"Пътна инфраструктура\".", "date": "2017-06-08", "title": "Пазарджик: Възстановено е движението по път III-843 Велинград - Сърница, в района на с. Грашево"}
{"url": "http://www.focus-news.net/news/2017/06/08/2402850/oblekchava-se-protsedurata-za-dostap-na-chuzhdi-rabotnitsi-do-pazara-na-truda.html", "text": "Процедурата за регистрация на сезонни работници от държави извън ЕС за период до 90 дни ще се облекчи. Това предвиждат промени в Правилника за прилагане на Закона за трудовата миграция и трудовата мобилност, които бяха приети от правителството. Ще се улесни и процедурата за даване на достъп до пазара на труда за висококвалифицирани чужди специалисти за получаване на Синя карта на ЕС, без да се засягат правата на българските работници. Това съобщиха от правителствената информационна служба.\r\nС новите текстове ще отпадне изискването работодателите да представят документи за образование, специалност, правоспособност, професионална квалификация и опит на чуждите работници, които искат да наемат за сезонна работа до 90 дни в рамките на 12 месеца. Премахва се и изискването към представената обосновка за краткосрочно наемане на чужденци да се прилагат копия от обяви в интернет, местни и национални медии.\r\nПромените ще дадат възможност на работодателите в туристическия сектор да наемат своевременно необходимата им временна и краткосрочна работна сила, като се запази качеството на предлаганите услуги и ръстът на чуждестранните туристи в България.\r\nС други промени в Правилника се намаляват документите за получаване на решение от Агенцията по заетостта за достъп до висококвалифицирана заетост за работници от държави извън ЕС във връзка с получаването на Синя карта. Ще отпадне задължението работодателите да представят справка-декларация за работещите във фирмата граждани на трети държави, наети с трудов договор.\r\nПритежателите на Синя карта на ЕС са заети предимно в сектора на информационните и комуникационните технологии, който има висок потенциал за развитие и облекчаването на процедурите ще подпомогне осигуряването на необходимите кадри, каквито липсват на българския пазар на труда.", "date": "2017-06-08", "title": "Облекчава се процедурата за достъп на чужди работници до пазара на труда"}
{"url": "http://www.focus-news.net/news/2017/06/08/2402854/stoyan-pasev-oblasten-upravitel-na-varna-neobhodimi-sa-seriozni-sredstva-za-ovladyavane-na-tsyaloto-svlachishte-v-rayona-na-kranevo.html", "text": "Необходими са сериозни средства за овладяване на цялото свлачище в района на Кранево. Това съобщи за Радио „Фокус“ – Варна областният управител Стоян Пасев. Той добави, че се очаква финансова помощ от държавата по отношение на пътя Албена – Златни пясъци, който е много натоварен през летния сезон. „Необходими са много средства за овладяване на цялото свлачище – над 200 млн. лева по предварителни разчети. Свлачището се намира на територията на две области – Варна и Добрич, както и на територията на две общини – Аксаково и Балчик. Това създава допълнителни трудности при кандидатстване с проекти по различни програми. Двете областни администрации пуснахме апликейшън по програма „Черно море“ и кандидатстваме едновременно за мониторинг и предпроектно проучване на това свлачище“, каза Стоян Пасев. Той добави, че по другите свлачища в областта тази година не са предприети дейности.\r\nКато друг проблем Стоян Пасев посочи състоянието на буните във Варна и Аксаково. „Четирите буни на територията на община Варна и четирите буни на територията на община Аксаково са в окаяно състояние. Търсим алтернатива с публично-частно партньорство, но се чака промяна в закона. В Областна администрация има заявен интерес, но докато не се промени законът, няма кой да инвестира пари в буните, които се водят публична държавна собственост“, заяви Стоян Пасев.\r\nМарияна ВАЛЕНТИНОВА", "date": "2017-06-08", "title": "Стоян Пасев, областен управител на Варна: Необходими са сериозни средства за овладяване на цялото свлачище в района на Кранево"}
{"url": "http://www.focus-news.net/news/2017/06/08/2402838/delyan-dobrev-gerb-zakonoproektat-za-kontsesiite-e-rabotesht-koyto-shte-dade-vazmozhnost-na-chastniya-sektor-da-investira-v-publichna-infrastruktura.html", "text": "Законопроектът за концесиите е работещ, който ще даде възможност на частния сектор да инвестира в публична инфраструктура. Това заяви от парламентарната трибуна народният представител от ПГ на ГЕРБ Делян Добрев, по време на дебатите по първо четене на Законопроекта за концесиите, предаде репортер на Агенция „Фокус”. Делян Добрев се обърна към опозицията с думите: „Точно вие, колеги от ляво, дадохте на концесия 1/3 от Черно море на една фирма, свързана с Красимир Георгиев , „Фронтиер” с 5 хил. лева капитал срещу 200 хил. евро бонус. Помните ли го това? Впоследствие, процедурата, която ние проведохме за блок „Хан Аспарух”, привлякохме Total, OMV и Repsol с 80 млн. евро без ДДС бонус. Разликата между 200 хил. евро и 80 млн. евро е 400 пъти”, заяви Добрев. „ Помните ли, че миналото Народно събрание имахме временна комисия, която беше за установяването на фактите и обстоятелствата около мината в Бобов дол. Какво се оказа там? Държавата, с решение МС, въпреки отрицателните становища, е прехвърлила права на една частна фирма и то безвъзмездно. Няколко месеца след прехвърлянето на тези права, частната фирма ги продава на друга фирма за 35 млн. евро”, допълни още той. По думите му проблемът на позицията с предлагания законопроект не е свързан с евентуалния риск от злоупотреба, а с това, че той създава правила. „С него тези примери, които ви дадох, немогат да се случат”, обясни Добрев. \r\nВ реплика председателят на Правната комсия Данаил Кирилов възрази срещу това, че Делян Добрев се е концентрирал единствено върху два примира. „Искам да се опитате да си припомните, по времето на правителството на Тройната коалиция, когато се прие Законът за концесии, коя беше една от най-големите планови, стратегически концесии, която развиваше МРРБ? Не беше ли по отношение на АМ „Тракия”, заяви Кирилов. \r\nНародният представител от ПГ на „БСП за България” Дора Янкова също отправи реплика, в която се обърна към Делян Добрев с думите: „Вие склонен ли, в Народното събрание да направим преглед на концесиите, на тяхната ефективност и да сложим край на тези неща, които тежат на българското общество. Сега ми идва още нещо, за което няма да ви питам. Аз си спомням, при концесията на „Тракия” един млад момък в кабинета на министър Паскалев”. \r\nАтанас Костадинов от БСП също репликира и подчерта, че управляващите и опозицията имат различни мнения по въпроса за философията на този закон. \r\nИван ЛАЗАРОВ", "date": "2017-06-08", "title": "Делян Добрев, ГЕРБ: Законопроектът за концесиите е работещ, който ще даде възможност на частния сектор да инвестира в публична инфраструктура"}
{"url": "http://www.focus-news.net/news/2017/06/08/2402855/burgas-tehnicheska-neizpravnost-e-dovela-do-potavaneto-na-motorna-yahta-v-cherno-more-v-rayona-na-tsarevo.html", "text": "Техническа неизправност е довела до потъването на моторна яхта в Черно море, в района на Царево. Невредими са двамата мъже, плавали с нея, те са спасени на друга лодка, съобщиха от пресцентъра на МВР. Към 12.45 часа в РД „Гранична полиция“ – Бургас е постъпил сигнал за възникнал инцидент с моторна яхта. Според първоначалните данни, при прибиране на плавателния съд след ремонт, в района на Царево двигателят изгаснал. Направените няколко опита за повторното му запалване довели до възпламеняването му. Двамата пасажери бързо съобразили и скочили във водата и почти веднага били качени на друга лодка, плавала в близост. \r\nНезабавно към яхта били насочени противопожарни екипи. Въпреки усилията им, бързо разразилият се огън обхванал съда и той потънал. При инцидента няма пострадали.", "date": "2017-06-08", "title": "Бургас: Техническа неизправност е довела до потъването на моторна яхта в Черно море, в района на Царево"}
{"url": "http://www.focus-news.net/news/2017/06/08/2402859/odobrena-e-darzhavnata-garantsiya-po-zakona-za-kreditirane-na-studentite-i-doktorantite-za-2018-g.html", "text": "Правителството одобри 50 млн. лв. държавна гаранция по Закона за кредитиране на студентите и докторантите за новите отпуснати кредити през 2018 г. Това съобщиха от правителствената информационна служба.\r\nДоговорените кредити по реда на Закона през предходните години са гарантирани от държавата до тяхното пълно погасяване. Финансовата подкрепа гарантира главницата и лихвите на кредитните задължения на студентите и докторантите.\r\nМинистърът на образованието и науката подписва от името на правителството споразуменията с банките за издаване на държавната гаранция за кредитиране на студентите и докторантите въз основа на решението на Министерския съвет.", "date": "2017-06-08", "title": "Одобрена е държавната гаранция по Закона за кредитиране на студентите и докторантите за 2018 г."}
{"url": "http://www.focus-news.net/news/2017/06/08/2402861/milcho-lalov-kmet-na-obshtina-bregovo-pochistihme-ot-svlechenite-kalni-masi-chetvartoklasniya-pat-mezhdu-selata-deleyna-i-tiyanovtsi.html", "text": "Почистихме от свлечените кални маси четвъртокласният път между селата Делейна и Тияновци. Това каза за Радио „Фокус” – Видин Милчо Лалов, кмет на Община Брегово. Той посочи, че калните маси се свлекли на пътя след падналия проливен дъжд вчера към 18.00 часа. „Два часа продължи дъждът и пороят свлече от високо кални маси върху пътя и затрудни движението. Пътят вече е почистен и може да се преминава от там”, каза Милчо Лалов. Той допълни, че за целта е била мобилизирана техника. „В село Делейна падна и слаба градушка, но няма нанесени щети на имуществото на хората и земеделските площи”, допълни кметът на Общината. Той уточни, че реките, които преминават през територията на общината, се намират в коритата си, няма и голямо покачване на обемите на язовирите.\r\nАнна ЛОЗАНОВА", "date": "2017-06-08", "title": "Милчо Лалов, кмет на Община Брегово: Почистихме от свлечените кални маси четвъртокласния път между селата Делейна и Тияновци"}
{"url": "http://www.focus-news.net/news/2017/06/08/2402856/odobreni-sa-sredstvata-za-obezpechavane-na-initsiativata-evropeyska-stolitsa-na-kulturata-2019-v-balgariya.html", "text": "Правителството одобри трансферите за тази година за реализиране на планираните дейности в Многогодишната програма (2015-2019 г.) за подкрепа на избрания за Европейска столица на културата град Пловдив. Трансферите са в размер на 7 млн. лв. и с тях ще се гарантира успешното и своевременно осъществяване на инициативата  в България. Това съобщиха от правителствената информационна служба.\r\nФинансовият ресурс се предоставя за финансиране на изграждането на нова или за обновяване на съществуваща културна инфраструктура – музеи, галерии, театри, концертни зали, центрове за изкуство и др., и за обновяване на градската среда – площади, градини, благоустрояване на обществени пространства.\r\nСредствата се предоставят по бюджета на община Пловдив за сметка на предвидените средства в централния бюджет за 2017 г. и за сметка на преструктуриране на разходите и/или трансферите по централния бюджет за 2017 г.", "date": "2017-06-08", "title": "Одобрени са средствата за обезпечаване на инициативата „Европейска столица на културата 2019“ в България"}
{"url": "http://www.focus-news.net/news/2017/06/08/2402862/evrodeputatat-momchil-nekov-razvivaneto-na-umeniya-tryabva-da-e-spodelena-otgovornost-mezhdu-biznesa-i-obrazovatelnite-institutsii.html", "text": "Днес, работодателите търсят хора, които имат така наречените хоризонтални умения. Това включва способността за адаптиране в динамична работна среда, предприемачески дух и лидерски качества, заяви евродепутатът Момчил Неков по време на конференциятa „От какви умения ще се нуждаем за професиите на бъдещето?”, която се проведе в Европейския парламент. Неков беше домакин на дискусията, в която участваха работодатели, експерти и политици. Това съобщиха от пресофиса на евродепутата. Придобиването на минимален набор от умения като мачемаическа и езикова грамотност не е достатъчно на младите хора, за да си намерят добра работа. Предложената от Еврокомисията „Нова европейска програма за умения“ се фокусира именно върху това, че в ЕС има 70 милиона души, които не умеят да си служат с нови технологии  и са минимално грамотни. \r\nМомчил Неков, който бе излъчен за докладчик по темата от комисията по образование и култруа на Европейския парламент, смята, че пакетът от мерки на ЕК  следва да гарантира, че всеки млад човек трябва да има възможности за трупане на умения и професионално развитие, а не просто да бъде грамотен. \r\nБългарският евродепутат обърна внимание на факта, че работодателите искат служителите им да притежават меки умения като работа в  екип и комуникативност, докато в същото време само 25 % от тях предлагат възможности за чиракуване  в своите компании. Според Неков развиването на умения трябва да е споделена отговорност между бизнеса и образователните институции.\r\nСттатистиката показва, че 40% от работодателите не могат да намерят хора с необходимите им умения.  77% от изпълнителните директори пък са загрижени, че недостигът на ключови умения в служителите може да навреди на растежа им.", "date": "2017-06-08", "title": "Евродепутатът Момчил Неков: Развиването на умения трябва да е споделена отговорност между бизнеса и образователните институции"}
{"url": "http://www.focus-news.net/news/2017/06/08/2402858/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица ще насочим вниманието ви към водната инфраструктура на Община Асеновград. Със затопляне на времето нараства възможността малки населени места да преминат на воден режим, заради потребление, надвишаващо нормата. От инж. Динко Господинов, експерт на ВиК – Пловдив в Асеновград, ще научим дали към настоящия момент има села, чието водоподаване е поставено под нормативен контрол. Той ще ни информира и за развитието на дейностите, разписани по изпълнението на Водния проект.\r\nНа 9 юни ще бъде открит плувният сезон на общинския басейн в Асеновград. По този повод в предаването днес ще ви информираме за извършения ремонт за съоръжението, за наличния персонал и за възможностите, които предлага басейнът. Наш събеседник ще бъде Антония Стоянова, управител на Дейност „Пазари и тържища“ в Асеновград. Тя ще ни информира и за преференциалните цени, които съоръжението предлага на потребителите.\r\nИ тази година децата от община Асеновград ще могат да се включат в лятната академия „Шарена ваканция“, която се провежда в периода 1 юли – 1 септември. Тя се организира от Местната комисия за борба с противообществените прояви на малолетни и непълнолетни, съвместно с Градската библиотека „Паисий Хилендарски”. Повече за включените занимания и за начина децата да се класират в лятната академия ще ни разкаже Божидар Носиков, секретар на Местната комисия за борба с противообществените прояви на малолетни и непълнолетни в града.\r\nЗа 16-ти пореден път Община Асеновград организира художествения пленер „Амбелино”. Творческите дни ще се състоят тази събота и неделя, а официалното откриване е в петък от 18.30 часа в читалище „Родолюбие”. Програмата е наситена и ще позволи на участниците да посетят емблеми на културно-историческото наследство и да творят в компанията на величествената им атмосфера или сред природата. Подробности за традиционния пленер ще ни предостави Диана Коройчева, учител по изобразително изкуство в СОУ „Св. св. Кирил и Методий“ в Асеновград.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017-06-08", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/06/08/2402863/nikolay-nikolov-bsp-praydat-e-agresivna-demonstratsiya-koyato-drazni.html", "text": "Прайдът или гей парадът, който организират всяка година в София, е агресивна демонстрация и тя дразни. Това каза общинският съветник от групата на \"БСП Лява България\" Николай Николов по време на днешната сесия на Столичния общински съвет, съобщиха от пресцентъра на ГС на БСП - София. Една от темите, които бяха обсъждани в залата, беше именно предстоящият в събота гей парад в София.\r\n\"С колегите от групата на БСП Лява България в СОС сме против провеждането на прайда в тази му форма, заяви Николай Николов. - Подобна агресивна показност дразни. Кому е нужно и какво целят тези хора? Тази демонстрация настройва всички останали срещу тях. Да не говорим, че Столична община е принудена да отдели голям ресурс за охрана на този гей парад, който блокира центъра на София за няколко часа. Освен това, на този парад много от \"участниците\" са на възраст между 13 и 15 години, тоест непълнолетни са\".\r\nСпоред общинския съветник от групата на социалистите, ако различните наистина търсят вариант да защитят правата си, прайдът не е подходящият начин. \"Тези хора се събират един ден в годината и си правят купон, коментира още той. - Ако искат да се борят за правата си, какво им пречи да го правят във всичките дни от годината? Хомосексуалността в България не е забранена и не се преследва от закона, колкото и да се опитват да се изкарат онеправдани и жертви. Твърдят, че това бил единственият ден в годината, в който могат да се покажат, без да се притесняват. Това изобщо не е вярно. Никой не им пречи да го правят постоянно, стига да не ни го натрапват и да спазват законите в държавата\".", "date": "2017-06-08", "title": "Николай Николов, БСП: Прайдът е агресивна демонстрация, която дразни"}
{"url": "http://www.focus-news.net/news/2017/06/08/2402864/pravitelstvoto-shte-izpalni-resheniya-na-espch-po-dela-sreshtu-balgariya.html", "text": "Правителството прие за изпълнение плащанията по седем решения на Европейския съд по правата на човека по дела срещу България. Изпълнението включва изплащането на общо 461 370 лв. обезщетения за претърпени имуществени и неимуществени вреди, както и разходи за разноски на жалбоподатели. Това съобщиха от правителствената информационна служба.\r\nПо делата „Стамова срещу България”, „Костов срещу България”, „Стефанови срещу България” и „Басменкова срещу България” ЕСПЧ констатира нарушаване на правото на собственост при отчуждителни и приватизационни процедури.\r\nНарушението по делото „Иван Тодоров срещу България” е на правото на своевременно разглеждане на законосъобразността на задържането, а по делото „Посевини срещу България” – на ефективно вътрешно правно средство за защита.\r\nПо делото „И. П. срещу България” ЕСПЧ посочва, че националният закон не предвижда съдебен контрол на задържането в дом за временно настаняване на малолетни и непълнолетни лица и с оглед на това намира нарушение на Конвенцията за защита на правата на човека и основните свободи поради липса на достъп до съд, който да разгледа законността на задържането.", "date": "2017-06-08", "title": "Правителството ще изпълни решения на ЕСПЧ по дела срещу България"}
{"url": "http://www.focus-news.net/news/2017/06/08/2402865/mediite-v-sasedna-makedoniya-postaviha-aktsenta-ot-sreshtata-mezhdu-boyko-borisov-i-angela-merkel-varhu-stranata-si-komentari-v-makedonskite-medii-agentsiya-fokus.html", "text": "Срещата, която министър-председателят на България Бойко Борисов проведе в Берлин с германския канцлер Ангела Меркел, намери широк отзвук в македонските медии, които побързаха да поставят акцента на разговорите между двамата лидери върху… страната си. \r\n„Стана дума за Македония. Видяхте, че когато се случиха инцидентите в парламента, без никой да ги накара и въпреки че аз тогава бях в опозиция, не бях никой, посред нощ към мен се обърнаха тримата - и Зоран Заев, и Никола Груевски и президента Георги Иванов. Защото са се убедили, че аз съм не само добър човек, но и много искам Македония да е стабилна като държава, нашата съседка да е стабилна. За нас би било твърде много – от една страна е Крим, от другата – Турция във военно положение, Гърция се тресе ежедневно, виждаме какво се случва и в Македония“, цитират македонските медии интервюто, което Бойко Борисов даде за Deutsche Welle.\r\n„Убедих Меркел, че на Македония трябва да се помага“, подчертава думите на българския премиер електронното издание МКД.\r\n„Борисов убедил Меркел да помогне на Македония, искал да сме стабилна държава“, е заглавието на статия в електронната медия „Фактор“.„Локално“  обръща внимание на възможностите за Балканите, които може да донесе българското председателството на Съвета на ЕС, започващо от 1 януари 2018 г. \r\n„Благодарение на географското си положение и предстоящото председателство на ЕС през следващата година, България може да направи много неща, с които ще помогнем на Балканите. Това съвпада и с плановете на Берлин. Искаме да дадем европейска перспектива на обикновените хора на Балканите“, отбеляза българският премиер, допълвайки, че София ще положи всички усилия за нормализиране на отношенията между Брюксел и Анкара. \r\n„България може да направи много за Балканите“, е заглавието, което „Нова Македония“ постави на статията си за срещата между Меркел и Борисов в Берлин. \r\n„Ще дадем надежда за перспектива и ще подкрепим тези страни, тъй като и други политически партньори също са заинтересовани да имаме добри отношения. Искаме ясно да се разбере, че нашата подкрепа за Западните Балкани няма да се промени“, цитират от редакцията думите на Меркел. \r\nНа свой ред „24 Вести“ привежда оценката, която германския канцлер дава на страната ти. „Високо ценим усилията на България, която не е член на Шенгенското пространство, а освен това много ясно контролира българо-турската граница и пази външните граници на ЕС“, бяха думите, които в сряда Меркел изрече на срещата си с Борисов.\r\nВ Берлин германският лидер подчерта, че българската държава има важна роля за стабилността в региона на Западните Балкани. Затова „България заслужава нашето признание“, увери Меркел. Тереза Герова", "date": "2017-06-08", "title": "Медиите в съседна Македония поставиха aкцента от срещата между Бойко Борисов и Ангела Меркел  върху страната си (Коментари в македонските медии – Агенция „Фокус“)"}
{"url": "http://www.focus-news.net/news/2017/06/08/2402866/povishena-sabiraemost-na-publichnite-vzemaniya-na-organite-na-sadebnata-vlast-otchitat-za-1-godina-satrudnichestvo-mezhdu-vss-i-kamarata-na-chastnite-sadebni-izpalniteli.html", "text": "Повишена събираемост на публичните вземания на органите на съдебната власт е постигната през първата година от съвместното споразумение за сътрудничество между ВСС и Камарата на частните съдебни изпълнители. Председателят на Комисията по правни и институционални въпроси към Пленума на Висшия съдебен съвет (ВСС) Юлиана Колева и председателят на Камарата на частните съдебни изпълнители Георги Дичев отчетоха резултатите за 2016 г., от изпълнението на съвместното Споразумение за сътрудничество за принудително събиране на вземанията на органите на съдебната власт. Това съобщиха от пресцентъра на ВСС. Споразумението бе подписано на 1 юли 2015 г. с цел повишаване събираемостта на публичните държавни вземания в полза на съдебната власт. Административните ръководители на съдилищата бяха своевременно уведомени за възможността да изпращат изпълнителните листове за събиране на публични държавни вземания по чл. 1, ал. 3 от Споразумението вместо на НАП, на частния съдебен изпълнител в района на действия на съответния съд, като изпълнителните действия за събиране на вземанията на съдебната власт се извършват по реда на ДОПК. \r\nПредседателят на Камарата на частните съдебни изпълнители отчете, че през 2016 г. на частни съдебни изпълнители (ЧСИ) са възложени 15772 броя изпълнителни дела за сумата от 9.4 млн. лв. Въпреки сравнително ниския размер на отделните вземания (средно 596 лв.) от тях още през 2016 г. са събрани 1 млн. и 100 хил. лв. Според Георги Дичев статистиката преобладаващият брой изпълнителни дела са за малки суми, вкл. държавни такси и събирането им е трудно, особено на присъдените по наказателни дела. Посочено бе, че се е увеличил броят на частните съдебни изпълнители работещи по Споразумението, като за първото 6-месечие на 2016 г. те са 82-ма души, а за второто полугодие 163-ма. Налице е увеличение и на възложените дела – 6 200 за първите шест месеца и 9 572 за второто полугодие на 2016 г. \r\nОрганите на съдебната власт не заплащат такси и разноски на частните съдебни изпълнители. Те се събират от длъжниците, а в случаите когато вземанията са несъбираеми разходите остават за сметка на ЧСИ. Така отпадат държавните разходи за събиране на публични вземания, които иначе се покриват от данъкоплатците. \r\nПредседателят на Комисията по правни и институционални въпроси Юлиана Колева даде положителна оценка за постигнатия резултат от партньорството на ВСС и Камарата на частните съдебни изпълнители. Тя посочи, че ЧСИ приоритетно работят по изпълнителни дела с малък размер на вземанията, с каквито НАП не се ангажира и в този смисъл отчетената събираемост през 2016 г. е безспорен успех. Акцентирано бе, че приносът на ЧСИ е важен поради факта, че изпълнителните дела, по които работят формират основната част от публичните вземания на съдебната власт и именно те най-често се погасяват по давност. Юлиана Колева поясни, че Националната агенция по приходите продължава да събира и стари вземания на съдебната система по актове издадени през периода 2005-2016 г. и преведените и отчетени от тях приходи за 2016 г. са 10 млн. лв. По данни на НАП към края на 2016 г. непогасените вземания по актове издадени от органите на съдебната власт, на които производството не е прекратено на основание чл. 255, ал. 1 от ДОПК са общо 770 млн. лв. в т. ч. главница 625 млн. лв. и лихва 145 млн. лв. \r\nЮлиана Колева коментира и спорната темата за нееднозначното тълкуване на частните и публичните вземания на съдебната власт, което е основна причина за отказите на НАП да ги събира в пълнота.", "date": "2017-06-08", "title": "Повишена събираемост на публичните вземания на органите на съдебната власт отчитат за 1 година сътрудничество между ВСС и Камарата на частните съдебни изпълнители"}
{"url": "http://www.focus-news.net/news/2017/06/08/2402860/prokuror-rumyana-arnaudova-12-sluzhiteli-na-izpalnitelna-agentsiya-avtomobilna-administratsiya-i-dvama-sobstvenitsi-na-avtoshkoli-sa-arestuvani-za-prodazhba-na-shofyorski-knizhki.html", "text": "На 14 май тази година, след сигнал и разработка на ГДБОП е образувано досъдебно производство за това, че в Изпълнителна агенция „Автомобилна администрация“ действа организирана престъпна група, създадена с користна цел и извършваща престъпления по служба и пасивен и активен подкуп. До настоящия момент са задържани 14 лица, 12 от тях са служители на областен отдел към Изпълнителна агенция „Автомобилна администрация“, а двама от задържаните са собственици на автошколи. Това каза на брифинг говорителят на главния прокурор Румяна Арнаудова, предаде репортер на Агенция „Фокус“. По думите ѝ за събиране на доказателства по това разследване са използвани и разрешени от Специализирания наказателен съд специални разузнавателни средства. „Схемата, по която са извършвани тези престъпни деяния е следната: служители, които осъществяват действия по провеждане на изпити на кандидати за шофьори, в съучастие и с помощта на собственици на автошколи, ежедневно предоставят парични средства на ръководителя си, за да могат да се приемат за достоверни данните, които се вписват от проведените изпити във втората фаза, т.нар. „кормуване“, посочи Арнаудова. Тя уточни, че в хода на разследването е било  установено, че в деня, в който са определени предварително дати за провеждане изпити, се тегли жребий между изпитващите служители и всеки от тях получава броя на лицата и съответната автошкола, която в същия ден ще проведе изпита. „Установено е, че пари се дават на инструктора и на изпитващия от онези лица, които не притежават в достатъчна степен правоспособност за управляване на МПС. Както е казал един от задържаните: \"Ние пари от тези, които могат да карат, не вземаме\". Прокурорът ще прецени до края на срока за задържане на кои от лицата ще бъде повдигнато обвинение за участие в организираната престъпна група. До момента са извършени множество претърсвания и изземвания“, каза говорителят на главния прокурор. По думите ѝ общо в задържаните служители на Изпълнителната агенция са открити парични средства в различни валути в размер на повече от 115 хиляди лева, като продължават да се извършват претърсвания и изземвания, така че сумата, която според тях е генерирана от престъпната дейност на групата, може да се увеличи. \r\nСтефан ПЕТРОВ", "date": "2017-06-08", "title": "Прокурор Румяна Арнаудова: 12 служители на Изпълнителна агенция „Автомобилна администрация“ и двама собственици на автошколи са арестувани за продажба на шофьорски книжки"}
{"url": "http://www.focus-news.net/news/2017/06/08/2402867/stara-zagora-otkrivaneto-na-dzhaz-forum-stara-zagora-shte-bade-v-zalata-na-operniya-teatar.html", "text": "Организаторите на „Джаз форум Стара Загора“ съобщават, че поради неблагоприятните климатични условия откриването на неговото шесто издание ще се състои тази вечер от 19,30 часа в залата на Оперния театър, вместо предвиденото място на Античния форум „Августа Траяна“, съобщиха от пресцентъра на Община Стара Загора.\r\nПо традиция фестивалът ще бъде официално открит с изпълнение на фестивалния химн „Зара джаз фанфари“, след което на сцената излизат харизматичната Хилда Казасян, Христо Йоцов и Биг бенд Русе с диригент Димчо Рубчев. Първата фестивална вечер е в почит на Елла Фицджералд.\r\nВходът за всички фестивални вечери е безплатен, съобщават от Община Стара Загора.", "date": "2017-06-08", "title": "Стара Загора: Откриването на „Джаз форум Стара Загора“ ще бъде в залата на оперния театър"}
{"url": "http://www.focus-news.net/news/2017/06/08/2402868/norvegiya-otkriva-pochetno-generalno-konsulstvo-v-balgariya.html", "text": "Правителството даде съгласието си Норвегия да открие почетно генерално консулство в България, съобщиха от правителствената информационна служба. Консулството ще бъде със седалище в София и консулски окръг обхващащ територията на България, без областите Шумен, Варна, Добрич и Бургас, които се покриват от почетното консулство на държавата във Варна.\r\nНорвежката страна мотивира желанието си да открие консулството в България със закриването на посолството си на 30 юни 2016 г., както и с желанието си за развитие на двустранните отношения във всички сфери от общ интерес между Норвегия и България. За почетен консул Кралството желае да назначи Венцеслава Янчовска-Иванова.\r\nКабинетът прие и решение, с което оттегля съгласието си Ивар Свенсон да изпълнява функциите на почетен генерален консул на Кралство Швеция в София. Със същото решение правителството даде съгласие за назначаването на Зоя Паунова на поста. Промяната се извършва по искане на шведската страна. Тя мотивира желанието си с молбата на Ивар Свенсон да бъде освободен от заеманата длъжност, както и с голямото си доверие към Зоя Паунова.", "date": "2017-06-08", "title": "Норвегия открива почетно генерално консулство в България"}
{"url": "http://www.focus-news.net/news/2017/06/08/2402836/elena-yoncheva-bsp-utre-shte-sezirame-prokaturata-i-dans-za-ogradata-po-balgaro-turskata-granitsa.html", "text": "Утре  ще сезираме прокатурата и ДАНС за оградата по българо-турската граница. Това каза говорителят на „БСП за България“ Елена Йончева  във връзка с оградата по българо-турската граница, предаде репортер на Агенция „Фокус“.  Тя поясни, че това ще се случи в 11.30 часа. „Има решение цялата ограда по българо-турската граница да бъде двуродова. Това е решение номер 17 на МС от 14 януари 2015 г. В това решение се казва, че оградата по българо-турската граница трябва да бъде тип А – двуредова, защото по този начин тя ще възпрепятства преминаването на бежанците. Едноредова ограда според това постановление номер 17 се предвижда да бъде построена само в труднодостъпните райони и по поречието на реките. Същата година на 20 ноември Главна дирекция „Гранична полиция“ с писмо нарежда на областните управители на Хасково, Ямбол и Бургас да преминат от строителството на двуредова ограда към едноредова. В резултат на което фирмите, които изпълняват това строителство сами променят проекта даже и на едноредовата ограда тип Б, която е приета от МВР“, каза Йончева. Тя поясни, че в доклад на Главната инспекция на МС от 2017 г. се казва, че даденото указание за строителство на едноредова ограда не кореспондира с утвърденото от министъра на вътрешните работи  на съоръжението, по което областните управители вече са имали сключени договори за изграждане на съоръженията и обслужващия персонал. „Както виждате имаме документи, които доказват две неща“, заяви Йончева. По думите й първо е прието решение за строителство на двуредова ограда и след това е прието решение да продължи изграждането на едноредова ограда. По отношение на качеството на оградата, Йончева поясни, че в Хасковска област едноличен търговец променя проекта на МВР. „Така че моят въпрос е към управляващите - кой и защо нарежда на областната управа, на частни фирми сами да променят проекта на оградата и с каква цел? Тук ние имаме съмнения за корупционни практики. Съмнения за търговия с националния интерес“, посочи говорителят на БСП.  Тя поясни, че има съмнение, че от нашата сигурност се краде.  Говорителят на БСП поясни, че те искат да разберат защо първите 30 км, строени от януари до юни 2014 г., строени от Министерството на отбраната струва около 300 хил. лв. на линеен км. „Днес цената е четири пъти по-скъпа“, коментира депутатът и обясни, че БСП иска да получи доказателства, че това отговаря на качеството на оградата.  Във връзка с камерите за наблюдение по границата, Йончева коментира, че от „Капитан Андреево“ до „Лесово“ от края на юни 2014 до април 2017 г., според доклада на главния инспекторат на МС, голяма част от камерите на работят.  Тя поясни, че значителна част от техническите средства на системата, а именно панорамни устройства не са в изправност и не могат да бъдат използвани. „Става дума за един участък, който е много натоварен от преминаване на мигранти“, поясни Йончева и подчерта, че в този участък от три години не работят. „Въпросът ми е защо?“, заяви Йончева. \r\nДеница КИТАНОВА", "date": "2017-06-08", "title": "Елена Йончева, БСП: Утре  ще сезираме прокатурата и ДАНС за оградата по българо-турската граница"}
{"url": "http://www.focus-news.net/news/2017/06/08/2402857/narodniyat-predstavitel-ot-bsp-za-balgariya-georgi-svilenski-kam-gerb-otnovo-se-opitvate-da-nalozhite-stariya-zakon-za-kontsesiite-lazheyki-che-e-nov.html", "text": "ГЕРБ отново се опитват да наложат стария закон за концесиите, лъжейки, че е нов”. Това заяви от парламентарната трибуна народният представител от „БСП за България” Георги Свиленски, съобщиха от пресцентъра на Националния съвет на БСП. Той подчерта, че вносителите са признали, че това е същият законопроект, който е обсъждан 6 месеца в обществото и 6 месеца в Министерски съвет, а преди това и няколко месеца по комисии. „С това беше обяснено бързото приемане за 6-7 дни“, каза той. Народният представител посочи, че според твърденията на вносителите,  това е нов законопроект, коренно различен от върнатия от президента. „Няма съмнение, че това е старият законопроект, несъобразен с мотивите на президента”, категоричен е Свиленски. Той припомни, че концесията за летище „София“ е била една от най-скандалните и порочни.   \r\n„С предложения законопроект за концесиите се цели не прозрачност и публичност, а лобизъм и корпоративни интереси”. Това заяви от парламентарната трибуна народният представител от „БСП за България” Атанас Костадинов. Той поясни, че не се цели децентрализация на местната власт, а феодализация, не се гарантира националния интерес, а глобална приватизация, не се планира стратегия за конкурентни предимства и растеж, а път към колониален слугинаж. „Представеният законопроект създава обоснована възможност за разделяне на концесии, не се определят нито минимални, нито максимални условия за професионални или технически възможности, като условия за участие в концесия. Не се създават ясни правила при какви условия да бъдат възлагани концесии”, аргументира се той.\r\nАтанас Костадинов обясни, че предлаганият законопроект има сериозни противоречия с Директивата на ЕС, която според вносителите, налага приемането му, както и с правилата в една правова държава. Предложеният законопроект ограничава принципа на публичност при възлагане на концесиите; ограничава принципа на местно самоуправление, както и създава възможност за концесии без ограничение на срока им. „Записаният начин на определяне на публичните органи, които възлагат концесиите, е в разрез с правовата държава. Колко голяма трябва да бъде тази България, за да й посягаме с този закон”, попита Атанас Костадинов.\r\n„Част от доброволното сдаване на суверенитета на държавата е да дадеш националното богатство да се управлява за минимални стотинки“, коментира депутатът от левицата Дора Янкова. Тя подчерта, че в този законопроект става въпрос за българския национален интерес, който касае публичната и държавна собственост. „Седемте народни представители, подписали този законопроект, са изключителни смелчаги – да поемат отговорност пред нас, като законодатели, и пред целия български народ“, коментира тя. Янкова изтъкна, че не е направена дискусия какъв ще бъде режимът занапред по отношение на публичната собственост за съществуващите 400-500 концесии за находищата. „Ще се удължи ли срокът, да станат вечни концесии?“, попита тя, като обясни, че в т.ч. са и тези 67 концесии, придобити от приватизационни сделки. „Самият закон за концесиите кореспондира с около 29 законопроекта и той навлиза много дълбоко в икономическия интерес на страната“, обясни Янкова. Тя посочи и че в чл. 17 законът размества принципите на местното самоуправление, което е грубо нарушение на законодателството ни.", "date": "2017-06-08", "title": "Народният представител от „БСП за България” Георги Свиленски към ГЕРБ: Отново се опитвате да наложите стария закон за концесиите, лъжейки, че е нов"}
{"url": "http://www.focus-news.net/news/2017/06/08/2402872/za-ratifitsirane-e-predlozheno-ramkovoto-sporazumenie-za-zaem-v-razmer-na-200-mln-evro-mezhdu-bankata-za-razvitie-na-saveta-na-evropa-i-balgariya.html", "text": "Правителството предлага на Народното събрание да ратифицира Рамковото споразумение за заем в размер на 200 млн. евро между Банката за развитие на Съвета на Европа и Република България, механизъм за съфинансиране на проекти, изпълнявани със средства от ЕС по оперативните програми, съфинансирани от европейските структурни и инвестиционни фондове за програмния период 2014-2020 г., което е подписано на 21 декември 2016 г. Това съобщиха от правителствената информационна служба.\r\nТози заем ще подпомогне усвояването на средствата от ЕСИФ, като частично ще покрива българския принос във финансирането на изпълнението на проекти, които се реализират със средства от оперативните програми „Региони в растеж 2014-2020“, „Развитие на човешките ресурси 2014-2020“ и „Наука и образование за интелигентен растеж 2014-2020“.\r\nПредвидено е средствата от заема да постъпят в централния бюджет и да се усвояват на траншове. Отделните траншове по години ще се обвързват с разчетите по оперативните програми за националното съфинансиране в средносрочен план и ще се предвиждат в закона за държавния бюджет на Република България за съответната бюджетна година.", "date": "2017-06-08", "title": "За ратифициране е предложено Рамковото споразумение за заем в размер на 200 млн. евро между Банката за развитие на Съвета на Европа и България"}
{"url": "http://www.focus-news.net/news/2017/06/08/2402873/yambol-nyama-iztichane-na-hlor-na-teritoriyata-na-grada.html", "text": "Няма изтичане на хлор на територията на град Ямбол, съобщиха от ОДМВР - Ямбол. Днес, в 13.25 часа, служители от РСПБЗН - Ямбол реагираха незабавно на сигнал, получен чрез автоматизираната известителна инсталация за евентуално изтичане на хлор на територията на фирма, работеща с този газ, находяща се в индустриалната зона на областния град. На място от специалистите са извършени множество замервания, при които не са отчетени стойности за изтичане на хлор. Съставен е протокол за извършените замервания в района предприятието.", "date": "2017-06-08", "title": "Ямбол: Няма изтичане на хлор на територията на града"}
{"url": "http://www.focus-news.net/news/2017/06/08/2402874/pravitelstvoto-nominira-balgarskiya-predstavitel-v-evropeyskata-smetna-palata-za-vtori-mandat.html", "text": "Правителството предлага на Европейската сметна палата (ЕСП) настоящият български член Илиана Иванова да бъде член на ЕСП от името на България и за мандата от 2019 г. до 2024 година, съобщиха от правителствената информационна служба. Номинацията е в следствие на писмо, с което страната е уведомена, че мандатът на Илияна Иванова изтича на 31 декември 2018 г. и приканва българските власти да представят предложението за нов член на ЕСП с оглед осигуряването на време за консултации с Европейския парламент.\r\nИлияна Иванова има богат професионален опит в частния и държавен сектор в България и САЩ, както и като настоящ член на Европейската сметна палата. Председател е на втора одитна камара „Инвестиции за сближаване, растеж и приобщаване“, докладчик е за глава „Икономическо, социално и териториално сближаване“ на годишния доклад относно изпълнението на Европейския бюджет. Председател е на Комитета по вътрешен одит на Европейската сметна палата от 2016 година.", "date": "2017-06-08", "title": "Правителството номинира българския представител в Европейската сметна палата за втори мандат"}
{"url": "http://www.focus-news.net/news/2017/06/08/2402870/ivaylo-spiridonov-gdbop-imame-danni-za-vodachi-koito-sa-vzeli-knizhka-sled-podkup-teparva-shte-badat-razpitvani.html", "text": "Имаме данни за водачи, които са взели книжка след подкуп, тепърва ще бъдат разпитвани. Това каза на брифинг директорът на ГДБОП – главен комисар Ивайло Спиридонов, във връзка със задържането на 12 служители на ДАИ и двама собственици на автошколи, предаде репортер на Агенция „Фокус“. „Имаме съмнения в избора на изпитващи. Вероятно част от сумите са били изплащани за това определен кандидат да се падне при определен изпитващ“, посочи Спиридонов. По думите му тази акция е една от поредните успешни реализации между ГДБОП и Специализираната прокуратура. „Така е по простата причина, че тези реализации са планирани изключително добре. Въпросната реализация беше осъществена с помощта на Министерството на транспорта“, коментира той.  Според него пътният травматизъм навсякъде по света е във връзка с учебния процес и от изпитите, които се полагат от лицата, които желаят да управляват на пътя. „Ще полагаме усилия и оттук нататък, за да бъдат жертвите на пътя все по-малко“, каза още Спиридонов.", "date": "2017-06-08", "title": "Ивайло Спиридонов, ГДБОП: Имаме данни за водачи, които са взели книжка след подкуп, тепърва ще бъдат разпитвани"}
{"url": "http://www.focus-news.net/news/2017/06/08/2402877/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В днешното издание на предаването „Дупница – Ключът към Рила“ по Радио „Фокус“ – Пирин ще ни гостува Диляна Дюлгерова, която е директор на VIII Национален фолклорен фестивал на обработените народни хора “Рила ни гледа“ - 2017. Изданието ще бъде официално открито на 10 юни от 9.30 часа в парк „Рила”. Той ще продължи два дни и се реализира под патронажа на кмета инж. Методи Чимев.\r\nВ днешното издание ще предоставим информация за това, че финансовият отчет на Община Дупница за 2016 година се заверява без резерви. Това e заключението на одиторите за финансовото състояние през миналата година, а проверката бе извършена от Сметната палата. Финансовият отчет дава вярна и честна представа за финансовото състояние и имуществото на Община Дупница към 31 декември 2016 година, в съответствие с приложимата обща рамка за финансово отчитане“, се казва в заключението на Сметната палата, чийто доклад е публикуван на официалната им страница.\r\nВ края на изданието директорът на Исторически музей - Дупница Анелия Геренска ще ни разкаже за един от кметовете на Дупница Коста Петров.\r\nВсичко това и още, придружено с хубава музика за добро настроение и позитивен ден, Ви очаква в „Дупница – Ключът към Рила“ от 16.00 до 17.00 часа с водещ Лора Калчева.", "date": "2017-06-08", "title": "Акценти в предаването „Дупница – Ключът към Рила“ по Радио „Фокус“ – Пирин"}
{"url": "http://www.focus-news.net/news/2017/06/08/2402878/odobreni-sa-sredstvata-za-izplashtane-na-darzhavni-parichni-nagradi-za-osobeni-zaslugi-na-15-deytsi-na-kulturata.html", "text": "Правителството одобри изплащането на държавните парични награди, отпуснати с решение на Народното събрание от 17 май за особено големи заслуги към българската държава и нация на изявени български творци. Средствата се осигуряват от централния бюджет чрез одобряване на допълнителни разходи на Министерството на културата за 2017 г. Това съобщиха от правителствената информационна служба.\r\nДържавните парични награди в размер на 700 лв. месечно се отпускат на Кеазим Исинов, проф. Стоян Дуков, Донка Шишманова, Кирил Дончев, Татяна Лолова, Стефка Евстатиева, Славчо Бакалов, Никола Инджов, Михаил Белчев, Меглена Караламбова, Йорданка Кузманова, проф. Жени Захариева, Димитър Димитров, Димитър (Мончо) Симеонов и Андрей Андреев за изключителните им постижения и за цялостния им принос в областта на културата.", "date": "2017-06-08", "title": "Одобрени са средствата за изплащане на държавни парични награди за особени заслуги на 15 дейци на културата"}
{"url": "http://www.focus-news.net/news/2017/06/08/2402869/prokuror-ivan-geshev-organiziraneto-na-prestapna-grupa-zanimavashta-se-s-prodazhba-na-shofyorski-knizhki-zastrashava-natsionalnata-sigurnost.html", "text": "Следва да бъде оценен и фактът, че с тези си действия, тези държавни служители застрашават националната сигурност, защото така на пътя попадат хора, които нямат умения за моторни превозни средства. Това каза по време на брифинг прокурор Иван Гешев, административният ръководител на Специализираната прокуратура, във връзка със задържането на 12 служители на Изпълнителна агенция „Автомобилна администрация“ и двама собственици на автошколи, предаде репортер на Агенция „Фокус“.  „Бил е манипулиран жребият, за да може конкретният изпитващ инспектор от Изпълнителна агенция „Автомобилна администрация“ да e за изпитващи за точно определени автошколи. След проведените над 36 претърсвания и обиски на лица продължават и в момента да излизат различни суми от книги, в коли, кутийки, картини и т.н.“, посочи Гешев. Според него Корупционните схеми са били с малки суми, но редовно, като обичайната сума е била между 50 и 100 лв. и се е генерирала доста голяма сума на годишна база. „В България при пътнотранспортни произшествия за година загиват над 1000 човека. Тази цифра надвишава загубите на американската и на руската армии в Сирия. Това престъпление е от категорията на значимите и бяхме доста внимателни, подходихме внимателно при събирането на доказателствата“, коментира той. Гешев съобщи, че групата се разследва за период от януари 2016 г. до момента на задържането. „Самият факт, че ние продължаваме да работим, и реализираме такива случаи, означава, че си вършим работата. Това, което можем, на базата на кадрова обезпеченост, битови условия, остаряла законодателна база, ние правим на границата на възможното“, посочи Гешев. По думите му има информация за 15 случая, при които има отказано да се издаде свидетелство за правоспособност, защото служителите на КАТ са установили, че документите за образование на кандидатите са неистински. \r\nСтефан ПЕТРОВ", "date": "2017-06-08", "title": "Прокурор Иван Гешев: Организирането на престъпна група, занимаваща се с продажба на шофьорски книжки, застрашава националната сигурност"}
{"url": "http://www.focus-news.net/news/2017/06/08/2402875/reuters-napadatelyat-ot-manchestar-se-e-radikaliziral-vav-velikobritaniya-tvardyat-antiteroristichnite-chasti-na-tripoli.html", "text": "Самоубийственият атентатор, който отне живота на 22 души пред статион „Манчестър Арена“ миналия месец, се е радикализирал през 2015 г., в период, в който е живеел във Великобритания. Това е споделил неговият брат на либийските части за борба с тероризма, предава Reuters.\r\nХашем, братът на Салман Абеди, е споделил пред следователите, че цялото необходимо оборудване за атаката е било закупено в Обединеното кралство, разкри говорител на спецчастите на Триполи. \r\n\"Хашем каза, че той и Салман са възприели идеологията на ДАЕШ („Ислямската държава“) в Манчестър през 2015 г. от интернет и някои приятели в Обединеното кралство\", увери източникът на агенцията. Тереза Герова", "date": "2017-06-08", "title": "Reuters: Нападателят от Манчестър се е радикализирал във Великобритания, твърдят антитерористичните части на Триполи"}
{"url": "http://www.focus-news.net/news/2017/06/08/2402881/accent-tv-ukrainski-natsionalisti-napadnaha-grazhdanin-na-moldova-zaradi-ruska-karta.html", "text": "Въоръжени украински националисти са нападнали шофьор от Молдова, управлявал автомобил с руски регистрационни номера и с лепенка на задната част на колата, на която е била изобразена картата на Русия, предава телевизионният канал Accent TV.\r\nНомерата и лепенката са предизвикали неадекватна и яростна реакция от страна на украинците, който са принудили мъжа да спре и да отстрани лепенката, поставена на задното стъкло на автомобила му. Освен това молдовският гражданин е бил принуден да поднесе няколко пъти извиненията си. \r\nИнцидентът се е случил на територията на Украйна, пояснява медията. \r\nМиналия месец в центъра на Одеса бе извършено нападение срещу туристи от Молдова, носещи Георгиевска лента.Тереза Герова", "date": "2017-06-08", "title": "Accent TV: Украински националисти нападнаха гражданин на Молдова заради руска карта"}
{"url": "http://www.focus-news.net/news/2017/06/08/2402883/70-000-kasa-nelegalni-tsigari-sa-zadarzhali-mitnicheski-sluzhiteli-na-mitnicheski-punkt-zlatarevo.html", "text": "70 000 къса (3 500 кутии) контрабандни цигари задържаха митнически служители на Митнически пункт „Златарево\". Това съобщиха от пресцентъра на Агенция „Митници\". Цигарите са открити на 7 юни 2017 г. при проверка на влизащ в страната микробус с българска регистрация, управляван от български гражданин. С него пътувала и жена, също българска гражданка. Митническите служители отклонили превозното средство за щателна митническа проверка, при която установили, че в тайници - в пода, в гърба на една от седалките и в задната част на микробуса, са укрити цигари с македонски бандерол от марките Trokadero Slims (1500 кутии) и Eva Slims ( 2000 кутии). Общото количество на откритите контрабандни цигари е 70 000 къса (3500 кутии), което се равнява на 7 мастербокса.\r\nПо случая е образувано досъдебно производство по описа на Митница Югозападна.", "date": "2017-06-08", "title": "70 000 къса нелегални цигари са задържали митнически служители на Митнически пункт „Златарево\""}
{"url": "http://www.focus-news.net/news/2017/06/08/2402884/hurriyet-turski-voennosluzhesht-e-zaginal-pri-sblasatsi-s-pkk-v-provintsiya-mardin.html", "text": "Турски военнослужещ е загинал при сблъсъци с членове на „Работническата партия на Кюрдистан“ в югоизточната провинция Мардин в късните часове на сряда, съобщава вестник Hurriyet.\r\nВ друг инцидент двама други войници са пострадали при експлозия на самоделно взривно устройство, избухнало при преминаването на военно превозно средство на път в провинция Тунджели. .Тереза Герова", "date": "2017-06-08", "title": "Hurriyet: Турски военнослужещ е загинал при сблъсъци с ПКК в провинция Мардин"}
{"url": "http://www.focus-news.net/news/2017/06/08/2402885/pravitelstvoto-predlaga-promeni-v-npk-za-uskoryavane-na-nakazatelnoto-proizvodstvo.html", "text": "Правителството одобри и предлага на Народното събрание да приеме промени в Наказателно-процесуални кодекс. Промените целят въвеждането на мерки за значително ускоряване на наказателния съдебен процес, ефективно правораздаване при корупционни престъпления по високите етажи на властта, въвеждане на незабавно изпълнение на присъдите, за да бъде предотвратено бягството от правосъдие, както и допълнителни гаранции за защита на жертвите на престъпления. Това съобщиха от правителствената информационна служба.\r\nМерките за ускоряване на наказателното производство включват разширяване на приложението на бързото производство за 14 дни, бързо правосъдие и по инициатива на пострадалите, въвеждане на дистанционен разпит на вещо лице. Предвижда се също въвеждането на разпоредително заседание, в което ще се решават окончателно въпросите относно допуснати процесуални нарушения в досъдебното производство. Създава се и разпоредба, която задължава съда да обявява в какъв срок ще е готов с мотивите към присъдата си.\r\nНовите текстове, насочени към слагането на край на бягството от правосъдие, предвиждат задължение за касационния съд да изпраща незабавно препис от решението си на прокурора за изпълнение при ефективно лишаване от свобода. Така се свеждат до минимум възможностите за укриване на осъдените на затвор лица. Тромавата процедура в момента води до голямо забавяне между влизането в сила на присъдата и изпълнението й и става причина за множество бягства от ефективно изтърпяване на наказанието.\r\nМерките за обезпечаване на качествената работа по делата, свързани с корупция по високите етажи на властта, се следят с особено внимание и от обществото, и от партньорите в Европейския съюз. С оглед компетентността и по-голямата специализация на Специализирания наказателен съд да решава дела с висока правна и фактическа сложност, проектозаконът предвижда той да гледа корупционните престъпления, за които са привлечени под отговорност народни представители, министри, председатели на държавни органи, създадени със закон или с постановление на МС, националното и териториалното ръководство на Агенция „Митници”, членове на Управителния съвет на НАП и териториалните директори, областните управители и заместниците им, магистратите, членовете на ВСС и инспекторите, както и служителите в Инспектората на ВСС.\r\nПромените в НПК целят още защита на жертвите на престъпления по евростандартите и изключване на паралелните наказателни производства – в България и в друга държава от Европейския съюз.\r\nЗаконопроектът е изготвен от Министерството на правосъдието в работна група с участието на представители на прокуратурата, съда и адвокатурата и е обсъден на заседание на Съвета по прилагане на актуализираната стратегия за продължаване на реформата в съдебната система. С измененията се изпълняват очакванията на обществото за реформа в българския наказателен процес, който е един от най-формализираните в ЕС. Пряка последица от него са поредицата осъдителни дела за бавно правосъдие в Европейския съд по правата на човека.", "date": "2017-06-08", "title": "Правителството предлага промени в НПК за ускоряване на наказателното производство"}
{"url": "http://www.focus-news.net/news/2017/06/08/2402880/smolyan-vodata-v-chepelare-vse-oshte-ne-e-godna-za-piene.html", "text": "Водата в Чепеларе още не е годна за пиене, ВиК – Смолян ще публикува съобщение на сайта си и ще информира гражданите, нареждането се промени. Това каза за Радио „Фокус” – Смолян инж. Мариан Николов, управител на ВиК – Смолян. Всеки ден вали дъжд, заради което водата още мътна – специалистите всеки ден взимат проби, за да я изследват. „Водата още не е годна за пиене”, каза Николов. \r\nПо повод проблемите, които има с водната мрежа в чепеларското село Проглед Николов обясни, че са информирали Община Чепеларе за това какви ремонтни дейности трябва да се извършат там по отношение на водопроводната мрежа, но на този етап не може още да каже кога и какви ремонти ще се правят.\r\nДаниела БОЙКОВА", "date": "2017-06-08", "title": "Смолян: Водата в Чепеларе все още не е годна за пиене"}
{"url": "http://www.focus-news.net/news/2017/06/08/2402876/d-r-atanas-atanasov-mbal-shumen-natsionalnoto-sdruzhenie-na-oblastnite-bolnitsi-shte-uchastva-utre-v-diskusiya-v-narodnoto-sabranie.html", "text": "Националното сдружение на областните болници ще участва утре в дискусия в Народното събрание по въпросите на болничното здравеопазване, съобщи пред журналисти д-р Атанас Атанасов, изп. директор на МБАЛ - Шумен, предаде репортер на Радио „Фокус“ - Шумен. По думите му все по-остра става необходимостта от промяна на модела на финансиране на здравната система. „Не може да продължи по този начин финансирането, промените вече са безалтернативни, до 2 - 3 години няма да има кой да работи в болницата“, каза д-р Атанасов. Той посочи, че моделът на здравно осигуряване е трябвало да преустрои системата от бюджетно на фондово финансиране, с пазарни елементи, а не административно бюджетиране. „Пазарните елементи означават плащане на реално извършена дейност, сега имаме определяне на бюджети на всяка една болница, от модела „финансиране на дейности“ се върнахме към финансиране на структури“, каза д-р Атанасов. Той изтъкна и неравнопоставеността на болниците по отношение на неосигурените пациенти. По думите му само снощи през Спешно отделение са преминали 40 души, от които са хоспитализирани 8. „Направените разходи за изследвания или консулти на останалите, които не са приети по клинични пътеки, остават непокрити“, заяви д-р Атанасов. Счетоводната загуба на МБАЛ - Шумен за 2016 година е 1.5 млн. лв. Във връзка с оздравителната програма за болницата, засега няма да има обединение на отделенията по урология и Първа хирургия, разписани са отделни планове за изпълнение към двете структури, индивидуални планове са връчени за изпълнение и на всяко отделение, допълнени са и мерки за недопускане на нови просрочени задължения на болницата.\r\nИвелина ИВАНОВА", "date": "2017-06-08", "title": "Д-р Атанас Атанасов, МБАЛ - Шумен: Националното сдружение на областните болници ще участва утре в дискусия в Народното събрание"}
{"url": "http://www.focus-news.net/news/2017/06/08/2402887/plovdiv-rayonnata-prokuratura-nablyudava-barzo-proizvodstvo-spryamo-ruski-grazhdanin-za-zakana-za-ubiystvo-kam-lekar-i-politseyski-sluzhiteli.html", "text": "Районна прокуратура – Пловдив наблюдава бързо производство спрямо Владимир З., руски гражданин, за закана за убийство и закана срещу орган на властта за причиняване на телесна повреда – престъпления по чл. 144 ал.3 и по чл. 144 ал.2 от Наказателния кодекс. Това съобщиха от пресцентъра на Апелативна прокуратура - Пловдив.\r\nВчера Владимир З., който живее в гр. Хисаря, се  обадил на тел.112 и  поискал да бъде посетен от лекарски екип от Центъра за Спешна медицинска помощ заради коремни болки. Медицинският екип го посетил веднага в дома му и го заварил на легло, като искал от него да посочи причината за оплакванията си. В това време Владимир З. започнал да отправя реплики, че ще ги убие, последвало ставане от леглото, като извадил нож от близкия шкаф и го насочил към лекарката. Той  отправил към нея закана с думите: „Аз сега ще те убия“. В това време е бил подаден сигнал в дежурната на Районно управление „Полиция“ – Хисаря, като на място пристигнал полицейски екип, който предотвратил по нататъшна саморазправа. Владимир З. отправил заплахи и спрямо служителите на МВР. Установено е, че той е бил в нетрезво състояние. При инцидента няма пострадали. \r\nВладимир З. е задържан за срок от 24 часа по Закона за МВР. Той е с временна адресна регистрация в гр. Хисаря и със статут на чужденец. Предстои утре, 9 юни 2017 г., Владимир З. да бъде задържан за срок от 72 часа с постановление на прокурор и да бъде привлечен като обвиняем след допълнително съгласуване за правната квалификация с Окръжна прокуратура-Пловдив.", "date": "2017-06-08", "title": "Пловдив: Районната прокуратура наблюдава бързо производство спрямо руски гражданин за закана за убийство към лекар и полицейски служители"}
{"url": "http://www.focus-news.net/news/2017/06/08/2402888/nov-pravilnik-reglamentira-reda-za-prilagane-na-zakona-za-voennata-politsiya.html", "text": "Правителството прие нов Правилник за прилагане на Закона за военната полиция като отмени действащия от 2011 г. нормативен акт. Това се налага поради влезлите сила изменения в Закона от края на миналата година, с които се регламентират по-детайлно правомощията на органите на военната полиция. Това съобщиха от правителствената информационна служба.\r\nПравилникът определя организацията на дейността на служба „Военна полиция”, условията и реда за упражняване на правомощията на органите на военната полиция, специфичните условия и ред за назначаване на длъжност и за провеждане на начална военна и специализирана военнополицейска подготовка, преназначаването и повишаването във военно звание. Регламентира се също осъществяването на методическото ръководство и контрол върху дейността на военнополицейските формирования в Българската армия и взаимодействието на служба „Военна полиция” с тях. Правилникът съдържа и разпоредби за изискванията към оборудването на помещенията за настаняване на задържани лица.", "date": "2017-06-08", "title": "Нов правилник регламентира реда за прилагане на Закона за военната полиция"}
{"url": "http://www.focus-news.net/news/2017/06/08/2402889/kyustendil-evrodeputatat-d-r-andrey-kovachev-shte-provede-informatsionna-sreshta-s-mladi-hora-ot-obshtina-dupnitsa-na-10-yuni.html", "text": "Евродепутатът от ГЕРБ/ЕНП д-р Андрей Ковачев ще посети град Дупница, за да проведе информационна среща дискусия с млади хора от общината. Това съобщиха от пресцентъра на ПП ГЕРБ. Срещата се организира по покана на кмета инж. Методи Чимев и ще се състои на 10 юни, от 13.00 часа, в Заседателната зала на Община Дупница. \r\nПред младежката аудитория д-р Андрей Ковачев ще представи успешни практики, проекти и политики, свързани с работата му като евродепутат. На срещата, която е ориентирана към зрелостниците и тези, на които им предстои последна година на обучение в средното образование, Ковачев ще запознае младите хора с няколко теми. Освен с предстоящото председателство на България на Съвета на ЕС от януари следващата година, евродепутатът ще разкрие и възможностите за участие на младежи – доброволци в дейностите по българското председателство и особено възможностите за Стажантски програми за младежи в Европейските институции, младежки политики, инициативи и конкурси, организирани от ЕП.\r\nВ срещата дискусия ще се включат и представители на Областен информационен център - Кюстендил.", "date": "2017-06-08", "title": "Кюстендил: Евродепутатът д-р Андрей Ковачев ще проведе информационна среща с млади хора от община Дупница на 10 юни"}
{"url": "http://www.focus-news.net/news/2017/06/08/2402890/ministerskiyat-savet-odobri-doklad-za-deynostta-na-saveta-za-koordinatsiya-v-borbata-s-pravonarusheniyata-zasyagashti-finansovite-interesi-na-es.html", "text": "Правителството одобри Доклад за дейността на Съвета за координация в борбата с правонарушенията, засягащи финансовите интереси на ЕС през 2016 г., и прие Отчет за изпълнение на задачите, заложени в актуализирания План за действие за периода 2015-2016 г. за изпълнение на Националната стратегия за превенция и борба с нередностите и измамите, засягащи финансовите интереси на ЕС за периода 2014-2020 г. Документите са изготвени на базата на информация, предоставена от членовете на Съвета и от Прокуратурата на Република България. Това съобщиха от правителствената информационна служба.\r\nДокладът обхваща мерките, предприети от страната ни за борба с измамите, засягащи приходната и разходната част на бюджета на ЕС. В него са представени по-важните мерки за осъществяването на ефективна превенция и противодействие на нередностите и измамите. \r\nОтчетът за изпълнение на задачите, заложени в актуализирания План, представя достигнатите стойности на заложените индикатори за наблюдение за целия двугодишен период, като изпълнението на мерките в плана е 94 на сто.", "date": "2017-06-08", "title": "Министерският съвет одобри Доклад за дейността на Съвета за координация в борбата с правонарушенията, засягащи финансовите интереси на ЕС"}
{"url": "http://www.focus-news.net/news/2017/06/08/2402891/vitsepremierat-valeri-simeonov-se-sreshtna-sas-samuil-arditi-i-elko-hazan.html", "text": "Вицепремиерът по икономическата и демографската политика Валери Симеонов прие днес по тяхна молба Самуил Ардити – български евреин, преживял събитията от 1943 г. и живеещ в Израел, и арх. Елко Хазан – съпредседател на Клуба на приятелите българи и евреи. Това съобщиха от правителствената информационна служба.\r\nГ-н Ардити и г-н Хазан изложиха позицията си, че твърде малко българи са получили международно признание за ролята си за спасяването на българските евреи. Те поискаха съдействието на вицепремиера Симеонов за популяризиране на техните действия през 1943 г. и за започването на процедура за удостояване посмъртно с държавни награди на Лиляна Паница и на други български граждани, помогнали за спасяването на десетки хиляди наши сънародници от еврейски произход.\r\nРазчитаме на Вас, имате подкрепата ни срещу несъстоятелните обвинения, които Ви отправят, казаха Самуил Ардити и Елко Хазан. Те благодариха на вицепремиера Симеонов за съпричастността му към съдбата на българските евреи и направеното от него за популяризиране на събитията от 1943 година.", "date": "2017-06-08", "title": "Вицепремиерът Валери Симеонов се срещна със Самуил Ардити и Елко Хазан"}
{"url": "http://www.focus-news.net/news/2017/06/08/2402892/narodnite-predstaviteli-ot-gerb-sofiya-oblast-valentin-milushev-vasil-tsvetkov-i-martin-tinchev-organizirat-priemni-za-grazhdani-v-obshtinite-gorna-malina-i-ihtiman-na-12-yuni.html", "text": "Народните представители от ГЕРБ в 26-ти МИР-София област, Валентин Милушев, Васил Цветков и Мартин Тинчев организират  приемна за граждани в община Горна Малина на 12  юни (понеделник) от 10.00 – 11.00 часа, съобщиха от пресцентъра на ПП ГЕРБ. Приемната ще се проведе в офиса на ПП ГЕРБ, намиращ се на адрес: гр. Горна Малина, пл. \"Родолюбие\" № 1.\r\nНа същия ден народните представители от ГЕРБ-София област ще се срещнат с жители на община Ихтиман, от 12:00 до 13:00 часа в офиса на партията - ул. \"Цар Освободител\" № 127.", "date": "2017-06-08", "title": "Народните представители от ГЕРБ-София област Валентин Милушев, Васил Цветков и Мартин Тинчев организират приемни за граждани в общините Горна Малина и Ихтиман на 12 юни"}
{"url": "http://www.focus-news.net/news/2017/06/08/2402886/ombudsmanat-maya-manolova-shte-predstavi-parvata-podvizhna-rampa-za-hora-s-uvrezhdaniya-v-stolichnoto-metro-na-9-yuni.html", "text": "На 9 юни, от 10.00 часа, на Метростанция „Сердика II“, посока кв. „Витоша“, омбудсманът Мая Манолова, зам.-кметът на Столична община Албена Атанасова, изпълнителният директор на „Метрополитен“ ЕАД Стоян Братоев и изпълнителният директор на Института за модерна политика Петър Кичашки ще представят първата подвижна рампа в столичното метро за хора в инвалидни колички. Това съобщиха от пресофиса на омбудсмана.\r\nВ институцията на Омбудсмана има постъпили множество жалби от граждани, в които се обръщат с молба за съдействие, така че метрото да стане достъпно и за хора с намалена подвижност. В момента те не могат самостоятелно да се качват в мотрисите, заради разстоянието между вагоните и перона и това се оказва непреодолимо препятствие. \r\nСлед осигуряването на подвижна рампа и специално назначен за целта служител на „Метрополитен“ ЕАД, това ще стане възможно. Единственото условие е хората с увреждания да направят заявка един час преди пътуването си на специално обявения телефон - 02/921 21 00.", "date": "2017-06-08", "title": "Омбудсманът Мая Манолова ще представи първата подвижна рампа за хора с увреждания в столичното метро на 9 юни"}
{"url": "http://www.focus-news.net/news/2017/06/08/2402871/vitsepremierat-valeri-simeonov-vnasyam-signal-sreshtu-elena-yoncheva-za-prestapleniya-sreshtu-natsionalnite-interesi-i-sigurnost.html", "text": "Внасям сигнал срещу Елена Йончева за престъпления срещу националните интереси и сигурност. Това каза вицепремиерът Валери Симеонов пред журналисти преди да внесе сигнал срещу говорителя на БСП Елена Йончева в прокуратурата, предаде репортер на Агенция „Фокус“. По думите му сигналът  визира многократните изказвания на  Йончева, която според него е преминала всякакви граници с конкретни указания къде работят камерите  по границата и съответно и къде не работят, от коя до коя пирамида оградата е единична и откъде е двойна. Вицепремиерът Симеонов посочи, че ще иска допълнително да бъде проверено откъде Елена Йончева има достъп до доклада на Инспектората на МС, който цитира и  кой й го е дал.  „Още един много интересен въпрос - да даде обяснения има ли нещо общо с изнасянето на кашони с пълната проектна документация за участъците от  защитното съоръжение от отделните области и закарана най-вероятно в президентството“, коментира Симеонов. Вицепремиерът допълни, че  част от тази документация е копирана във външни частни копирни центрове. Той заяви, че държи това да се провери. Симеонов поясни, че сигналът му е по чл. 357 и чл.  284 от Наказателния кодекс. „Това са престъпления, свързани с държавна тайна, с конфиденциална информация, свързана с националната сигурност“, коментира вицепремиерът. „Най-общо казано нещо като национална измяна“,допълни той. Според него е съвсем отделен въпрос дали информацията, изнесена от Елена Йончева е вярна. Вицепремиерът подчерта, че тя не е вярна, освен това, че  оказва точно откъде най-лесно могат да преминат бежанците. Според него говорителят на БСП с изявленията си извършва престъпления спрямо националните интереси, насочвайки бежанския поток през конкретни точки и райони. \r\nДеница КИТАНОВА", "date": "2017-06-08", "title": "Вицепремиерът Валери Симеонов: Внасям сигнал срещу Елена Йончева за престъпления срещу националните интереси и сигурност"}
{"url": "http://www.focus-news.net/news/2017/06/08/2402893/ministar-tsetska-tsacheva-reshimostta-za-sazdavane-na-evropeyska-prokuratura-e-poslanie-che-finansovite-interesi-na-es-shte-badat-zashtiteni.html", "text": "\"Настъпи моментът категорично да заявим своята подкрепа за този толкова важен европейски проект – създаване на  Европейска прокуратура, и да отстояваме нейната ефективност. Това ще зависи най-вече от лоялното сътрудничество между всички държави-членки срещу престъпните посегателства по отношение на общия ни европейски бюджет\". Това заяви министърът на правосъдието Цецка Цачева по време на заседанието на Съвета по правосъдие и вътрешни работи в Люксембург днес, на което министрите на правосъдието на 19 държави от Европейския съюз (ЕС) се договориха за създаването на обща Европейска прокуратура. Новият орган ще се специализира в борбата с финансовите престъпления в ЕС. Той ще провежда разследвания и ще повдига обвинения за престъпления, засягащи бюджета на ЕС като корупция, измами с евросредства и трансгранични измами с ДДС.\r\n„Поздравяваме малтийското председателство и всички предходни председателства за интензивната работа и за постигнатата съгласуваност по компромисния текст на Регламента за създаване на Европейска прокуратура и изразяваме удовлетворение от присъединяването на нови държави-членки към засиленото сътрудничество, което е показател за общата ни решимост в защита на финансовите интереси на Съюза“, каза пред колегите си от ЕС министър Цачева.\r\nТя подчерта позицията на българската държава относно важността  Службата на Европейската прокуратура да бъде единна и неделима, ефективна и независима,  за да внася успешно обвинения срещу извършителите на престъпления срещу европейски фондове и да възстановява средства в европейския бюджет в полза на всички европейски граждани. \r\n „Изразяваме увереност, че към инициативата ще се присъединят и останалите държави-членки с цел гарантиране на единството на Европейската прокуратура и политическата подкрепа за този проект. По този начин ще изпратим силно послание към европейските граждани, че финансовите интереси на ЕС ще бъдат защитени от престъпни посегателства, а щетите на европейския бюджет – възстановени“, допълни още българският министър на правосъдието.\r\nКомисарят по въпросите на бюджета и човешките ресурси Гюнтер Йотингер акцентира, че измамите, засягащи бюджета на ЕС, не се толерират и че „всеки цент от този бюджет трябва да бъде похарчен в полза на европейските граждани\".\r\nЕжегодно в цяла Европа националните бюджети губят приходи от ДДС в размер на най-малко 50 милиарда евро заради трансгранични измами. Идеята на проекта е европейските прокурори да провеждат бързи разследвания в цяла Европа и да осъществяват обмен на информация в реално време. \r\nПроектът предвижда Европейската прокуратура да бъде високоспециализиран и независим орган извън съществуващите институции и служби на ЕС. Организацията ще включва централна служба на равнище ЕС и децентрализирано ниво, състоящо се от европейски делегирани прокурори, установени в държавите членки, които същевременно ще продължават да изпълняват функциите си като национални прокурори („двойна функция“). \r\nНа заседанието си днес министрите обсъдиха и основни въпроси по Регламента Брюксел Iia относно компетентността,признаването и изпълнението на решения по брачни въпроси и въпроси, свързани с родителската отговорност и относно международното отвличане на деца. Те споделиха нуждата децата да бъдат изслушвани по дела, при които се определят родителските права и да се изследват последиците от подобно изслушване върху процедурите за транснационалното признаване на решенията за родителска отговорност.\r\nОтносно Директивата  за превантивно преструктуриране на предприятия и предоставяне на втори шанс за тяхното оздравяване министрите, в т.ч. и българският министър, подчертаха нуждата от внимателен подход при отчитане на ролята на съда като гарант за зачитане на страните в производството, оставане на длъжника, поне частично, в управлението на активите, но не автоматично, а по преценка на съда. Условията за назначаването на доверено лице в производството по преструктуриране не следва да са изчерпателно уредени в Директивата, за да може да се съобразят със специфичните нужди на длъжника и  възможното оздравяване на неговата дейност.\r\nСъветът постигна още общ подход по Директива за борба по наказателно-правен ред с изпирането на пари и по регламент за защита на данните, обработвани от институции, органи, служби агенции на ЕС, както и по предложението относно някои аспекти на договорите за предоставяне на цифрово съдържание във връзка със защита на потребителите при сделки с такива стоки на територията на ЕС.", "date": "2017-06-08", "title": "Министър Цецка Цачева: Решимостта за създаване на Европейска прокуратура е послание, че финансовите интереси на ЕС ще бъдат защитени"}
{"url": "http://www.focus-news.net/news/2017/06/08/2402895/zdf-etsb-povishi-prognozite-za-rastezh-v-perioda-2017-2019-g.html", "text": "В четвъртък Европейската централна банка повиши прогнозите си за растеж за следващите три години, като отбеляза, че икономиката на еврозоната се насочва към инерция, която \"увеличава шансовете за по-силно от очакваното икономическо развитие\", предава AFP. \r\nПрез 2017 г. се очаква ръст от 1,9 %, през 2018 – 1,8 %, а през 2019 – 1,7 % - с 0.1 процентни пункта повече, отколкото сочеха предходните прогнози.Тереза Герова", "date": "2017-06-08", "title": "ZDF: ЕЦБ повиши прогнозите за растеж в периода 2017-2019 г."}
{"url": "http://www.focus-news.net/news/2017/06/08/2402882/pravitelstvoto-uvelichi-kapitala-na-ndk-i-odobri-promeni-po-byudzheta-na-ministerstvoto-za-balgarskoto-predsedatelstvo-na-saveta-na-es.html", "text": "Правителството увеличи капитала на „Национален дворец на културата - Конгресен център София“ ЕАД и одобри промени по бюджета за 2017 г. на Министерството за Българското председателство на Съвета на Европейския съюз 2018 във връзка с увеличаване капитала на търговското дружество. Това съобщиха от правителствената информационна служба.\r\nС писмо от изпълнителния директор на НДК до министъра за Българското председателство на Съвета на ЕС 2018 като орган, упражняващ правата на държавата като едноличен собственик на капитала на дружеството, е получена документация, че е налице недостиг от финансови средства в размер на приблизително на 36 000 000 лв. След анализ на предоставената документация се установи, че исканите средства не следва да бъдат одобрени в този размер.\r\nС решението на Министерския съвет е предложено увеличаване на капитала на НДК срещу увеличаване дела на държавата като едноличен собственик на капитала. Увеличаването ще се формира от парична вноска в размер на 28 000 000 лв. от бюджета за 2017 г. на Министерството за Българското председателство на Съвета на ЕС 2018.\r\nПредвижда се плащанията да се извършват на три етапа – 40 на сто до края на второто тримесечие; 30 на сто до края на третото тримесечие и 30 на сто до края на четвъртото тримесечие на 2017 г. Осигуряването на необходимите средства по бюджета на министерството е за сметка на централния бюджет.\r\nСредствата, които следва да бъдат осигурени, са в размер до 28 000 000 лв. Те са необходими за привеждането на сградата на НДК за нуждите на председателството, а именно:\r\n- до 7 000 000 лв. с ДДС за обезпечаване на цялата стойност на вече сключените договори, тъй като предходното увеличаване на капитала на НДК със 17 000 00  лв., направено през 2016 г., е недостатъчно за покриване на плащанията по тях;\r\n- средства в размер до 50% съгласно изискванията на чл. 116, ал. 2 от ЗОП, от стойността на сключения договор №Т-00859/24.10.2016 г. между изпълнителния директор на НДК и „Галчев инженеринг“ ЕООД с предмет: „Проектиране, преустройство и адаптация на основната сграда на НДК за нуждите на Българското председателство на Съвета на Европейския съюз през 2018 г.” за обезпечаване изменението на основния договор;\r\n- средства в размер до 50%, съгласно изискванията на чл. 116, ал. 2 от ЗОП, от стойността на сключения договор №Т-760/05.11.2016 г. между изпълнителния директор на НДК и „Динакорд – България“ ЕООД с предмет: „Доставка, монтаж и въвеждане в експлоатация на конгресно-конферентна техника“ за обезпечаване изменението на основния договор;\r\n- до 12 000 000 лв. с ДДС за провеждането на обществена поръчка по реда на ЗОП и избор на изпълнител за Единна хомогенна глобална система за сигурност.\r\nС приемането на решението и постановлението се осигуряват необходимите средства на „Национален дворец на културата - Конгресен център София“ ЕАД за финансовото осигуряване на дейностите по преустройството и адаптацията на основната сграда на НДК за нуждите на Българското председателство на Съвета на ЕС през 2018 г.", "date": "2017-06-08", "title": "Правителството увеличи капитала на НДК и одобри промени по бюджета на Министерството за Българското председателство на Съвета на ЕС"}
{"url": "http://www.focus-news.net/news/2017/06/08/2402894/sofiya-ogranicheno-e-dvizhenieto-po-pat-i-1-sofiya-botevgrad-pri-botevgrad-poradi-ptp.html", "text": "Ограничено е движението по път I-1 София - Ботевград  при Ботевград поради ПТП. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание по обходен маршрут: I-3 Ябланица - Ботевград.", "date": "2017-06-08", "title": "София: Ограничено е движението по път I-1 София - Ботевград  при Ботевград поради ПТП"}
{"url": "http://www.focus-news.net/news/2017/06/08/2402896/v-ruskiya-grad-zhukov-kaluzhka-oblast-be-otkrita-ulitsa-na-imeto-na-gen-vladimir-stoychev.html", "text": "В град Жуков, Калужка област, централна Русия бе открита улица на името на ген. Владимир Стойчев, съобщиха за „Фокус“ участници в церемонията. При наименуването на улицата присъстваха Бойко Коцев - извънреден и пълномощен посланик на Република България в Руската Федерация, губернатора на Калужка област – Анатолий Артамонов, кмета на град Жуков – Олга Ким, представител на МВнР на Русия, представители на областната и общинската администрация, български бизнес организации.", "date": "2017-06-08", "title": "В руския град Жуков, Калужка област бе открита улица на името на ген. Владимир Стойчев"}
{"url": "http://www.focus-news.net/news/2017/06/08/2402898/memorialen-znak-za-padnalite-vav-voynite-952-balgarski-evrei-shte-bade-otkrit-v-natsionalniya-istoricheski-muzey-v-boyana.html", "text": "Мемориален знак: „Венец на достойнството за падналите във войните 952 български евреи” ще бъде открит в Националния исторически музей в Бояна, съобщиха от Боянски клуб за подкрепа на българската държавност и нация. Официалното откриване ще се състои на 9 юни, петък, от 14.00 часа. Мемориалният знак е създаден от Инциативен комитет с председател проф. Божидар Димитров, изпълнителен секретар - арх. Миломир Богданов и членове: д-р Костадин Георгиев – Калки, Христо Бойчев - драматург, д-р Марсел Леви, Александър Сиди,  арх. Елко Хазан, инж. Самуил Ардити, проф. Нина Дюлгерова, доц. Георги Попов, инж. Валентин Ковачганев, Михаил Чехларов и др.", "date": "2017-06-08", "title": "Мемориален знак за падналите във войните 952 български евреи ще бъде открит в Националния исторически музей в Бояна"}
{"url": "http://www.focus-news.net/news/2017/06/08/2402899/montana-kmetstvoto-na-selo-govezhda-chaka-sredstva-ot-ms-za-izgrazhdane-na-podporna-stena-kray-reka-ogosta-sled-navodnenieto-prez-2014-g.html", "text": "Кметството на село Говежда чака средства от Министерски съвет за изграждане на подпорна стена край реката след наводнението през 2014 г. Това каза за Радио „Фокус” Илия Илиев, кмет на монтанското село Говежда. Той посочи, че нивото на река Огоста не се е покачило. „Все още очакваме средства за изграждане на подпорна стена край реката. След наводнението през 2014 година бе взето решение за изграждане на такава стена. По време на наводнението пострадаха много къщи и две улици бяха напълно разрушени”, подчерта Илиев. По думите му, улиците вече са ремонтирани, но все още не са преведени средства от Междуведомствена комисия за възстановяване и подпомагане към Министерски съвет. „Смущаващо е, че две години подред идваха специалисти от тази комисия, които правеха замервания и подписваха протоколи, но нищо не се случи”, заяви Илия Илиев. Според него подпорната стена е необходима, защото дигата, която сега съществува, е малка и не защитава селото при прииждане на река Огоста.\r\nАнна ЛОЗАНОВА", "date": "2017-06-08", "title": "Монтана: Кметството на село Говежда чака средства от МС за изграждане на подпорна стена край река Огоста след наводнението през 2014 г."}
{"url": "http://www.focus-news.net/news/2017/06/08/2402903/nzok-lechebnite-zavedeniya-za-bolnichna-pomosht-upotrebyavashti-lekarstveni-produkti-za-zlokachestveni-zabolyavaniya-tryabva-da-razpolagat-s-avtomatizirana-sistema-za-podgotovka-na-infuzionni-raztvori.html", "text": "Всички лечебни заведения за болнична помощ, които имат договор с Националната здравноосигурителна каса (НЗОК) и осъществяват дейност по клинични пътеки №№240 (Продължително системно парентерално лекарствено лечение на злокачествени солидни тумори и свързаните с него усложнения), 242 (Диагнoстика и лечение на левкемии) и 243 (Диагностика и лечение на лимфоми) и Амбулаторна процедура №6 (Системно лекарствено лечение при злокачествени солидни тумори и хематологични заболявания), трябва да разполагат с автоматизирана или полуавтоматизирана система за подготовка на инфузионни разтвори на лекарствени продукти за лечение на злокачествени заболявания. Това съобщиха от пресцентъра на НЗОК.\r\nВ случаите, когато лечебно заведение за болнична помощ не разполага с такава система, то следва тя да бъде осигурена до 01.01.2018 г.“\r\nВъвеждането на смесителните системи е заложено в Националния рамков договор за медицински дейности 2017 г. в условията за сключване на договор с НЗОК и изискванията за изпълнение на посочените клинични пътеки и Амбулаторна процедура. Целта е постигане на по-точни и сигурни дозировки на лекарствените продукти за лечение на злокачествени заболявания и по-добър контрол при потреблението на инфузионните разтвори на лекарствени продукти за лечение на злокачествени заболявания.", "date": "2017-06-08", "title": "НЗОК: Лечебните заведения за болнична помощ, употребяващи лекарствени продукти за злокачествени заболявания, трябва да разполагат с автоматизирана система за подготовка на инфузионни разтвори"}
{"url": "http://www.focus-news.net/news/2017/06/08/2402897/bsp-i-enp-osadiha-uchastieto-na-natsionalisti-v-pravitelstvoto.html", "text": "И ЕНП осъдиха участието на националисти в правителството. Това става ясно от отговор от Манфред Вебер, председател на Групата на ЕНП в ЕП, на писмо от евродепутата от S&D Петър Курумбашев и председателя на групата на S&D в ЕП Джани Питела във връзка със скандала с нацисткия поздрав на зам.-министъра от българското правителство, съобщиха от пресцентъра на БСП. Вебер заявява, че ЕНП винаги е била на фронтовата линия, когато става въпрос да се защитят европейските  ценности, да се води борба с ксенофобията, антисемитизма и езика на омразата. „Ето защо, осъждам подобно поведение, което не може да бъде толерирано в нито едно европейско общество”, пише Манфред Вебер.\r\nТой благодари за писмото от 31 май относно поведението на няколко политици от коалиция „Обединени патриоти“, в т.ч. на заместник-министъра от коалиция „Обединени патриоти“, който бе заснет да отправя нацистки поздрав и заради което той се оттегли от длъжността си.", "date": "2017-06-08", "title": "БСП: И ЕНП осъдиха участието на националисти в правителството"}
{"url": "http://www.focus-news.net/news/2017/06/08/2402905/sofiya-direktorat-na-op-ekoravnovesie-veselin-asenov-shte-predstavi-na-9-yuni-otchet-za-deynostta-na-predpriyatieto-za-mesets-may.html", "text": "Директорът на ОП „Екоравновесие“ Веселин Асенов ще представи на 9 юни в 11.30 часа отчет за дейността на предприятието за месец май. Това съобщиха от пресцентъра на Столична община.\r\nПресконференцията ще се състои на ул. „Княгиня Мария Луиза“ 88.", "date": "2017-06-08", "title": "София: Директорът на ОП „Екоравновесие“ Веселин Асенов ще представи на 9 юни отчет за дейността на предприятието за месец май"}
{"url": "http://www.focus-news.net/news/2017/06/08/2402904/sofiya-vodach-na-tir-e-postradal-pri-katastrofa-na-vhoda-na-botevgrad.html", "text": "Два ТИР-а са се ударили на входа на Ботевград от към село Скравена, съобщиха за Агенция „Фокус” от Областната дирекция на МВР – София. Сигналът за инцидента е подаден в 15.21 часа. При пътнотранспортното произшествие е пострадал водачът на единия тежкотоварен автомобил. Мъжът е откаран в столично болнично заведение за преглед. \r\nВ момента на място на катастрофата полицаите провеждат оглед. До приключването му трафикът в посока Мездра ще се отклонява през Ботевград, а в посока София – през Искърското дефиле.", "date": "2017-06-08", "title": "София: Водач на ТИР е пострадал при катастрофа на входа на Ботевград"}
{"url": "http://www.focus-news.net/news/2017/06/08/2402879/dmitriy-peskov-hakerski-ataki-sreshtu-rusiya-ot-teritoriyata-na-sasht-se-registrirat-ezhednevno.html", "text": "Хакерски атаки срещу Русия, извършени от територията на Съединените американски щати, се регистрират ежедневно. Това заяви говорителят на Кремъл Дмитрий Песков, предава РИА Новости.\r\nОбектите на кибератаките са различни, но сред тях е включително интернет страницата на руския държавен глава Владимир Путин. \r\nНа въпрос дали в атаките са замесени американски спецслужби, Песков отговори: „Говоря за територията на САЩ. Не бих искал да разсмивам публиката с изказвания, че зад тях стои официален Вашингтон. Извършването на хакерска атака от територията на която и да е страна не може да означа участие на официалната й власт“. Тереза Герова", "date": "2017-06-08", "title": "Дмитрий Песков: Хакерски атаки срещу Русия от територията на САЩ се регистрират ежедневно"}
{"url": "http://www.focus-news.net/news/2017/06/08/2402900/brigaden-general-yavor-mateev-balgarskiyat-voenen-parashutizam-e-nad-srednoto-evropeysko-nivo.html", "text": "Българският военен парашутизъм е над средното европейско ниво. Това съобщи за Радио „Фокус“ - Пловдив бригаден генерал Явор Матеев, командир на 68-ма бригада „Специални сили“. По думите му откакто страната ни е член на НАТО парашутистите ни са повишили индивидуалните си способности. Той  уточни, че най-голямото парашутно формирование в България се намира в 68-ма бригада „Специални сили“. „Поддържаме много добро ниво на парашутна подготовка. Всеки изпълнява минимум между 12 – 20 скока на година, които са различни по сложност, в зависимост от квалификацията на парашутиста, каза още Матеев. Бригаден генерал Явор Матеев поясни, че българските парашутисти изпълняват скокове от пределно ниски, до средно високи височини, от 350 - 400 метра, до над 3500 м. „Имаме доста повече годни, нови парашути, сравнение с това което имахме преди 2 години. За да достатъчни, всеки парашутист трябва да разполага с по 3 парашута“, каза още командирът на 68-ма бригада „Специални сили“.\r\nКристиян ГАРОВ", "date": "2017-06-08", "title": "Бригаден генерал Явор Матеев: Българският военен парашутизъм е над средното европейско ниво"}
{"url": "http://www.focus-news.net/news/2017/06/08/2402906/ministar-nikolina-angelkova-se-sreshtna-s-kmeta-na-peshtera-nikolay-zaychev.html", "text": "Министърът на туризма Николина Ангелкова се срещна с кмета на община Пещера Николай Зайчев и обсъди с него възможностите за развитие на туризма в региона, съобщиха от пресцентъра на министерството. Двамата констатираха, че има все още много неизползван потенциал за популяризиране на този красив кът на България като отличен маршрут за екотуризъм, зимни спортове, лов и риболов, планински и пещерни експедиции.\r\nМинистерството на туризма ще продължи да насърчава всяка местна инициатива, която развива туристическия бизнес в общините, подчерта министър Ангелкова. Тя приветства усилията на бизнеса в Пещера да привлича повече туристи с услуги, които произтичат от нейните уникални забележителности и специфика. Възможностите за устойчиво развитие на отрасъла не са свързани само с инвестиции в големите курорти, но и в по-малките зони за отдих и пътешествия. В това отношение Пещера може да бъде добър пример, стана ясно по време на срещата. Сред най-популярните местни забележителности например е крепостта Перистера край града, която е реставрирана с евросредства и се посещава средно от хиляда туристи на месец. Този интерес може да се комбинира и с други допълнителни услуги до исторически места като Батак и Брацигово, каза министър Ангелкова.\r\nНедалеко от града е разположено летовището \"Св. Константин\", известно с благоприятния си климат и красива природа. Построените там ски влекове създават отлични условия за развитие на зимните спортове, а язовир \"Батак\" - за летен плаж и риболов, посочи кметът на Пещера. Много разнообразни са и офертите за климатолечение, рехабилитация, културно-исторически  и опознавателни турове в областта.", "date": "2017-06-08", "title": "Министър Николина Ангелкова се срещна с кмета на Пещера Николай Зайчев"}
{"url": "http://www.focus-news.net/news/2017/06/08/2402907/der-tagesspiegel-germaniya-predostavi-za-parvi-pat-ubezhishte-na-homoseksualist-ot-checheniya.html", "text": "По данни на берлинското издание Der Tagesspiegel за първи път след масовата вълна на насилие германските власти са предоставили закрила на хомосексуалист от руската кавказка република Чечения.\r\n„Засегнатият успя да пристигне в Германия на 6 юни. Радваме се, че можем да окажем помощ в толкова тежък случай“, подчерта източник от Министерството на външните работи в Берлин.\r\nРешението за предоставяне на убежище е взето след личен разговор между представители на дипломатическата мисия на ФРГ в Москва с чеченеца. Още преди да отпътува за Германия, в посолството са поканени още трима преследвани хомосексуалисти. Тереза Герова", "date": "2017-06-08", "title": "Der Tagesspiegel: Германия предостави за първи път убежище на хомосексуалист от Чечения"}
{"url": "http://www.focus-news.net/news/2017/06/08/2402901/tanjug-aleksandar-vuchich-izrazi-zagrizhenost-ot-zaplahite-na-prishtina-prizovava-es-za-adekvatna-reaktsiya.html", "text": "Държавният глава на Сърбия Александър Вучич изрази загриженост от заплахите, които отправя Прищина и призова ЕС и други международни фактори да направят обективна и рационална оценка на действията на политиците в региона, предава информационната агенция Tanjug.\r\n„Фактът, че тези изявления - които са възможно най-сериозни - представляват заплаха за нацията, и че липсват адекватни реакции, е тревожен\", заяви Вучич на съвместна пресконференция с еврокомисаря по разширяването Йоханес Хан в Белград.Тереза Герова", "date": "2017-06-08", "title": "Tanjug: Александър Вучич изрази загриженост от заплахите на Прищина, призовава ЕС за \"адекватна реакция\""}
{"url": "http://www.focus-news.net/news/2017/06/08/2402908/veliko-tarnovo-zadarzhaha-za-postoyanno-mazhat-obvinen-v-opit-za-iznasilvane-na-53-godishna-zhena.html", "text": "Мярка за неотклонение „задържане под стража“ определи Великотърновският районен съд за мъжа, обвинен в опит за изнасилване на 53-годишна жена, предаде репортер на Радио „Фокус“ – Велико Търново. Това е най-тежката мярка, която може да бъде постановена на 23-годишния мъж с инициали Г. Д.„Фокус“ припомня, че срещу него е повдигнато обвинение от Районна прокуратура – Велико Търново за опит за изнасилване на 53-годишна цена от Велико Търново. Това, според Закона, е тежко престъпление, за което се предвиждат от 3 до 15 години лишаване от свобода. Делото бе образувано по искане на прокурор от Великотърновската прокуратура, поддържано в съдебно заседание. От своя страна, обвиняемият в съдебното заседание моли съда за налагане на по-лека мярка за неотклонение, а именно „домашен арест“. Според състава на Районния съд, са налице  и трите предпоставки за налагане на мярка за неотклонение „задържане под стража“, предвидени в чл. 63 от Наказателно-процесуалния кодекс. Има и достатъчно доказателства, за да се направи обосновано предположение за това, че той е извършил престъплението, в което е обвинен. Съставът на съда намира, че е налице реална опасност обвиняемият да извърши ново престъпление или да се укрие, което се извежда от лошите му характеристични данни,. Същият е осъждан 18 пъти за различни престъпления в периода 2007 г. – 2017 г., като деянието, за което е обвинен към момента е извършено по-малко от 9 месеца, след като е изтърпял ефективно наказание лишаване от свобода за друго престъпление. Също така, обвиняемият към момента няма определен настоящ адрес, живее сам и не се грижи за семейство, от което допълнително може да се направи заключение за опасност от укриване. Обстоятелството, че той е съдействал на органите на разследването, според състава на Съда, може да бъде основание за смекчаване на евентуалното му наказание, но не и за определяне на по-лека мярка за неотклонение към настоящия момент.\r\nОпределението на Районен съд – Велико Търново подлежи на обжалване пред Окръжен съд – Велико Търново. В случай такова Окръжния съд ще разгледа делото на 15-ти юни (четвъртък) от 10.30 часа.\r\nЛуиза ТРАНЧЕВА", "date": "2017-06-08", "title": "Велико Търново: Задържаха за постоянно мъжът, обвинен в опит за изнасилване на 53-годишна жена"}
{"url": "http://www.focus-news.net/news/2017/06/08/2402902/zhivko-tabakov-komisiyata-po-turizam-burgas-vapros-na-chest-e-balgariya-da-zashtiti-ritnatata-ot-shvedski-turist-kamerierka.html", "text": "Въпрос на чест е България да защити ритнатата от шведски турист камериерка. Не съм съгласен, че България трябва да мълчи по случая с ритнатата от шведски турист камериерка в \"Слънчев бряг\". Въпрос на чест, себеуважение и национално достойнство е да не си заравяме главите в пясъка и да търсим оправдания за подобни престъпни деяния. Това коментира председателят на Комисията по туризъм към ОБС - Бургас Живко Табаков, съобщиха от пресофиса на Живко Табаков.\r\n„Истина е, че през този летен сезон скандинавските туристи ще ни донесат солидни приходи. Истина е, че с клиент не се спори и винаги има право – правило! Но също така е истина, че ние, които работим в сектора и се грижим за комфорта на гостите, заслужаваме добро отношение. Нека не забравяме, че на първо място сме хора и след това професионалисти. Шведският турист, който си позволи да упражни физическо насилие над грижещ се за приятното му пребиваване в страната ни служител, трябва да понесе цялата тежест на закона, без никакво съмнение. Родният туризъм се нуждае от положителна реклама безспорно, но не и от лицемерна. Клиентите може и да са повече от 17 вида, но като те ритнат, ще тръгнеш ли да им бършеш обувките?“, коментира още Табаков.", "date": "2017-06-08", "title": "Живко Табаков, Комисията по туризъм - Бургас: Въпрос на чест е България да защити ритнатата от шведски турист камериерка"}
{"url": "http://www.focus-news.net/news/2017/06/08/2402913/montana-podsadim-za-kupuvane-na-glasove-ot-s-mokresh-se-prizna-za-vinoven-i-sklyuchi-sporazumenie-s-rayonna-prokuratura-lom.html", "text": "РП – Лом изправи на подсъдимата скамейка Светли С. (на 49 години) за извършено от него престъпление – „купуване на гласове“ на последните парламентарни избори (по чл. 167, ал. 2 вр. чл. 26, ал. 1 от НК). Той се призна за виновен и сключи споразумение с държавното обвинение, което съдът одобри. Наложеното наказание е шест месеца „лишаване от свобода“ с изпитателен тригодишен срок. Това съобщиха от пресцентъра на Апелативна прокуратура – София.\r\nНа 25 март 2017 г. на телефон 112 бил подаден сигнал за купуване на изборни гласове за конкретна политическа партия срещу 30 лв. в с. Мокреш, общ. Вълчедръм. В тази връзка дежурна група от служители на РУ - гр. Лом, сформирана за проверка на сигнали, свързани с нарушаване на политическите права на гражданите, веднага посетила населеното място. \r\nВ хода на проверката и проведения разговор с жената, подала сигнала, се разбрало, че от началото на седмицата лицето „Светли“ обикаля с бял бус из селото и дава по 30 лв., за да се гласува за кандидата под № 9 в бюлетината. Тя споделила, че магазинерката й съобщила, че и нейното име присъства в списъка, съставен за тези цели. \r\nПолицейските служители предприели действия по установяване на лицата и изясняване на евентуалната им съпричастност към заявеното престъпление. Били разпитани свидетели, фигуриращи в списъка, извършени претърсвания на автомобили и къщи, намерени листове с изписани имена на жители на селото. \r\nНа ул. „Първа“ в с. Мокреш, пред дома на Светли С., известен в селото като „Цонковия“, служителите на реда открили паркиран товарен автомобил „Фолксваген“. При извършена със съгласието на подсъдимия проверка, в жабката на буса била открита папка, в която имало лист с изписани малки имена на 63 лица с поставени отметки пред тях. \r\nРазпитаните от проверяващите сигнала лица давали различни обяснения – някои от тях отричали, че са били склонявани да гласуват срещу заплащане в полза на определен кандидат или политическа партия, други заявявали, че са получили по 30 лева „от Светли“, за да гласуват по определен начин. В показанията си свидетелите посочвали, че са им предлагани пари, описвали банкнотите, с които било извършено плащането, обяснявали, че „правилно упражнили правото си на глас“ и че „гласували по съвест“. Една от свидетелките споделила, че взела парите, защото „размерът на пенсията й е малък и въпреки това гласувала за партия, на която симпатизира“. \r\nОпределението на съда има характер на влязла в сила присъда.", "date": "2017-06-08", "title": "Монтана: Подсъдим за „купуване на гласове“ от с. Мокреш се призна за виновен и сключи споразумение с Районна прокуратура – Лом"}
{"url": "http://www.focus-news.net/news/2017/06/08/2402911/sofiya-vremenno-shte-bade-shte-bade-zakrita-spirka-s-kod-1903-ulgengurko-na-bul-vasil-levski-na-10-yuni.html", "text": "От 14.00 до 24.00 ч. на 10 юни ще бъде закрита съществуващата спирка с код 1903 „ул.Ген.Гурко“ на бул. „Васил Левски“, съобщиха от пресцентъра на Столична община. Това се налага във връзка с провеждане на шествие от Български хелзински комитет.", "date": "2017-06-08", "title": "София: Временно ще бъде ще бъде закрита спирка с код 1903 „ул.Ген.Гурко“ на бул. „Васил Левски“ на 10 юни"}
{"url": "http://www.focus-news.net/news/2017/06/08/2402912/ognyan-tsenkov-kmet-na-vidin-s-provezhdaneto-na-parviya-leten-operen-festival-shte-privlechem-interesa-na-turisti-i-tseniteli-ot-balgariya-i-sasednite-strani.html", "text": "С провеждането на първия летен оперен фестивал във Видин ще привлечем интереса на туристи и ценители от България и съседните страни към магията на оперното и балетното изкуство. Това каза за Радио „Фокус” – Видин Огнян Ценков, кмет на Община Видин. Той посочи, че оперният фестивал \"Крепост на вековете „Баба Вида“ е част от богатата културна програма на Общината. Първият летен оперен фестивал във Видин \"Крепост на вековете – „Баба Вида“ ще бъде проведен през първите две седмици на месец август. На 5 юни, в София кметът на Община Видин Огнян Ценков и секретарят на Общината Иванела Андреева участваха заедно с акад. Пламен Карталов, директор на Софийската опера и балет, в съвместна пресконференция, след което е подписано и Споразумение за сътрудничество.\r\nТри емблематични за Видин културно-исторически забележителности ще се превърнат в сцена на летния фестивал. В красивия Крайдунавски парк на шлепа ще бъдат представени две произведения – „Мантията“ и „Джани Скики“ от Джакомо Пучини, действието на детската опера „Шегобишко и островът на чудесата“ ще се разиграва около и в крепостта „Баба Вида“. На площад „Бдинци“, пред Стамбол капия, ще бъдат изпълнени „Лебедово езеро“ от Чайковски - една постановка, която ще се играе в две вечери и втората постановка, представена в третата вечер, е „Зорба Гъркът“ от Микис Теодоракис.\r\nОбщина Видин ще изгради сцените, ще създаде условия за осигуряване на сигурността по време на репетициите и провеждането на самите представления, както и осигуряване на настаняването на актьорите-изпълнители. „В организацията по подготовката на фестивала могат да се включат като доброволци и граждани на Видин”, каза Огнян Ценков.\r\nЗа провеждането на летния оперен фестивал в бюджета на Общината са предвидени финансови средства, като очакванията са за допълнителна финансова подкрепа и от страна на представители на бизнеса.\r\nВ началото на следващата седмица ще са готови афишите и ще бъде обявена продажбата на билети, на онлайн платформата на Софийската опера и балет, на касата на Общински драматичен театър Видин и на касата пред крепостта „Баба Вида“. Цените на билетите за оперните представления са от 15 до 60 лв., за детската опера – 10 лв. и от 20 до 60 лв. – за балетните представления.\r\n„С оперния фестивал нашият град ще бъде показан по уникален начин. За Видин трябва да се говори в реално време, защото Видин има история, има величие и има вечност“, каза Огнян Ценков и отправи покана към жители и гости на Видин да посетят невероятните представления на Оперния фестивал \"Крепост на вековете „Баба Вида“.", "date": "2017-06-08", "title": "Огнян Ценков, кмет на Видин: С провеждането на първия летен оперен фестивал ще привлечем интереса на туристи и ценители от България и съседните страни"}
{"url": "http://www.focus-news.net/news/2017/06/08/2402914/brigaden-general-yavor-mateev-hubavo-e-detsata-da-znayat-poveche-za-balgarskata-armiya.html", "text": "Хубаво е децата да знаят повече за българската армия. Това каза за Радио „Фокус“ - Пловдив, бригаден генерал Явор Матеев, след като запозна деца лишени от родителски грижи от дом „Мария Луиза“ в Пловдив с естеството на професията военен парашутист. Командирът на 68-ма бригада „Специални сили“ се надява един ден някои от тях като пораснат да изберат това призвание и по този начин да бъдат полезни на обществото и на Родината. Бригаден генерал Явор Матеев обясни, че голяма част от парашутистите, които са достигнали на национално равнище високо спортно майсторство, служат в специалните сили. „Ако някой е запален, или иска да се запали по парашутизма, освен малкото частни парашутни клубове в страната, специалните сили са също път да за развитие в тази професия“, каза още Матеев. Според него най-важните качества, които трябва да притежава парашутистът са: дисциплина, разумна смелост, решителност, самообладание и разум. Командирът на „Специалните сили“ отбеляза още, че в миналото страната ни е имала много добри парашутни инструктори, а сега българската армия разполага с изключително добре подготвени парашутисти.\r\nКристиян ГАРОВ", "date": "2017-06-08", "title": "Бригаден генерал Явор Матеев: Хубаво е децата да знаят повече за българската армия"}
{"url": "http://www.focus-news.net/news/2017/06/08/2402910/vratsa-ekipi-na-obshtinata-izvarshvat-deynosti-po-otstranyavane-na-shtetite-prichineni-ot-prolivnite-dazhdove.html", "text": "След проливните дъждове и гръмотевични бури, в периода от 4 до 6 юни на територията на община Враца, експерти от общинска администрация провериха състоянието на уличното осветление, светофарните уредби и дъждоприемните шахти в града. Това съобщиха от пресцентъра на Община Враца.\r\nАвтоматичното управление на уличното осветление се осъществява посредством 135 броя касети ниско напрежение (КНН). Вследствие на бурята и последвалия токов удар в подстанция „Враца 2” са изключили 50 броя КНН. Към днешна дата са включени 44 бр. от изключените касети, които обслужват 84 от улиците в града. Оставащите 6 бр. касети ще бъдат включени в рамките на работния ден.\r\nНа 7 юни, автоматичният предпазител на светофарната уредба на кръстовището на бул. „Демокрация” и ул. „Екзарх Йосиф” е изключил. Проблемът е отстранен в рамките на работния ден. Светофарната уредба на кръстовището на бул. „Васил Кънчов” и ул. „Екзарх Йосиф” е превключена на режим „мигащо жълто” по искане на фирмата, изпълнител на ремонтните работи по бул. „Васил Кънчов” за срок до 30 юни.\r\nНа 04 юни, след сигнали от Дежурен по Община, експерти от община Враца извършиха обход на голяма част от улиците в града и бяха предприети мерки за почистване на запушените дъждоприемни шахти. Със съдействието на „БКС-Враца” ЕООД е извършено почистване на запушени решетки пред блок 125 в ж.к. „Дъбника”, а съвместно с Районна служба „Пожарна безопасност и защита на населението“ – Враца е отводнено пространството между блок 43 в ж.к. „Дъбника” и шивашкото предприятие RBO. \r\nКъм настоящия момент лица, лишени от свобода съдействат за почистване на отводнителния канал в село Згориград и на частните имоти, пострадали от проливния дъжд на 6 юни.", "date": "2017-06-08", "title": "Враца: Екипи на Общината извършват дейности по отстраняване на щетите, причинени от проливните дъждове"}
{"url": "http://www.focus-news.net/news/2017/06/08/2402917/pazardzhik-shest-dvoyki-shte-poluchat-finansovo-podpomagane-ot-obshtina-panagyurishte-za-protseduri-in-vitro.html", "text": "Шест двойки ще получат финансово подпомагане от Община Панагюрище за процедури ин витро. Това съобщи за Радио „Фокус” – Пазарджик Радка Костуркова от общинската администрация. Тя обясни, че комисия, назначена със заповед на кмета на Общината Никола Белишки, с председател Галина Матанова – заместник-кмет „Хуманитарни дейности“, е разгледала на свое редовно заседание подадените заявления за финансиране на процедури ин витро на лица с репродуктивни проблеми. „Според изискванията на чл. 12, ал. 2 от Правилника за подпомагане финансирането на процедури ин витро на лица с репродуктивни проблеми на територията на община Панагюрище, комисията заседава в закрито заседание. На заседанието бяха разгледани и одобрени шест от постъпилите шест заявления. Всяка от шестте двойки ще бъде подпомогната с парична сума в размер на 3 333 лева”, уточни Костуркова. Тя допълни, че в тридневен срок ще бъдат изпратени уведомителни писма до кандидатите.\r\nВаня НИКОЛОВА", "date": "2017-06-08", "title": "Пазарджик: Шест двойки ще получат финансово подпомагане от Община Панагюрище за процедури ин витро"}
{"url": "http://www.focus-news.net/news/2017/06/08/2402915/17-oto-izdanie-na-rok-blus-festivala-tsvete-za-gosho-shte-se-provede-na-10-i-11-yuni-v-stolitsata.html", "text": "На 10 и 11 юни (събота и неделя) от 17.30 часа в Южен парк – ІІІ част, на голямата поляна откъм бул. „Гоце Делчев” ще се проведе 17-то издание на Рок & Блус фестивала „Цвете за Гошо”, организиран от Столична община и Фондация „София блус”. Това съобщиха от пресцентъра на Столична община.\r\nФестивалът е посветен на паметта на големия рок музикант Георги Минчев. По регламент всяка група ще изпълни по една песен от неговия репертоар.\r\nВъв фестивала ще участват 18 групи и изпълнители – както нови групи, така и ветерани на рока – „Подуене Блус Бенд” с Васко Кръпката, Милена Славова, „Бараби Блус Бенд”, Развигор Попов и Камен Кацата, Валди Тотев, група „Бумеранг” от Варна, „Ривър тролс” от Силистра, „Рядка порода”, „Фул съркъл”, „Реванш” и др.\r\nПо традиция, малките изпълнители от група „Мечо Пух”, които са пели с Георги Минчев, ще открият двудневния фест.\r\nРок & Блус фестивал „Цвете за Гошо” е част от Календара на културните събития на Столична община.", "date": "2017-06-08", "title": "17-ото издание на Рок & Блус фестивала „Цвете за Гошо” ще се проведе на 10 и 11 юни в столицата"}
{"url": "http://www.focus-news.net/news/2017/06/08/2402916/lokalno-makedoniya-islyamska-darzhava-se-zakani-na-balkanite.html", "text": "В последното издание на свързаното с джихадистите от „Ислямска държава“ списание Rumiyahс са отправени нови терористични заплахи към държавите от Балканския полуостров, предава македонското електронно издание „Локално“ .\r\nВ статията екстремистите уверяват, че не са забравили региона и подчертават, че не са забравили военните страдания на мюсюлманите, отправяйки директна заплаха към хърватите и сърбите. Терористичната групировка се заканва на всички държави в региона и твърди, че предстои „завръщането“ й на Балканите. \r\n\"А знаете ли, че Франция и Германия са обхванати от пламъка на нашата война, и на Великобритания, която мислеше, че е в безопасност, сега й забиваме главата в земята и й чупим врата. Всички тези държави се хвалеха, но една след друга останаха унизени от нашия удар“, гласят заплахите на джихадистите.Тереза Герова", "date": "2017-06-08", "title": "„Локално“ (Македония): „Ислямска държава“ се закани на Балканите"}
{"url": "http://www.focus-news.net/news/2017/06/08/2402848/sz-zigmar-gabriel-obeshta-dopalnitelna-finansova-pomosht-na-libiya-za-spravyane-s-bezhantsite.html", "text": "В рамките на изненадващата си визита в Либия министърът на външните работи на ФРГ Зигмар Габриел обеща отпускането на допълнителна финансова помощ на северноафриканската страна в размер на 3,5 млн. евро, съобщава Die Sueddeutsche Zeitung.\r\nСредставата трябва да бъдат използвани за справяне с катастрофалното положение в лагерите за бежанци в страната. От либийското крайбрежие към Европа се отправят най-големите групи мигранти. Само за първите пет месеца на годината те са били около 60 хил. – 26 % повече, отколкото през същия периода на 2016 г. Тереза Герова", "date": "2017-06-08", "title": "SZ: Зигмар Габриел обеща допълнителна финансова помощ на Либия за справяне с бежанците"}
{"url": "http://www.focus-news.net/news/2017/06/08/2402919/veliko-tarnovo-lyatna-arheologicheska-shkola-za-uchenitsi-organizirat-na-krepostta-ryahovets-kray-gorna-oryahovitsa.html", "text": "Лятна археологическа школа за ученици организират отново на крепостта „Ряховец“ край Горна Оряховица. През настоящата година курсовете на децата няма да са еднодневни, както до сега, а ще продължат цяла седмица. Това каза за Радио „Фокус“ – Велико Търново ръководителят на разкопките в региона археологът Илиян Петракиев. Идеята е подкрепена от Общината, а финансирането се осигурява от спонсори от местния бизнес. „Така и през тази година ще има ученици от три училища. Те ще са разделени в три групи. Лятната школа ще продължи през целия юни и дори малко през месец юли. Младежите ще работят на терен, ще се обучават и предвиждаме тази година още едно нововъведение. Всяка една група от ученици ще има самостоятелен квадрат и ще провежда самостоятелно проучване, под наблюдението на археолог, разбира се. Децата ще правят всичко сами – от изкопаването до документирането и заснемането на структурите, които разкриват“, каза още Илиян Петракиев. Младежите ще са около 30 и са от 11-и и 12-и клас.\r\nЛуиза ТРАНЧЕВА", "date": "2017-06-08", "title": "Велико Търново: Лятна археологическа школа за ученици организират на крепостта „Ряховец“ край Горна Оряховица"}
{"url": "http://www.focus-news.net/news/2017/06/08/2402920/rumyana-glavcheva-ekspert-seizmolog-zemetresenie-stanalo-v-iztochna-gruziya-e-useteno-v-nyakolko-strani-8-yuni-2017-godina.html", "text": "Късно вечерта в сряда (22:25 местно време) в Източна Грузия, до азербайджано-грузинската граница, е регистрирано чувствително земетресение – магнитуд 4.7 (предварителни оценки 5.1), съобщава Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН).\r\nЦентърът за сеизмичен мониторинг на Института за изучаване на Земята в Тбилиси съобщава, че епицентърът на труса е в Кахетия, на 22 км почти южно от градчето Сигнахи (2300 ж.) – административен център на район в областта, и на 25 км западно от Дедоплисцкаро = Цители Цкаро (7400 ж.), централно селище на едноименен район в същата област. Земетресението е усетено в днешната столица Тбилиси (90 км западно от епицентъра; 1062 хил.ж.), както и в старата столица Мцхета. В Тбилиси то е предизвикало паника, особено у жителите на новите квартали с висока етажност – гражданите масово излезли на открито. Дълбочината на източника е оценена в локалните сеизмологични центрове на 10-15 км.\r\nПо сведение на Министерство на извънредните ситуации на Армения, земетресението е усетено с интензивност от IV do VI степен в Тавушска област – в административния център Иджеван  интензивността се оценява на IV-V степен, и от III-IV степен в районите на Ванадзор-б. Кировакан (90525/2017г.) и Гюмри (около 151 хил.ж./2001г.) на около 130 км, съответно 180 км, запад-югозапад, както и в Ереван (около 1108 хил.ж. / 2007г.) на около 175 км югозападно от епицентъра. Силата на въздействие на територията на Армения спада до II-III степен (Вагаршашат, Арташат, Ехегнадзор- 7600 ж./2006г., Джермук), т.е. на юг от епицентъра земетресението е усетено до около 200 км.\r\nНационалният сеизмологичен център на Азербайджан съобщава (АПА), че земетресението е усетено на територията на републиката с интензивност над III степен. Например, в Газах (91140 ж.) на 55 км югозападно от епицентъра въздействието е достигнало интензивност от IV степен (усещане от доста жители).\r\nОт свидетелства в социалните мрежи се узнава, че силни сътресения са усетени и във високопланински селски райони на Дагестан (Русия) - Тляратински и Цунтински, които граничат с Източна Грузия.\r\nГрузинският Център за управление на извънредни ситуации заявява (ИА Регнум), че от епицентралния район няма съобщения за разрушения, пострадали или жертви. Местните власти проучват състоянието на сградите. Тъй като максималната интензивност може да е над VI степен, има очакване за повреди в стари и постройки изградени без противоземетръсно укрепване.", "date": "2017-06-08", "title": "Румяна Главчева, експерт-сеизмолог: Земетресение, станало в Източна Грузия, е усетено в няколко страни 8 юни 2017 година"}
{"url": "http://www.focus-news.net/news/2017/06/08/2402918/velislava-dareva-kam-detsata-na-botevgrad-zavizhdam-vi-zashtoto-imate-mnogo-neshta-da-izsledvate-za-levski.html", "text": "Васил Левски е уникален, защото е триединен в своята същност. Той е едновременно монах, революционер и държавник. Ако една от тези личности липсва, няма да е Левски, а друга личност. Това каза журналистът и публицист Велислава Дърева по време на среща-разговор, посветена на 180-годишнината от рождението на Апостола на свободата, съобщиха от пресцентъра на БСП. Заедно с нея бе и Васил Василев, председател на общонационалния комитет ”Васил Левски”, който бе в Ботевград по повод учредяването на общински комитет „Васил Левски”. Срещата се състоя в зала „Орханиец” на Историческия музей в града от 17,30 часа.\r\nОрганизатори на събитието бяха Общински съвет на БСП-Ботевград, чрез Дискусионен клуб с председател Иван Илиев, и Исторически музей –Ботевград. Акцент в срещата бе учредяването на общински детски клуб „Млад възрожденец” от учениците на ППМГ”Акад.проф. д-р Асен Златаров” Ботевград. Въпреки бурята и проливния дъжд, младите  последователи на Левски в Ботевград ги преодоляха, както самият той е преодолявал студ и мраз преди повече от 140 години.\r\nПредседателят на Общонационалния комитет Васил Василев приветства младите възрожденци и всички присъстващи. В своето слово той съобщи, че общонационалният комитет е създаден преди 3 години, като първият клуб е учреден в Луковит. В момента броят на комитетите в страната са 280 на брой. В тях участват и около 4 хиляди деца, с различни инициативи- пишат есета, полагат доброволен труд чрез почистване на паметници, обгрижват възрастни хора, организират благотворителни мероприятия. Общонационалният комитет има Фейсбук страница, а всеки месец се избира клуб на месеца, посочи Васил Василев. По думите му всяко дете от клуба в Ботевград ще получи тениска и раница по повод 180 г от рождението на Апостола, както и по една книга. Велислава Дърева каза, че това трябва да е тефтерчето на Васил Левски.\r\nПо-рано през деня Васил Василев и Велислава Дърева бяха приети от кмета на общината Иван Гавалюгов, на която директорът на музея Тодорка Коцева и Иван Илиев (Председател на Дискусионния клуб) обявиха намерението за създаване на общински комитет „Васил Левски”в община Ботевград.  Кметът от своя страна подкрепи идеята, като подчерта, че предшестващата го инициативата от създаването на младежки клуб „Млад възрожденец” е похвална, тъй като в днешно време липсва възрожденски дух у младите хора. „Има криза на ценностите. Това са болките на нашето общество”, добави кметът Гавалюгов.", "date": "2017-06-08", "title": "Велислава Дърева към децата на Ботевград: Завиждам ви, защото имате много неща да изследвате за Левски"}
{"url": "http://www.focus-news.net/news/2017/06/08/2402923/aktsenti-v-sutreshniya-blok-dobro-utro-balgariya-na-9-yuni.html", "text": "След ключовите избори във Великобритания – „твърд“ Брекзит и Европа на няколко скорости ли да очакваме? По темата ще разговаряме с евродепутата от ГЕРБ/ЕНП Емил Радев. За какво най-често сме търсили съдействие от омбудсмана през последната година и как ще продължи битката с монополите и частните съдебни изпълнители? Наш гост ще бъде общественият защитник Мая Манолова. \r\nСлед 09.00 часа с хореографа и ръководител на фолклорен ансамбъл „Веселие“ - Симитли Любомир Мариянски ни среща Натали Стефанова от Радио „Фокус“ - Пирин. Каква е била храната на древните? За изкушенията от кухнята на древните римляни, които можете да опитате на фестивала край Ямбол този уикенд разказва Людмила Йоргова от Радио „Фокус“ - Сливен.\r\nТези и още теми в „Добро утро, България“ от 06.00 до 10.00 с водещ Евелин Цанева.", "date": "2017-06-08", "title": "Акценти в сутрешния блок „Добро утро, България“ на 9 юни"}
{"url": "http://www.focus-news.net/news/2017/06/08/2402922/veliko-tarnovo-tri-pati-poveche-darzhavni-sredstva-sa-otpusnati-za-prouchvane-na-krepostta-ryahovets-prez-nastoyashtata-godina.html", "text": "28 900 лв. са осигурени за проучване на крепостта „Ряховец“ през настоящата година. Това каза за Радио „Фокус“ – Велико Търново ръководителят на разкопките в региона археологът Илиян Петракиев. Парите са отпуснати от Община Горна Оряховица и Министерство на културата. „За трета поредна година ние сме финансирани от Общината. За втора поредна година имаме и държавно финансиране, като този път то е три пъти по–голямо в сравнение с предходната година. Стартираме отново с двойно финансиране, предимно от местната администрация“, обясни археологът. Той отбеляза, че 15 000 лв. осигурява местната администрация в Горна Оряховица, а останалата част от сумата е държавна субсидия. Проучванията ще продължат 30 работни дни. „Предвиждаме тази година да направим и архео–магнитен анализ. Това е датиране на част от структурите, които сме разкривали в предходните години“, отбеляза Илиян Петракиев и подчерта, че това е възможно благодарение на увеличената субсидия.\r\nЛуиза ТРАНЧЕВА", "date": "2017-06-08", "title": "Велико Търново: Три пъти повече държавни средства са отпуснати за проучване на крепостта „Ряховец“ през настоящата година"}
{"url": "http://www.focus-news.net/news/2017/06/08/2402921/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-turnir-po-petank-na-17-yuni.html", "text": "От 08.00 до 16.00 часа на 17 юни се забранява престоят и паркирането на пътни превозни средства, с изключение на автомобилите, обслужващи мероприятието на ул. „Кракра” между ул. „Шипка” и ул. „Оборище”. Това съобщиха от пресцентъра на Столична община.\r\nСтолична дирекция на вътрешните работи осигурява постове за контрол и регулиране на движението.", "date": "2017-06-08", "title": "София: Въвежда се временна организация на движението във връзка с провеждане на турнир по петанк на 17 юни"}
{"url": "http://www.focus-news.net/news/2017/06/08/2402924/dobrich-na-10-yuni-v-kk-albena-ofitsialno-shte-bade-otkrita-parvata-virtualna-priemna-na-komisiyata-za-zashtita-na-potrebitelite-vav-vrazka-sas-sezona-lyato2017g.html", "text": "На 10 юни (събота) от 10.30 часа в к.к. „Албена” официално ще бъде открита първата виртуална приемна на Комисията за защита на потребителите (КЗП) във връзка със сезона Лято`2017г., съобщиха от пресцентъра на КЗП.\r\nУчастие в събитието ще вземат председателят на КЗП Димитър Маргаритов и Константин Арабаджиев, член на КЗП. \r\nПо време на откриването ще бъде извършена демонстрация на работата на приемната. \r\nМястото на събитието е до Централната алея, в близост до базар „Нептун”, на 50 метра от плажа.", "date": "2017-06-08", "title": "Добрич: На 10 юни в к.к. „Албена” официално ще бъде открита първата виртуална приемна на Комисията за защита на потребителите във връзка със сезона Лято`2017г"}
{"url": "http://www.focus-news.net/news/2017/06/08/2402926/monika-romenska-gradska-hudozhestvena-galeriya-plovdiv-ekspozitsiya-ot-25-portreta-na-levski-i-na-negovata-mayka-gina-kuncheva-e-predstavena-vav-varshava.html", "text": "Експозиция от 25 портрета на Левски и на неговата майка Гина Кунчева представят във Варшава знакови пловдивски художници. Това съобщи за Радио „Фокус” - Пловдив Моника Роменска, уредник в Градска художествена галерия – Пловдив. Експозицията „Васил Левски – Апостола на българската свобода“ е посветена на 180–годишнината от рожденията на Апостола и е била открита преди два дни в галерията на Българския културен институт в полската столица Варшава. Творбите са притежание на Градска художествена галерия – Пловдив и са дело на 23-а автори от различни поколения, представители главно на пловдивската школа. „Пиронът в изложбата са реалистичните портрети на Левски, нарисувани от неговия приятел и сподвижник Георги Данчов – Зографина”, посочи Роменска. В експозицията са представени още различни по естетически концепции и техники на живописта, творби на пловдивските художници Златю Бояджиев, Иван Поповски, Йоан Левиев, Вълчан Петров, Николай Кучков, Васил Стоев, Станимир Видев и други автори, които обединяват внушението за образа на Апостола като национална икона. Изложбата съдържа не само оригинални портрети на Васил Левски, а и портрети на негови сподвижници и на неговата майка Гина Кунчева. „Експозицията предизвиква небивал интерес в полската столица”, посочи Моника Роменска. Тя е сред най-значимите събития в рамките на Фестивала на българската култура „Уникално наследство. Авангардно съвремие“, организиран от Българския културен институт – Варшава под патронажа на Министерството на културата на България. Най-представителните фестивални прояви целят засилване на публичния интерес и внимание към страната ни и предхождат официалната културна програма, която ще съпътства българския председателски мандат на ЕС. Гостуването на пловдивската ГХГ в Полша се вписва и в цикъла събития „Изкуство от Пловдив – бъдеща Европейска столица на културата, 2019“, който Българския културен институт във Варшава поддържа вече втора година. Представянето на забележителната портретна колекция във Варшава ще продължи до 18 юли, когато се навършват 180 години от рождението на Апостола Васил Левски.\r\nЦветана ТОНЧЕВА", "date": "2017-06-08", "title": "Моника Роменска, Градска художествена галерия – Пловдив: Експозиция от 25 портрета на Левски и на неговата майка Гина Кунчева е представена във Варшава"}
{"url": "http://www.focus-news.net/news/2017/06/08/2402927/vitseprezidentat-iliyana-yotova-balgarskoto-grazhdanstvo-e-vapros-na-suverenitet-na-edna-darzhava.html", "text": "Българското гражданство е въпрос на суверенитет на една държава. Българският документ за самоличност има много висока цена и всички трябва да имаме това убеждение. Това заяви вицепрезидентът Илияна Йотова в предаването „12+3“ на БНР, съобщиха от прессекретариата на държавния глава. Около 1200 са постъпилите молби за предоставяне на българско гражданство и 10 са молбите за предоставяне на политическо убежище от встъпването в длъжност на вицепрезидента Йотова. „За мен издаването на българското гражданство не е просто издаване на един документ и на един паспорт. В този неспокоен и тревожен свят трябва да сме много внимателни към това кой, как и защо получава български документ за самоличност“, каза Илияна Йотова. \r\n„Много усилия се полагат за охрана на българската граница, но извън официалната статистика стои една друга действителност. Последните трагични случаи показват, че има проблем с каналджийството. Намален е общият миграционният натиск в тази част на Европа, но в никакъв случай не трябва да се успокояваме, че сме решили въпроса“, коментира вицепрезидентът.   \r\nСпоред Илияна Йотова българското председателство на Съвета на ЕС ще бъде изключително важно, тъй като точно през този период ще трябва да се вземат едни от най-важните и тежки решения за ЕС, включително и по политиките за миграция. „Три са основните направления в това отношение. От една страна, това е промяната в Дъблинското споразумение, което всички признават, че на практика не работи и е безкрайно остаряло. Второто е по отношение на сигурността и това е една по-добра система за снемане на пръстови отпечатъци. Третото направление е създаване на нова агенция за убежище“, посочи вицепрезидентът. Илияна Йотова уточни, че вече има такава агенция, която отговаря за условията за убежище, но амбицията на ЕС е да засилят нейните правомощия и функции. Вицепрезидентът отбеляза, че България трябва да подготви много точна преценка и по степените за отбранителното сътрудничество в рамките на ЕС.", "date": "2017-06-08", "title": "Вицепрезидентът Илияна Йотова: Българското гражданство е въпрос на суверенитет на една държава"}
{"url": "http://www.focus-news.net/news/2017/06/08/2402930/nov-balgarski-hram-shte-otvori-vrati-vav-viena-na-11-yuni.html", "text": "Историческо събитие за Западно- и Средноевропейската епархия на БПЦ – нов собствен български храм отваря врати в сърцето на Европа за нашите сънародници пребиваващи във Виена, в нейните околности и в цяла Австрия. Това съобщиха от пресцентъра на Светия Синод на БПЦ. \r\nНа 11 юни, Неделя на Всички светии, ще бъде осветен собственият български храм, посветен на свети Иван Рилски в гр. Виена, Австрия. Освещаването ще бъде извършено от Негово Високопреосвещенство Западно- и Средноевропейски митрополит Антоний в съслужение с духовници от епархията. \r\nНашите православни църковни общини в Западна и Средна Европа ползват за своите потребности предимно католически и протестантски храмове, предоставени ни за ползване, както и наети за целта помещения. За пръв път българските изселници в Унгария изграждат свой собствен храм в Будапеща, чийто градеж е завършен през 1931 г. Храмът във Виена е вторият собствен храм изграден специално за духовните потребности на нашите вярващи сънародници живеещи в Австрия по инициатива на българската църковна община, имаща за свой небесен покровител преподобния Рилски светец и Чудотворец.\r\nХрамът е изграден за около три години със средства от вярващите ни сънародници, австрийски приятели и почитатели на Православието и България, както и от Българската държава в лицето на дирекция \"Вероизповедания\" при Министерския Съвет. \r\nСъбитието ще бъде зачетено от висши църковни и светски представители на Майка България и приятелска Австрия.", "date": "2017-06-08", "title": "Нов български храм ще отвори врати във Виена на 11 юни"}
{"url": "http://www.focus-news.net/news/2017/06/08/2402928/yeni-safak-turskiyat-sad-e-zadarzhal-trima-zapodozreni-za-vrazki-s-islyamska-darzhava.html", "text": "Трима души  са задържани в четвъртък  за предполагаеми връзки с членове на „Ислямска държава“, които са били ликвидирани при полицейска операция от миналия месец в турската столица Анкара, пише   Yeni Safak.\r\nДвамата членове на „Ислямска държава“ са били ликвидирани по време на полицейска операция на 21 май, след като азербайджанският гражданин Ебу Хюсеин Челилов, който ги е докарал в града от Истанбул, е дал показания, че те са готвили терористично нападение, след като е бил задържан. \r\nПрокуратурата в Анкара след това е разширила разследването, водещо до ареста на приятелката на Челилов Елвана Шалбузова и на руския гражданин Рамазан Курбанов, които са имали връзки с двамата терористи. \r\n„Тримата заподозрени бяха изправени пред съда и задържани за членство във въоръжена терористична група“, съобщи турски анонимен източник. Виктор Турмаков", "date": "2017-06-08", "title": "Yeni Safak: Турският съд е задържал трима заподозрени за връзки с „Ислямска държава“"}
{"url": "http://www.focus-news.net/news/2017/06/08/2402931/poslanik-mikola-baltazhi-osazhdame-prestapnite-deystviya-svarzani-s-vzriva-na-posolstvoto-na-sasht-v-ukrayna.html", "text": "Осъждаме престъпните действия, които са свързани с взрива на посолството на САЩ в Украйна. Те са абсолютно недопустими и изискват провеждане на сериозно разследване – виновните за това престъпление трябва да бъдат осъдени. Това каза за Радио „Фокус” – Смолян посланикът на Украйна в България Микола Балтажи, който е в Смолян по покана на Българския евроатлантически младежки клуб по повод провеждането на семинар на тема „Трансатлантическата среда”, на която той ще говори за хибридната война. Във връзка с взрива от тази нощ на територията на посолството на САЩ в Киев посланикът подчерта, че в никакъв случай такива насилствени действия не трябва да се толерират и да се търсят оправдателни причини за тях. „Украйна потвърждава нейната отговорност в съответствие с нормите за международно право за безопасност на чуждестранните дипломатични мисии и Украйна ще вземе всички необходими мерки за предотвратяване на подобни инциденти за в бъдеще”, подчерта Балтажи. \r\nДаниела БОЙКОВА", "date": "2017-06-08", "title": "Посланик Микола Балтажи: Осъждаме престъпните действия, свързани с взрива на посолството на САЩ в Украйна"}
{"url": "http://www.focus-news.net/news/2017/06/08/2402933/vitseprezidentat-iliyana-yotova-shte-otkrie-mladezhka-konferentsiya-na-tema-shte-glasuvam-li-na-sledvashtite-evroizbori-i-zashtoi-na-9-yuni.html", "text": "На 9 юни вицепрезидентът Илияна Йотова ще открие младежка конференция на тема „Ще гласувам ли на следващите евроизбори и защо?“. Това съобщиха от прессекретариата на държавния глава. \r\nФорумът, който се организира от Българско училище за политика „Димитър Паница“ по проект „Европа и аз“ с подкрепата на Европейския парламент, ще се проведе в зала „Триадица“ 2 на Гранд хотел София. \r\nПо-късно същия ден във Велико Търново вицепрезидентът Илияна Йотова ще открие XIV Детски ромски фестивал „Отворено сърце“ и ще връчи награди в конкурса „Разказани пътища“, който популяризира и презентира създадени от деца творби, представящи богатството на различните етноси в България. \r\nСлед това вицепрезидентът ще се срещне с кмета на Велико Търново инж. Даниел Панов в сградата на Общината, а от 16.00 часа ще вземе участие в Кръгла маса на тема „Пълният обхват в училище: какво ни е необходимо, за да го постигнем?“.", "date": "2017-06-08", "title": "Вицепрезидентът Илияна Йотова ще открие младежка конференция на тема „Ще гласувам ли на следващите евроизбори и защо?“ на 9 юни"}
{"url": "http://www.focus-news.net/news/2017/06/08/2402935/osvobodiha-ot-aresta-predsedatelya-na-dupnishkata-populyarna-kasa.html", "text": "Окръжен съд – Пловдив остави без разглеждане жалбата на обвиняемия Георги Бл. да бъде постановено освобождаването му от ареста. Пред съда представителят на Окръжна прокуратура - Пловдив представи постановление от днес - 8 юни. От него е видно, че наблюдаващият прокурор е разпоредил обвиняемият да бъде освободен от сектор „Арести“ още днес, тъй като мярката му за неотклонение задържане под стража по досъдебното производство е взета на 8 октомври 2016 г. Според чл. 63 ал. 4 от НПК тя не може да продължи повече от 8 месеца. С оглед представеното по делото постановление Пловдивският окръжен съд прие, че искането, което обв. Георги Бл. е отправил до съда, е вече удовлетворено от прокуратурата. Това съобщиха от пресцентъра на Съдебна палата - Пловдив.\r\nСрещу Георги Бл. са повдигнати три обвинения:\r\n1.\t За това, че през периода от 1.1.2010 г. до 30.3.2016 г. в гр. Дупница и в гр. Пловдив, при условията на продължавано престъпление, в качеството си на председател на КСК „Дупнишка популярна каса“ Кооперация – в ликвидация – гр. Пловдив, е избегнал установяването и плащането на данъчни задължения в особено големи размери – данък ЗКПО в размер на 135 701,96 лева, като е потвърдил неистина в писмени декларации – годишни данъчни декларации, които се изискват по силата на закон – престъпление по чл. 255 ал.3 във вр. ал.1 т.2 във вр. чл. 26 ал.1 от НК.\r\n2.\tЗа това, че през периода от 29.4.2005 г. до 18.5.2016 г. в гр. Дупница в съучастие като съизвършител с Ивона Бл., без съответното разрешение съгл. чл.13 ал.1 от Закона за кредитните институции, е извършил по занятие банкови и др. финансови сделки, съгл. чл. 2 ал.1 от Закона за кредитните институции, за което се изисква такова разрешение, а именно е извършил публично привличане на влогове срещу получаване на лихва от 92 физически лица общо в размер на 258 047 евро, 10 650 американски долара и 1 450 826 лева и им е изплатил пари, представляващи главница и лихва в размер на 297 690 лева и 40 052 евро, 150 американски долара, като от тази дейност са причинени другиму – на горните лица, значителни вреди и са получени значителни неправомерни доходи в размер на 297 994 евро, 10 500 американски долари и 1 153 136 лева – престъпление по чл. 252 ал.2 във вр. ал.1 във вр. чл. 20 ал.2 във вр. ал.1 от НК.\r\n3.\tЗа това, че през периода от 15.1. 2010 г. до 20.1. 2015 г. в гр. Дупница при условията на продължавано престъпление в съучастие като съизвършители с Ивона Бл. два и повече пъти – десет пъти, е извършил сделки с имущество – пари, като е знаел към момента на получаването му, че е придобито чрез престъпление, такова по чл. 252 ал.2 във вр. ал.1 във вр. чл.20 ал.2 във вр. ал.1 от НК, като имуществото е в особено големи размери – 1 458 828 лева и случаят е особено тежък и деянието е извършено от две лица, сговорили се предварително – престъпление по чл. 253 ал.5 във вр. ал.3 т.1 и т.2 във вр. ал.1 във вр. чл. 26 ал.1 от НК.", "date": "2017-06-08", "title": "Освободиха от ареста председателя на Дупнишката популярна каса"}
{"url": "http://www.focus-news.net/news/2017/06/08/2402909/pazardzhik-kriminalno-proyaveni-sa-i-trimata-zadarzhani-za-saprichastnost-kam-katastrofata-na-magistrala-trakiya-pri-koyato-zaginaha-10-dushi.html", "text": "Окръжният съд в Пазарджик разгледа искането на Прокуратурата за налагане на постоянна мярка „задържане под стража” спрямо три лица, обвинени в съпричастност с катастрофата на автомагистрала „Тракия”, при която загинаха 9 мигранти и шофьор на микробус, предаде репортер на Радио „Фокус” Пазарджик. Първият от обвиняемите е афганистански гражданин – Фарук Уафа. Той е обвинен в незаконно подпомагане на чужденци да преминат през страната. В хода на съдебното заседание стана ясно, че Уафа има и второ обвинение – за притежаване на наркотици, тъй като при претърсването, извършено в дома му в София, са открити малки количества наркотици. Афганистанският гражданин пребивава в страната от 2015 година, като е кандидатствал за получаване на бежански статут. \r\nВторият от обвиняемите – Апостол Кечев – е подпомогнал осигуряването на превозното средство за нелегалния превоз на мигрантите. Той е осъждан за пътнотранспортно произшествие, за средна телесна повреда през 2013 и за трафик на хора през 2014 година. Прокурорът по делото Ангел Панков представи пред съда справка на Районен съд – Петрич за съдебното минало на Кечев. \r\nТретият от обвиняемите е Никола Спасов от София, също е с обвинение за подпомагане на чужди граждани да пребивават в страната. Той също е осъждан за управление на МПС без книжка като такси и на 3 месеца лишаване от свобода за употреба на алкохол над 1,2 промила. По време на досъдебното производство е оказал съдействие на разследващите за залавянето на Кечев. Направил е и самопризнания. Безработен е. Има три деца, едно от които е болно от епилепсия. \r\nВ мотивите си да поиска най-тежката мярка за неотклонение прокурорът каза, че обвиняемите са безработни, с невисоко образование и има опасност да се укрият или да извършат други престъпления. До момента събраните оперативни данни за афганистанеца са, че има намерение да замине за Турция, а за Кечев – за Македония. Прокурорът са позова и на обремененото им съдебно минало. Адвокатите на обвиняемите поискаха по-леки мерки за неотклонение – домашен арест, парична гаранция или подписка. За афганистанския гражданин посочиха, че разпитаните оцелели мигранти са заявили, че след като преминали границата с Турция, каналджиите са се върнали обратно. С помощта на преводач афганистанският гражданин каза, че ще спазва законите на страната и не ги е нарушавал от 2015 година. Останалите подсъдими заявиха, че нямат намерение да се укриват и имат постоянен адрес. \r\nСъдия Александър Александров ще се произнесе по мярката в следващите часове.\r\nВаня НИКОЛОВА", "date": "2017-06-08", "title": "Пазарджик: Криминално проявени са и тримата задържани за съпричастност към катастрофата на магистрала „Тракия”, при която загинаха 10 души"}
{"url": "http://www.focus-news.net/news/2017/06/08/2402936/chlenove-na-vss-shte-uchastvat-v-rabotna-grupa-za-izgotvyane-na-zakon-za-protivodeystvie-na-koruptsiya.html", "text": "Пленумът на Висшия съдебен съвет определи д-р Незабравка Стоева и г-жа Юлия Ковачева като представители от ВСС, за участие в междуведомствена работна група за изготвяне на проект на Закон за противодействие на корупция. Това съобщиха от пресцентъра на ВСС. Експертната група се сформира в изпълнение на заложената мярка 15 от Плана за действие за изпълнение на препоръките от Доклада на Европейската комисия от януари 2017 година в рамките на Механизма за сътрудничество и оценка „Внасяне н Народното събрание на законопроект за противодействие на корупцията“.", "date": "2017-06-08", "title": "Членове на ВСС ще участват в Работна група за изготвяне на Закон за противодействие на корупция"}
{"url": "http://www.focus-news.net/news/2017/06/08/2402940/premierat-boyko-borisov-zapochvame-razgovori-s-kmetovete-za-merkite-za-namalyavane-na-administrativnata-tezhest-varhu-biznesa-i-grazhdanite.html", "text": "Намаляването на административната тежест върху бизнеса и гражданите зависи колкото от правителството, толкова и от местната власт. Това бе коментирано на днешното заседание на Министерския съвет по повод готвените мерки за намаляване на бюрокрацията, става ясно от стенограмата на правителственото заседание. Министър-председателят Бойко Борисов подчерта, че е необходимо да се използват всички инструменти за съвместна работа с общините за разрешаване на проблема.\r\n„Публично, в присъствието на Националната здравноосигурителна каса, на кметовете ще водим този дебат. Обясняваме, чуваме и техни мнения. Ако трябва някъде да се финансира, ще дофинансираме; важното е накрая максимум да скъсим времето на бизнесмена или на гражданина, отишъл да си изважда документ и да не го размотават по етажите. На практика, ние десетократно ще изплатим това, ако някъде се налага да финансираме, с човекочасовете, които се губят по администрации”, каза премиерът Борисов.\r\nМинистърът на икономиката Емил Караниколов подчерта, че до 15 юни трябва да е готов анализът, който ще се предостави и на бизнеса, и на Комисия по икономическа политика в парламента, за да се запознаят и те с реформите, които се предприемат за облекчаването на административната тежест.", "date": "2017-06-08", "title": "Премиерът Бойко Борисов: Започваме разговори с кметовете за мерките за намаляване на административната тежест върху бизнеса и гражданите"}
{"url": "http://www.focus-news.net/news/2017/06/08/2402937/ministar-valentin-radev-provede-sreshta-s-estonskiya-si-kolega-andres-anvelt.html", "text": "В рамките на участието си в Съвета „Правосъдие и вътрешни работи“ в Люксембург министър Валентин Радев проведе среща с естонския министър на вътрешните работи Андрес Анвелт и пожела успех на предстоящото естонско председателство. Това съобщиха от пресцентъра на МВР.\r\nДвамата обмениха мнения във връзка с подготовката и провеждането на Триото председателства Естония, България и Австрия. Потвърдиха готовността на двете страни за тясно и конструктивно сътрудничество за реализиране целите, заложени в програмата на трите страни-членки на ЕС. Екипите в столиците и в Брюксел ще работят в тясно взаимодействие.", "date": "2017-06-08", "title": "Министър Валентин Радев проведе среща с естонския си колега Андрес Анвелт"}
{"url": "http://www.focus-news.net/news/2017/06/08/2402941/kontrolat-po-natsionalnata-programa-za-energiyna-efektivnost-shte-bade-podoben-na-osashtestvyavaniya-ot-upravlyavashtite-organi-na-operativnite-programi.html", "text": "Контролът на изпълнението на дейностите и разходването на средствата по Националната програма за енергийна ефективност на многофамилни жилищни сгради ще бъде подобен на този, който осъществяват управляващите органи на финансираните със средства от Европейския съюз програми. Това съобщи днес министърът на регионалното развитие и благоустройството по време на блиц контрол в Комисията по регионална политика, благоустройство и местно самоуправление към Народното събрание, съобщиха от пресцентъра на Министерство на регионалното развитие и благоустройството. \r\nРегионалният министър подчерта, че осъществяваният и в момента контрол върху изпълнителите на дейности по програмата е на добро ниво. За да се засили той, обаче, се предвижда на извадков принцип да се проверява качеството на прилаганите мерки, които трябва да повишат експлоатационните и енергийните характеристики по участващи в програмата сгради, за се гарантира правилното разходване на обществения ресурс. \r\nВ отговор на въпрос за мерките, които трябва да се приложат, за да се съживят изостаналите райони на страната, министър Нанков информира, че изпълването на разработената от МРРБ Целенасочена инвестиционна политика в подкрепа на развитието на Северозападна България, Родопите, Странджа-Сакар, пограничните, планинските и полупланинските слабо развити райони с финансово съдържание ще даде тласък на развитието им. Той обърна внимание, че в момента се прави преглед на поставените в програмата приоритети и се определят специфични мерки, които да поставят акцент на човешкия капитал. Целта е реализацията им да доведе до създаването на работни места в слаборазвитите региони на страната.", "date": "2017-06-08", "title": "Контролът по Националната програма за енергийна ефективност ще бъде подобен на осъществявания от управляващите органи на оперативните програми"}
{"url": "http://www.focus-news.net/news/2017/06/08/2402942/sofiya-vazstanovyava-se-mestopolozhenieto-na-spirka-bul-akademik-ivan-geshov-ot-9-yuni.html", "text": "Възстановява се местоположението на спирка „Бул. „Академик  Иван Гешов“, съобщиха от пресцентъра на Столична община. От 4.30 часа на 9 юни се възстановява трамвайната спирка с код 0271 „Бул. Академик Иван Гешов“ на бул. „България“ след бул. „Академик Гешов“ в посока ж.к „Борово“. Местоположението на спирката бе променено във връзка с изграждане на метрото.", "date": "2017-06-08", "title": "София: Възстановява се местоположението на спирка „Бул. „Академик  Иван Гешов“ от 9 юни"}
{"url": "http://www.focus-news.net/news/2017/06/08/2402943/predlozheniya-za-kandidaturi-za-predsedatel-na-varhovniya-administrativen-sad-ne-byaha-vneseni-i-na-vtoroto-zasedanie-na-plenuma-na-vss.html", "text": "Няма внесени предложения за кандидатури за председател на Върховния административен съд, стана ясно на проведеното заседание на Пленума на Висшия съдебен съвет (ВСС), съобщиха от съвета. Днес бе второто заседание на Пленума, в което можеха да бъдат предложени номинации. Съгласно Хронограмата за провеждане на процедурата за избор на председател на ВАС в четири последователни заседания на Пленума на ВСС, съответно на 1, 8, 15 и 22 юни 2017 г. могат да се правят предложения за номиниране на кандидати за председател на ВАС.\r\nПленумът на Висшия съдебен съвет, на основание чл. 173, ал. 1 от Закона за съдебната власт с решение по протокол № 16/25.05.2017 г. откри процедура за избор на председател на Върховния административен съд.\r\nНа интернет сайта на ВСС е създаден раздел „Процедура за избор на председател на ВАС“, в който е публикувана Хронограмата по процедурата, Правилата за избор на председател на ВКС, председател на ВАС и главен прокурор; образци на изискуемите документи, както и информация за предложените кандидати.", "date": "2017-06-08", "title": "Предложения за кандидатури за председател на Върховния административен съд не бяха внесени и на второто заседание на Пленума на ВСС"}
{"url": "http://www.focus-news.net/news/2017/06/08/2402944/kaloyan-pargov-bsp-sofiya-da-vklyuchim-dnite-na-moskva-v-sofiya-v-chestvaniyata-za-140-godini-ot-osvobozhdenieto.html", "text": "Предложение да бъде възстановена традицията за провеждане на Дни на Москва в София и те да бъдат включени в програмата с честванията по повод 140 години от Руско-турската освободителна война направи председателят на групата на БСП Лява България в СОС Калоян Паргов на днешната сесия, съобщиха от пресцентъра на БСП - София. Лидерът на столичните социалисти е част от Организационния комитет по честванията на годишнината, която ще бъде отбелязана през 2018 г.\r\n\"София има своето място в тези събития, каза той. - И организирането на Дни на Москва в нашата столица би било много подходящо. В последните три години отказвахме да ги провеждаме с оправданието, че има избори. Но вече е време да възстановим традицията. И то като част от програмата със събития по повод 140 години от Руско-турската освободителна война. Затова направих официално предложение да бъдат организирани Дни на Москва в София. Всички ние, общинските съветници, без значение от коя страна на залата седим и коя политическа сила представляваме, сме длъжни да съхраняваме паметта и историята си\".", "date": "2017-06-08", "title": "Калоян Паргов, БСП - София: Да включим Дните на Москва в София в честванията за 140 години от Освобождението"}
{"url": "http://www.focus-news.net/news/2017/06/08/2402945/sofiya-vavezhda-se-vremenna-organizatsiya-na-dvizhenieto-s-tsel-otrazyavane-na-kontsert-v-zala-balgariya.html", "text": "Въвежда се временна организация на движението с цел отразяване на концерт в зала „България”, съобщиха от пресцентъра на Столична община.   \r\nОт 15.00 до 19.00 часа на 15 юни се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- на ул. „Георги Бенковски” между бул. „Цар Освободител” и ул. „Аксаков”; \r\n- на ул. „Аксаков” между ул. „Георги Бенковски” и ул. „Дякон Игнатий”.", "date": "2017-06-08", "title": "София: Въвежда се временна организация на движението с цел отразяване на концерт в зала „България”"}
{"url": "http://www.focus-news.net/news/2017/06/08/2402925/pazardzhik-okrazhniyat-sad-ostavi-v-aresta-trimata-saprichastni-s-katastrofata-na-avtomagistrala-trakiya-pri-koyato-zaginaha-migranti.html", "text": "Окръжният съд в Пазарджик наложи постоянна мярка за неотклонение „задържане под стража\" на тримата обвиняеми, свързани с катастрофата на автомагистрала „Тракия”, при която загинаха 10 души, предаде репортер на Радио „Фокус” – Пазарджик. В определението си съдия Александър Александров посочи, че уважава изцяло искането на прокуратура за оставане в ареста на Фарук Уафа, Апостол Кечев и Никола Спасов. Определението на съда подлежи на обжалване пред Апелативен съд – Пловдив, като при постъпване на жалба, съдебното заседание се насрочва за 15 юни от 10.00 часа.\r\nВаня НИКОЛОВА", "date": "2017-06-08", "title": "Пазарджик: Окръжният съд остави в ареста тримата, съпричастни с катастрофата на автомагистрала „Тракия”, при която загинаха мигранти"}
{"url": "http://www.focus-news.net/news/2017/06/08/2402939/dzheyms-komi-administratsiyata-na-donald-tramp-se-opita-da-me-zlepostavi.html", "text": "По време на изслушването си пред комисията на Сената на САЩ за разузнаването уволненият директор на ФБР Джеймс Коми заяви, че администрацията на президента на страната Доналд Тръмп се е опитвала да го оклевети и злепостави пред обществото, пише  The Hill.\r\n„Администрацията се опита да ме злепостави, а също така, което е по-важно, да злепостави и ФБР“, заяви Коми по време на встъпителната си реч. „Това са чисто и просто лъжи“, добави той.\r\nКоми посочи обяснението на правителството защо е бил уволнен като директор на ФБР. Белият дом тогава посочи, че Коми е загубил доверието си пред редовите агенти на организацията. Виктор Турмаков", "date": "2017-06-08", "title": "Джеймс Коми: Администрацията на Доналд Тръмп се опита да ме злепостави"}
{"url": "http://www.focus-news.net/news/2017/06/08/2402938/elena-yoncheva-bsp-informatsiyata-koyato-tsitiram-za-balgaro-turskata-granitsa-e-publichna-neponyatno-e-kak-edin-vitsepremier-ne-e-nayasno-s-tova.html", "text": "Информацията, която цитирам за българо-турската граница, е публична и я има на страницата на парламента – непонятно е как един вицепремиер не е наясно с това. Това каза говорителят на БСП Елена Йончева пред журналисти в Народното събрание  във връзка с внесения от Валери Симеонов сигнал срещу нея в прокуратурата, предаде репортер на Агенция „Фокус“. „Тя е оповестена в резултат на мой въпрос относно сигурността на нашата граница по време на блиц-контрола на 3 май 2017 г.“, коментира Елена Йончева. По думите й блиц-контролът се е предавал дори пряко по БНТ и на него е обявен част от доклада на Главния инспекторат на Министерски съвет относно сигурността на българо-турската граница и относно надеждността на инженерното възпрепятстващо съоръжение. Йончева обясни, че в доклада се посочва конкретно в кой участък не работят камерите и поясни, че именно това е цитирала. Говорителят на БСП заяви, че не знае при коя пирамида по границата камерите не работят и че в доклада се е цитирало в кой участък камерите не работят и че това е така от три години. „Аз цитирам тази информация, която е публично известна. Нищо повече не цитирам, защото нямам информация“, каза Йончева. На въпрос дали е виждала този доклад, говорителят на БСП отговори, че той е на страницата на парламента. Попитана дали има намерение да съди Валери Симеонов, Йончева заяви, че й стига Бойко Борисов.\r\nДеница КИТАНОВА", "date": "2017-06-08", "title": "Елена Йончева, БСП: Информацията, която цитирам за българо-турската граница, е публична – непонятно е как един вицепремиер не е наясно с това"}
{"url": "http://www.focus-news.net/news/2017/06/08/2402932/the-independent-dzheremi-korbin-glasuva-na-parlamentarnite-izbori-vav-velikobritaniya.html", "text": "Председателят на опозиционната  Лейбъристка партия Джереми Корбин пристигна на избирателна секция в Северен Лондон, за да пусне гласа си на днешните парламентарни избори във Великобритания, пише  The Independent.\r\n„Благодаря ви много, че сте дошли тук. Това е денят на нашата демокрация. Тъкмо гласувах. Горд съм с нашата кампания“, заяви той пред събралите се пред секцията журналисти.  Виктор Турмаков", "date": "2017-06-08", "title": "The Independent: Джереми Корбин гласува на парламентарните избори във Великобритания"}
{"url": "http://www.focus-news.net/news/2017/06/08/2402949/plovdiv-pluvniyat-sezon-v-asenovgrad-shte-bade-otkrit-na-remontiraniya-obshtinski-baseyn-na-9-yuni.html", "text": "Плувният сезон в Асеновград ще бъде открит на ремонтирания общински басейн на 9 юни. Това каза в предаването „Асеновград – Богоизбран пред портите на Родопите“ на Радио „Фокус“ – Пловдив Антония Стоянова, управител на Дейност „Пазари и тържища“ в Асеновград. Откриването ще се състои в 10.00 часа, а на него ще присъстват заместник-кметовете инж. Петър Бояджиев и Димчо Темелков. Входът ще бъде безплатен. „Общинският басейн с олимпийски размери – 25 на 50 метра е ремонтиран. Всяка година се прави текущ ремонт, тъй като самото съоръжение е доста остаряло. Няма пречиствателна станция и затова се налага всяка седмица водата да бъде подменяна. Самият общински басейн е доста атрактивен е посещаван не само от асеновградчани, но и от близките населени места“, коментира Антония Стоянова. Тя посочи, че общинският басейн работи от петък до сряда на обяд. „След това водата на басейна с олимпийски размери се източва, извършва се основно почистване на дъното и в четвъртък започва да се пълни. Басейнът се пълни за около 24 часа, може и повече, в зависимост от дебита на водата. Водата е минерална и с температура от 32 градуса“, каза още  управителят на Дейност „Пазари и тържища“ в Асеновград. Тя поясни, че освен басейнът с олимпийски размери, на територията на плувния комплекс има и два детски басейна. „Те се чистят всеки ден. В детските басейни не се разрешава водата да бъде хлорирана, както е в големия басейн, и по тази причина се подменя всекидневно“, добави Стоянова. \r\nТони МИХАЙЛОВ", "date": "2017-06-08", "title": "Пловдив: Плувният сезон в Асеновград ще бъде открит на ремонтирания общински басейн на 9 юни"}
{"url": "http://www.focus-news.net/news/2017/06/08/2402947/elena-yoncheva-bsp-sled-kato-valeri-simeonov-vizhda-zaplaha-za-natsionalnata-sigurnost-se-nadyavam-kamerite-po-granitsata-da-zarabotyat-ne-az-sam-zaplaha.html", "text": "След като Валери Симеонов вижда заплаха за националната сигурност, се надявам камерите по границата да заработят - не аз съм заплаха. Това каза говорителят на БСП Елена Йончева пред журналисти в Народното събрание  във връзка с внесения от Валери Симеонов сигнал срещу нея в прокуратурата, предаде репортер на Агенция „Фокус“. „Смятам, че защитавам националната сигурност, защото давам  публичност на това, че от три години един важен сектор на границата не работи. Надявам по този начин да заработи“, поясни Йончева. Тя каза, че е много пъти е коментирала въпроса с неработещите камери. „Надявам се след като Валери Симеонов вижда, че е застрашена националната сигурност - тези камери да заработят. Не аз съм заплаха“, подчерта Йончева. \r\nДеница КИТАНОВА", "date": "2017-06-08", "title": "Елена Йончева, БСП: След като  Валери Симеонов вижда заплаха за националната сигурност, се надявам камерите по границата да заработят - не аз съм заплаха"}
{"url": "http://www.focus-news.net/news/2017/06/08/2402946/tehran-times-mohamad-dzhavad-zafif-osadi-teroristichnoto-napadenie-sreshtu-teheran-i-malchalivo-posochi-s-prast-riyad.html", "text": "Осъждайки терористичните нападения в Техеран от сряда, външният министър на Иран Мохамад Джавад Зариф мълчаливо посочи с пръст Саудитска Арабия като заподозрян, предаде  Tehran Times.\r\n„Спонсориращи тероризма деспоти заплашват да вкарат борбата в нашата родина. Наместници нападат това, което техните господари мразят най-много – седалището на демокрацията“, заяви Зариф. Неговите думи, изглежда, се позовават върху коментарите направени от втория престолонаследник на Саудитска Арабия Мохамед бин Салман ал Сауд, който през май заяви, че Рияд „би пренесъл битката“ срещу регионалното влияние на Иран на негова територия. \r\nСъщо така, часове преди смъртоносните нападения в Техеран, саудитският външен министър Адел ал Джубеир заяви, че Иран е водещ спонсор на тероризма и за това той трябва да бъде наказан.  Виктор Турмаков", "date": "2017-06-08", "title": "Tehran Times: Мохамад Джавад Зафиф осъди терористичното нападение срещу Техеран и мълчаливо посочи с пръст Рияд"}
{"url": "http://www.focus-news.net/news/2017/06/08/2402934/afp-zapochva-izslushvaneto-na-dzheyms-komi-pred-senata-na-sasht.html", "text": "Стартира изслушването пред Сената на САЩ на уволнения директор на ФБР Джеймс Коми, който ще дава обяснения за своите сензационни обвинения, според които президентът на САЩ Доналд Тръмп е упражнявал натиск спрямо разследването за предполагаемата руска намеса на президентските избори в САЩ от ноември 2016 г., предаде  AFP.\r\nСтотици хора чакат в за историческото изслушване пред сенатската комисия за разузнаването и американските телевизионни канали отразяват на живо събитието.\r\nВ сряда Коми излезе с официално заявление, в което сочи как Тръмп на няколко пъти го е „тормозил“ в началото на годината относно чувствителното разследване за възможната  руска намеса и за сблъсъка на интереси с членовете на предизборния му щаб. \r\nСенаторите ще се фокусират върху това дали действията на Тръмп, който уволни Коми на 9 май, са попречили на разследването – сериозно престъпление, което потенциално би подкопало президентството му.  Виктор Турмаков", "date": "2017-06-08", "title": "AFP: Започва изслушването на Джеймс Коми пред Сената на САЩ"}
{"url": "http://www.focus-news.net/news/2017/06/08/2402953/pregled-na-mezhdunarodnite-novini-do-18-chasa-agentsiya-fokus.html", "text": "Върховният съд на Норвегия съобщи в четвъртък, че няма да разгледа жалбата за условията в затвора, в който излежава присъдата си Андерш Брайвик, признат за виновен по обвинения за убийството на 77 души, предимно младежи, в терористичното нападение от 2011 г.\r\nТова означава, че решението на Апелативния съд от март, което установи, че норвежката държава не нарушава правата на Брайвик, остава в сила. Възможно е обаче Брайвик да отнесе делото в Европейския съд по правата на човека.\r\n*** В четвъртък Европейската централна банка повиши прогнозите си за растеж за следващите три години, като отбеляза, че икономиката на еврозоната се насочва към инерция, която \"увеличава шансовете за по-силно от очакваното икономическо развитие\".\r\nПрез 2017 г. се очаква ръст от 1,9 %, през 2018 – 1,8 %, а през 2019 – 1,7 % - с 0.1 процентни пункта повече, отколкото сочеха предходните прогнози.\r\n*** Европейският комисар по въпросите на европейската политика за съседство и преговорите за разширяване Йоханес Хан опроверга твърденията, че новият план на германското правителство за засилване на икономиките на държавите от Западните Балкани, „Берлин плюс“, е заместител на членството им в Европейския съюз.\r\n„Той не е заместител. Той показва единствено усилията на държавите-членки, особено на Германия, за инвестиции в региона\", подчерта Хан на пресконференция в Белград след среща с президента на Сърбия, Александър Вучич.\r\nАвстрийският политик увери, че не би искал идеята да остане на хартия, а да се осигурят необходимите средства за реализацията й.\r\n\"Най-важното е инвестициите да се съсредоточени в правилната посока\", отбеляза еврокомисарят.\r\n*** Трима души са задържани в четвъртък за предполагаеми връзки с членове на „Ислямска държава“, които са били ликвидирани при полицейска операция от миналия месец в турската столица Анкара.\r\nДвамата членове на „Ислямска държава“ са били ликвидирани по време на полицейска операция на 21 май, след като азербайджанският гражданин Ебу Хюсеин Челилов, който ги е докарал в града от Истанбул, е дал показания, че те са готвили терористично нападение, след като е бил задържан.\r\nПрокуратурата в Анкара след това е разширила разследването, водещо до ареста на приятелката на Челилов Елвана Шалбузова и на руския гражданин Рамазан Курбанов, които са имали връзки с двамата терористи.\r\n„Тримата заподозрени бяха изправени пред съда и задържани за членство във въоръжена терористична група“, съобщи турски анонимен източник.\r\n***. Петима мъже, които извършиха двойната атака в Иран от сряда, са граждани на близкоизточната република, които са се присъединили към редиците на „Ислямска държава“ в Сирия и Ирак, преди да се завърнат в родината си в края на миналото лято. Това потвърдиха от разузнавателното министерство в Техеран в четвъртък.\r\n„Петимата известни терористи… след като са се присъединили към „Ислямска държава“, са напуснали страната и са участвали в престъпленията, извършени от терористичната групировка в Мосул и Ракка“, се казва в изявление от ведомството.\r\nВ текста се говори за петима нападатели, докато по-рано се съобщаваше, че зад атаките стоят шестима души. \r\n*** Стартира изслушването пред Сената на САЩ на уволнения директор на ФБР Джеймс Коми, който ще дава обяснения за своите сензационни обвинения, според които президентът на САЩ Доналд Тръмп е упражнявал натиск спрямо разследването за предполагаемата руска намеса на президентските избори в САЩ от ноември 2016 г., предаде AFP.\r\nСтотици хора чакат в за историческото изслушване пред сенатската комисия за разузнаването и американските телевизионни канали отразяват на живо събитието.\r\nВ сряда Коми излезе с официално заявление, в което сочи как Тръмп на няколко пъти го е „тормозил“ в началото на годината относно чувствителното разследване за възможната руска намеса и за сблъсъка на интереси с членовете на предизборния му щаб.\r\nСенаторите ще се фокусират върху това дали действията на Тръмп, който уволни Коми на 9 май, са попречили на разследването – сериозно престъпление, което потенциално би подкопало президентството му.\r\n***", "date": "2017-06-08", "title": "Преглед на международните новини до 18  часа /Агенция “Фокус”/"}
{"url": "http://www.focus-news.net/news/2017/06/08/2402954/kyustendil-blagodarenie-na-obshtina-dupnitsa-se-provezhda-festivalat-rila-ni-gleda.html", "text": "Благодарение на Община Дупница се провежда фестивалът „Рила ни гледа“. Това каза за Радио „Фокус“ - Пирин Диляна Диканска, директор на фестивала. „Благодарение на общинското ръководство на град Дупница, които несъмнено са основният спонсор за фестивала, фолклорът се запазва в град Дупница и бих казала, че се развива. Наистина „Мир на Балканите“ се провежда за 16-та поредна година, но той по-скоро набляга и на гости от чужбина. На нашия фолклорен фестивал ще присъстват колективи по-скоро от България - доста е трудно да издирваме колективи от чужбина, които да играят български народни хора. Имаха няколко години, в които присъстваха групи от чужбина, но някак си е трудно да намерим колективи, които не са българи, но да танцуват български народни хора, за да дойдат да ни покажат на нашата сцена как изпълняват нашите хора“, каза още Диканска. Тя допълни, че за един малък град като Дупница фолклорът е доста добре запазен и се развива, защото в Дупница не само тя е ръководител на групи по народни танци, както и колегата й Войн Войнов, но има още четирима, които има свои групи, които успешно се развиват. „Реализират се и бих казала, че целият град танцува и се чувстваме много добре. На празници, когато се съберат всички колективи, на площада става едно народно веселие“, каза още Диканска.\r\nЛора КАЛЧЕВА", "date": "2017-06-08", "title": "Кюстендил: Благодарение на Община Дупница се провежда фестивалът „Рила ни гледа“"}
{"url": "http://www.focus-news.net/news/2017/06/08/2402950/afp-dzheyms-komi-posochi-che-iskaniyata-na-tramp-spryamo-ruskoto-razsledvane-sa-bili-pritesnitelni.html", "text": "По време на изслушването си пред комисията на Сената на САЩ за разузнаването уволненият директор на ФБР Джеймс Коми описа като „наистина притеснителни“ исканията на президента Доналд Тръмп той да приключи разследването спрямо потенциалните връзки между Русия и бившия съветник за национална сигурност  Майкъл Флин, предаде  AFP.\r\n„Не смятам, че от мен зависи да кажа дали разговора ми с президента бе опит за прекъсване на разследването. Приех го като нещо много притеснително“, заяви Коми пред Сената.  Виктор Турмаков", "date": "2017-06-08", "title": "AFP: Джеймс Коми посочи, че исканията на Тръмп спрямо руското разследване са били притеснителни"}
{"url": "http://www.focus-news.net/news/2017/06/08/2402952/dobrich-semena-na-14-sorta-obiknovena-zimna-pshenitsa-shte-predlozhi-tazi-godina-na-pazara-dobrudzhanskiyat-zemedelski-institut.html", "text": "Семена на 14 сорта обикновена зимна пшеница ще предложи тази година на пазара Добруджанският земеделски институт (ДЗИ), предаде кореспондент на Радио „Фокус” – Варна. Към това се добавят два сорта тритикале и три сорта ечемик. Става дума за директна продажба на базови семена. „Успоредно с това от догодина ще влязат в продажба още три нови сорта, които тази година са за предбаза. Тепърва предстои да влязат в базово производство“, съобщи проф. Иван Киряков, директор на отдел „Селекция на зърнено-житни и бобови култури“ в ДЗИ край Генерал Тошево. От догодина влизат в масово производство сортовете „Катарджина“, „Ками“ и „Сладуна“. По-новата селекция, която ще бъде предлагана за втора година, са „Калина“ и „Киара“. При тритикалето за следващата година се очаква да влязат в производство „Атила“ и „Акорд“. Проф. Киряков отбеляза, че се наблюдава завишен интерес към твърдата пшеница, а в последно време производството на семена за нея е било спряно. Ще бъдат предлагани 4 сорта – „Мирела“, „Мелина“, „Мирабел“ и „Северина“. Ще бъдат предлагани и базови семена на сорт ечемик – „Ахат“, а догодина ще бъде пуснат и „Тангра“, съвсем нов сорт, който влиза в масово производство. \r\nЖулиета НИКОЛОВА", "date": "2017-06-08", "title": "Добрич: Семена на 14 сорта обикновена зимна пшеница ще предложи тази година на пазара Добруджанският земеделски институт"}
{"url": "http://www.focus-news.net/news/2017/06/08/2402960/plovdiv-obshtinskiyat-pluven-kompleks-v-asenovgrad-razpolaga-s-personal-ot-7-dushi-sred-koito-dvama-spasiteli-i-lekar.html", "text": "Общинският плувен комплекс в Асеновград разполага с персонал от 7 души. Това каза в предаването „Асеновград – Богоизбран пред портите на Родопите“ на Радио „Фокус“ – Пловдив Антония Стоянова, управител на Дейност „Пазари и тържища“ в Асеновград, по повод откриването на плувния сезон в града. По думите ѝ в общинският плувен комплекс работят двама спасители, лекар, медицинска сестра, хигиенист, по един човек за поддръжка на съоръженията и на тревните площи. „Общинският плувен комплекс с трите басейна ще бъде отворен докато времето е хубаво. Да се надяваме, че метеорологичните условия ще бъдат подходящи и през септември“, каза Стоянова. Тя обясни, че входът за плувния комплекс е 4 лв. за възрастни и 3 лв. за деца до 14 години. \r\n„50 лв. е цената на месечна карта за посещение за възрастни, а 40 лв. – за деца до 14 години. Децата, които са членове на сертифицирани спортни клубове от Асеновград, могат да използват басейна в след края на работното му време, тоест сутрин от 8.00 до 10.00 часа и вечер между 18.00 и 20.00 часа. Това става срещу месечна карта от 10 лв.“, каза още управителят на Дейност „Пазари и тържища“ в Асеновград.\r\nАнтония Стоянова уточни, че всички възрастни, които желаят да плуват след приключване на работното време на басейна, могат да си закупят месечна карта за 35 лв. Те трябва предварително да попълнят декларация, че сами носят отговорност за живота си, тъй като в тези часове няма спасители.\r\nТони МИХАЙЛОВ", "date": "2017-06-08", "title": "Пловдив: Общинският плувен комплекс в Асеновград разполага с персонал от 7 души, сред които двама спасители и лекар"}
{"url": "http://www.focus-news.net/news/2017/06/08/2402958/szo-prez-posledniya-mesets-v-yemen-imashe-100-hil-registrirani-sluchaya-na-holera-i-789-smartni-sluchaya.html", "text": "По данни на СЗО за последния месец в опустошения от война Йемен е имало 100 хил. случая на холера, а близо 800 души са починали от нея, предаде  AFP.\r\nСпоред здравната агенция на ООН от края на април е имало 101 820 случая на холера в 19 от 21-те провинции на Йемен, като 789 души са загинали.  Виктор Турмаков", "date": "2017-06-08", "title": "СЗО: През последния месец в Йемен имаше 100 хил. регистрирани случая на холера и 789 смъртни случая"}
{"url": "http://www.focus-news.net/news/2017/06/08/2402957/pazardzhik-stazhanti-ot-gdnp-i-sdvr-shte-polozhat-kletva-na-9-yuni.html", "text": "Утре, 9 юни, в Център за специализация и професионална подготовка - Пазарджик при Академията на МВР, клетва ще положат стажанти от ГД „Национална полиция“ и СДВР за спазване нормите на Етичния кодекс на държавните служители в МВР. Това съобщиха от пресцентъра на МВР. На церемонията ще присъстват главният секретар на МВР главен комисар Младен Маринов, ръководители на структури в МВР, представители на областната и общинската администрации в Пазарджик.", "date": "2017-06-08", "title": "Пазарджик: Стажанти от ГДНП и СДВР ще положат клетва на 9 юни"}
{"url": "http://www.focus-news.net/news/2017/06/08/2402961/gerb-bsp-manipulira-dumi-na-evropeyski-polititsi.html", "text": "Председателят на Групата на ЕНП в Европейския парламент Манфред Вебер категорично и по никакъв начин не е осъждал участието на „Обединени патриоти“ в правителството. Манипулирането от страна на БСП на думи от писмото на Манфред Вебер до Петър Курумбашев и Джани Питела е грозен и непочтен опит за подвеждане на българското общество и медиите. Това се посочва в опровержение на ПП ГЕРБ на информация, разпространена от БСП.\r\n\"Тази манипулация е продължение на опитите на социалистите още от предизборната кампания да въвеждат в заблуждение и да говорят неистини от името вече и на европейски политици. Явно вътрешнополитическата немощ на БСП е достигнала такъв връх, че започват да тиражират фалшиви новини дори от името на председателя на Групата на ЕНП в Европарламента\", се посочва още в опровержението. \"За разлика от БСП, европейските лидери, в лицето на френския президент Еманюел Макрон и германския канцлер Ангела Меркел, дори не са повдигали тема за състава на коалицията пред премиера Бойко Борисов. Европа има интерес от стабилна България като гарант за стабилността на Балканите и това беше заявено и от германския канцлер, и от германския президент и от френския президент.\r\nОт ГЕРБ осъждаме остро този опит за създаване и тиражиране на фалшива новина и като доказателство за думите си изпращаме оригинала на писмото на Манфред Вебер до Петър Курумбашев и Джани Питела\", посочват още от ПП ГЕРБ.", "date": "2017-06-08", "title": "ГЕРБ: БСП манипулира думи на европейски политици"}
{"url": "http://www.focus-news.net/news/2017/06/08/2402962/glaven-komisar-mladen-marinov-patnata-bezopasnost-protivodeystvieto-na-konventsionalnata-prestapnost-i-na-kontrabandata-sa-vodeshti-prioriteti-v-rabotata-na-mvr.html", "text": "На националното съвещание, което се проведе днес в сградата на ГД „Национална полиция“, присъстваха началниците на отделите „Охранителна полиция“ и на секторите „Пътна полиция“ при СДВР и ОДМВР в страната. Това съобщиха от пресцентъра на МВР. В присъствието на главния секретар на МВР главен комисар Младен Маринов, директора и заместник-директора на ГДНП главните комисари Христо Терзийски и Тодор Гребенаров участниците обсъдиха предприетите до момента действия за ограничаване на пътнотранспортния травматизъм, както и предстоящите стъпки в тази посока. „Резултатите за нас ще бъдат много важни, не заради статистиката, а за да няма смърт“, каза главен комисар Христо Терзийски.\r\nПред своите колеги главният секретар на МВР подчерта: „Пътната безопасност, противодействието на конвенционалната престъпност и на контрабандата са водещи приоритети в нашата работата. По време на съвещанието главен комисар Маринов коментира с полицейските служители и прилагането на конкретните мерки за опазване на обществения ред и гарантиране сигурността през летния туристически сезон. \r\nПреди работната среща бяха връчени ключовете за последните 45 от общо 278 нови автомобила, оборудвани за осъществяване на пътен контрол. Превозните средства бяха разпределени между ОДМВР - Благоевград, Русе, Добрич, Силистра, Шумен, Разград и Търговище.", "date": "2017-06-08", "title": "Главен комисар Младен Маринов: Пътната безопасност, противодействието на конвенционалната престъпност и на контрабандата са водещи приоритети в работата на МВР"}
{"url": "http://www.focus-news.net/news/2017/06/08/2402956/the-hill-dzheyms-komi-smyata-che-e-bil-uvolnen-zaradi-ruskoto-razsledvane.html", "text": "По време на изслушването си пред комисията на Сената на САЩ за разузнаването уволненият директор на ФБР Джеймс Коми заяви, че вярва, че е бил уволнен заради начина, по който е провеждал руското разследване, предаде  The Hill.\r\n„Не знам със сигурност“, заяви Коми в отговор на въпрос защо  смята, че е бил уволнен. „Приемам думата на президента Доналд Тръмп, че съм уволнен заради руското разследване“, посочи той.\r\nПо-рано Тръмп заяви, че смята разследването за помрачаващо образа на неговата администрация.  Виктор Турмаков", "date": "2017-06-08", "title": "The Hill: Джеймс Коми смята, че е бил уволнен заради руското разследване"}
{"url": "http://www.focus-news.net/news/2017/06/08/2402966/sofiya-dva-leki-avtomobila-skuter-i-betonovoz-sa-katastrofirali-na-bul-aleksandar-malinov.html", "text": "Два леки автомобила, скутер и бетоновоз са катастрофирали на бул. „Александър Малинов“, на спирка „ХМС“, на входа на кв. „Младост“, предаде репортер на Агенция „Фокус“. На мястото на инцидента още няма полиция. По първоначални данни няма пострадали, нанесени са само леки материални щети. Движението в района на пътния инцидент е затруднено.\r\nИна ПЕЙЧЕВА", "date": "2017-06-08", "title": "София: Два леки автомобила, скутер и бетоновоз са катастрофирали на бул. „Александър Малинов“"}
{"url": "http://www.focus-news.net/news/2017/06/08/2402964/blagoevgrad-v-kresnenskoto-defile-shte-se-provede-obuchenie-na-dobrovolni-ekipi-za-rabota-pri-bedstviya-avarii-i-krizi.html", "text": "В Кресненското дефиле ще се проведе обучение на доброволни екипи за работа при бедствия, аварии и кризи. Това каза за Радио „Фокус“ - Пирин Ясен Сливенски, директор на дирекция „Мениджмънт на бедствията“ при БЧК. Демонстративните действия на екипите на БЧК при наводнения ще се проведат на 12 юни в района на Кресна. „Ще наблюдавате спасяване в бързо течащи води, работа със спасителни въжета и преминаване на река, действия по издирване и спасяване, оказване на помощ и подпомагане на евакуация на пострадали при наводнение“, каза още Сливенски. Демонстрацията е в рамките на тренировъчен курс в периода от 9 до 13 юни 2017 г. на територията на Кресна с членове на доброволните екипи на БЧК за действие при наводнения. „Целта е поддържането и повишаването на подготовката на доброволните екипи и обучение на новите членове от екипите за действие при наводнения. Курсът се провежда по поречието на река Струма на територията на Кресненското дефиле при полеви условия. В него участват 60 доброволци от  областните организации на БЧК – членове на звената за действия при наводнения, както и експерти от дирекциите „Мениджмънт на бедствията” и „Водноспасителна служба” и ПСС\", каза още Сливенски. По думите му в тренировъчното занятие са включени и екипи на Червен кръст на Сърбия и Македонски Червен кръст за действия при наводнения, както и екип на ПСС при БЧК със спасителни кучета.\r\nЛора КАЛЧЕВА", "date": "2017-06-08", "title": "Благоевград: В Кресненското дефиле ще се проведе обучение на доброволни екипи за работа при бедствия, аварии и кризи"}
{"url": "http://www.focus-news.net/news/2017/06/08/2402959/predsedatelyat-na-balgarskata-hotelierska-i-restorantyorska-asotsiatsiya-blagoy-ragin-e-podal-ostavka.html", "text": "Председателят на Българската хотелиерска и ресторантьорска асоциация Благой Рагин подаде оставка, съобщи Нова телевизия. Решението му идва след вълната от критики по негов адрес в социалните медии. Той предизвика общественото мнение след изказване в ефира на Нова телевизия относно случая с камериерка, която бе ритната от турист. Рагин изрази опасения, че шведските туристи биха могли да се обидят заради скандала.", "date": "2017-06-08", "title": "Председателят на Българската хотелиерска и ресторантьорска асоциация Благой Рагин е подал оставка"}
{"url": "http://www.focus-news.net/news/2017/06/08/2402969/stara-zagora-otkriha-noviyat-baseyn-v-dvora-na-detska-gradina-liliya-v-s-hrishteni.html", "text": "С богата програма и много настроение днес беше открит новият басейн в двора на детска градина „Лилия“ в с.Хрищени, община Стара Загора, съобщиха от пресцентъра на Общината. По думите на директорката Милена Ганева \"това е една от малкото градини в България с външен басейн“, за развлечения и забавления на децата. ДГ № 26 „Лилия“ се посещава от деца от още три населени места в общината и в нея са създадени чудесни битови условия, материалната база е много добра.\r\nДетска градина № 26 „Лилия” има традиции в работата по различни проекти и Национални програми. Пълното обновление на сградата е извършено през 2010 година по проект „За децата на Стара Загора с отговорност и любов” по Оперативна програма „Регионално развитие”. Проектът е подготвен и реализиран от Община Стара Загора.\r\nОт 2012 година в продължение на 3 години учители от детската градина работиха по подготвени и реализирани от тях проекти към Национална програма „С грижа за всеки ученик“, отнасящ се до допълнително обучение на деца от подготвителните групи.\r\nПрез 2016 година те спечелиха финансиране по проект „Игри сред цветя” от Предприятието за управление на дейностите по опазване на околната сред към Министерството на околната среда и водите, посветен на екологичното възпитание на децата. С реализацията на проекта децата активно се възползват от новоизградената интерактивна детска площадка. Красиво, малко езеро с водни лилии допълва интериора на двора на детската градина.\r\nОт 2013 година ДГ „Лилия“ е включена в Проект „Готови за училище”, финансиран от Тръст за социална алтернатива. Проектът е насочен към подпомагане на родители на деца от уязвими социални групи .\r\nОт лятото на 2016 година в градината работят активно по проект „Вълшебна класна стая” , изготвен от Община Стара Загора и финансиран от Оперативна програма „Наука и образование за интелигентен растеж” , в подкрепа на предучилищното образование, възпитание и подготовка на деца в неравностойно положение.", "date": "2017-06-08", "title": "Стара Загора: Откриха новият басейн в двора на детска градина „Лилия“ в с. Хрищени"}
{"url": "http://www.focus-news.net/news/2017/06/08/2402967/prof-ivan-kiryakov-dobrudzhanski-zemedelski-institut-godinata-e-mnogo-dobra-za-zarneno-zhitnite-kulturi-v-regiona-na-dobrich.html", "text": "Годината е много добра за зърнено-житните култури в региона на Добрич. Това заяви пред журналисти проф. Иван Киряков, директор на отдел „Селекция на зърнено-житни и бобови култури“ в Добруджанския земеделски институт (ДЗИ) край Генерал Тошево, където днес е обявен Ден на отворените врати, предаде кореспондент на Радио „Фокус” – Варна. „Независимо, че есента беше малко влажна и с повече валежи и някъде закъсняха със сеитбата, което пък доведе до по-късно поникване на пролет, зимата беше хубава, с изключение на Каварненско-Балчишкия район край морето, където нямаше снежна покривка. Водният запас на почвата е много добър за зърнено-житните култури. Пролетта беше хладна и продължителна, много добре се отразява на развитието на пшеничените посеви. Заболявания по растенията почти няма. Направили сме само едно третиране с фунгицид, което показва, че в района почти нямаше условия за развитие на болести“, коментира специалистът. Според проф. Киряков тази година добивите няма да са по-лоши от миналогодишните, а те бяха доста високи за последните десет години. Очакват се за района средно между 500 и 550 кг/дка. Тези прогнози са направени с уговорката климатичните условия в региона да бъдат достатъчно добри. Необходимо е в следващите няколко дни да има превалявания от дъжд, което ще се отрази благоприятно на пролетниците, отбеляза проф. Киряков. До този момент за годината ДЗИ е инвестирал над 200 000 лв. за закупуване на нова техника и за ремонт на покриви в рамките на строителни ремонти. Директорът на ДЗИ доц. инж. Илия Илиев посочи, че ведомството, което ръководи, очаква положително отношение на държавата към науката у нас и хората, които се занимават с нея и конкретизира, че би било добре ако се направи реформа в образуването на заплати на научните работници. Според него е добре, ако ръководството на института има възможността да определя и диференцира заплатите на служителите, съобразно техния принос в работата.\r\nЖулиета НИКОЛОВА", "date": "2017-06-08", "title": "Проф. Иван Киряков, Добруджански земеделски институт: Годината е много добра за зърнено-житните култури в региона на Добрич"}
{"url": "http://www.focus-news.net/news/2017/06/08/2402971/plovdiv-21-voto-izdanie-na-mezhdunarodniya-teatralen-festival-stsena-na-krastopat-shte-zapochne-na-10-septemvri.html", "text": "21-вото издание на Международния театрален фестивал „Сцена на кръстопът“ в Пловдив ще започне на 10 септември. Това съобщиха за Радио „Фокус“ – Пловдив от Дирекция „Култура и културно наследство“ към Общината. Началото ще бъде поставено с две премиери на Драматичен театър – Пловдив. Откриването на престижния форум е на 10 септември, от 19.00 часа, в голямата зала с „Вишнево сладко. По руска рецепта“. На следващия ден, от 19.30 часа, е спектакълът „Момчето от последния чин“ в Камерната зала на културната институция.\r\nВ продължение на две седмици в Пловдив ще гостуват най-добрите заглавия от цяла България, сред които са „Последното изкушение“ на режисьора Веселка Кунчева, представление на НТ „Иван Вазов“. Трупата ще представи и постановката „Мнимия болен“. Плевенският театър ще участва с номинирания за две награди Икар – „Цимбелин“ на Лилия Абаджиева. Ще гостуват още Театър „София“, Столичният куклен театър, трупите на Хасковския и Сатиричния театър.\r\nФестивалните заглавия са 19, но екипът на форума подготвя и множество съпътстващи събития, които ще превърнат Пловдив в есенна театрална столица.\r\nТони МИХАЙЛОВ", "date": "2017-06-08", "title": "Пловдив: 21-вото издание на Международния театрален фестивал „Сцена на кръстопът“ ще започне на 10 септември"}
{"url": "http://www.focus-news.net/news/2017/06/08/2402968/reuters-italianskoto-dvizhenie-5-zvezdi-zayavi-che-nyama-vazmozhnost-za-sporazumenie-po-izbiratelnata-reforma-i-nastoya-za-predsrochni-izbori.html", "text": "Италианската антисистемна партия „Движение 5 звезди“ призова към предсрочни парламентарни избори, след като не бе постигнато споразумение за избирателна реформа между партиите, предаде  Reuters.\r\n„Няма как да започнем това от начало. Парламентът трябва да бъде разпуснат и ние трябва да проведем незабавни избори“, заяви Луиджи ди Майо, смятан за кандидат-премиера от партията. Думите му идват, след като долната камара на парламента изпрати законопроекта за изборите обратно на междупартийната парламентарна комисия за допълнителни обсъждания.\r\nВодачът на парламентарната група на управляващата Демократична партия Еторе Росато посочи, че не знае как ще бъде запазено коалиционното правителство заради разминаванията относно електоралния закон.  Виктор Турмаков", "date": "2017-06-08", "title": "Reuters: Италианското „Движение 5 звезди“ заяви, че няма възможност за споразумение по избирателната реформа и настоя за предсрочни избори"}
{"url": "http://www.focus-news.net/news/2017/06/08/2402972/dzheyms-komi-nadyavam-se-che-ima-zapisi-ot-sreshtite-mi-s-donald-tramp.html", "text": "По време на изслушването си пред комисията на Сената на САЩ за разузнаването уволненият директор на ФБР Джеймс Коми заяви, че се надява, че съществуват записи от личните му разговори с президента на САЩ Доналд Тръмп, предаде  AFP.\r\nКоми посочи, че е усетил нуждата от документиране на срещите, по време на които, според него Тръмп го е призовал да прекрати разследването срещу бившия му съветник по национална сигурност Майкъл Флин, поради притеснения че „президентът може да излъже“ относно срещите им. „Божичко, надявам се да има записи“, посочи той пред сената.\r\nТри дни след като уволни директора на ФБР Тръмп написа следното на профила си в социалната мрежа „Туитър“: „Коми най-добре да се надява, че няма записи на нашите разговори, преди да започне да говори пред пресата“.  Виктор Турмаков", "date": "2017-06-08", "title": "Джеймс Коми: Надявам се, че има записи от срещите ми с Доналд Тръмп"}
{"url": "http://www.focus-news.net/news/2017/06/08/2402974/pazardzhik-gimnaziyata-po-himichni-i-hranitelni-tehnologii-vavezhda-sugestopediyata-kato-inovativna-praktika.html", "text": "Професионалната гимназия по химични и хранителни технологии в Пазарджик е вписана в списъка на иновативните училища на Министерския съвет, каза за Радио „Фокус” – Пазарджик директорът на учебното заведение Тодор Джамбов. Той допълни, че от следващата учебна година в гимназията ще бъде въведена като иновативна практика сугестопедията. „Заедно с Института по сугестопедия „Проф. Георги Лозанов” кандидатствахме с проект и бяхме одобрени, в резултат на което започваме работа по въвеждането на сугестопедията. Тригодишният експеримент за въвеждане на системата за преподаване ще обхване общообразователните предмети в 8, 9 и 10 клас. Като цяло сугестопедията представлява поднасяне на голям обем учебен материал под формата на творчески игри и на фона на класическа музика и дава възможност за разкриване на скритите възможности на учениците”, допълни Джамбов. Той уточни, че обучението на преподавателите в Професионалната гимназия по химични и хранителни технологии ще се проведе през летните месеци, за да може с началото на новата учебна година да започне въвеждането на системата.\r\nТеодора ДИМИТРОВА", "date": "2017-06-08", "title": "Пазарджик: Гимназията по химични и хранителни технологии въвежда сугестопедията като иновативна практика"}
{"url": "http://www.focus-news.net/news/2017/06/08/2402975/reuters-kmetat-na-bryuksel-podade-ostavka.html", "text": "Кметът на Брюксел Евън Маюр подаде оставка, след доклад от парламента, сочещ, че му е било плащано да присъства на срещи на агенцията за на столичната агенция за бездомните без да показва доказателства, че такива събирания е имало в действителност, предаде  Reuters.\r\nДокладът доведе до призиви от целия политически спектър, дори и от неговата Социалистическа партия да подаде оставка. Според доклада на брюкселския регионален парламент Маюр е получил 18 900 евро годишно, за да присъства на срещи на борда на социалната агенция „Саму“ като бонус върху кметската си заплата. \r\nБордът на агенцията не успя да предостави каквито и да е доказателства през правителството, че такива срещи е имало, сочейки, че често те са се провеждали с конферентен телефонен разговор. „Саму“ предоставя покрив през зимните месеци за бездомните в Брюксел.  Виктор Турмаков", "date": "2017-06-08", "title": "Reuters: Кметът на Брюксел подаде оставка"}
{"url": "http://www.focus-news.net/news/2017/06/08/2402973/dha-prokuraturata-v-turtsiya-poiska-po-tri-dozhivotni-prisadi-za-bivshiya-valiya-i-bivshiya-direktor-na-sigurnostta-v-istanbul.html", "text": "Приключи едно от прокурорските разследвания за дейността на т. нар. „Терористична организация на гюленистите/Паралелна държавна структура” (ФЕТО/ПДС), предаде информационната агенция Догу хабер ажансъ (ДХА). Обвинителният акт в обем на 309 страници е одобрен от зам.-главния републикански прокурор на Истанбул Йондер Яман и е изпратен на 30-ти състав на Съда за тежки престъпления. Сред общо 15-те обвиняеми са бившият валия на Истанбул Хюсеин Авни Мутлу и бившият директор на сигурността в световния мегаполис Хюсеин Чапкън. За всички тях прокуратурата иска по три доживотни присъди без право на замяна. 13 от обвиняемите са с наложена мярка за неотклонение „задържане под стража”, а двама от тях междувременно са освободени след обжалване на мярката на по-горна инстанция. Става въпрос за бившия директор на сигурността в Истанбул Хюсеин Чапкън и за бившия валия на Денизли Абдюлкадир Демир. Сега са издадени повторни заповеди за тяхното задържане, посочва още ДХА. Георги Димов", "date": "2017-06-08", "title": "ДХА: Прокуратурата в Турция поиска по три доживотни присъди за бившия валия и бившия директор на сигурността в Истанбул"}
{"url": "http://www.focus-news.net/news/2017/06/08/2402948/vanshniyat-ministar-na-katar-stranata-mozhe-da-otselee-zavinagi-vapreki-izolatsiyata.html", "text": "Външният министър на Катар Мохамед бин Абдулрахман ал Тани заяви, че страната му може да оцелее завинаги, въпреки прекъсването на дипломатическите и икономическите връзки с арабските държави, предаде  AFP.\r\nНа въпрос какви ще са последствията от мерките, наложени срещу Катар, външният министър заяви, че страната му ще оцелее „завинаги“, добавяйки, че тя уважава международните си задължения и ще продължи да изнася втечнен природен газ за ОАЕ.  Виктор Турмаков", "date": "2017-06-08", "title": "Външният министър на Катар: Страната може да оцелее завинаги, въпреки изолацията"}
{"url": "http://www.focus-news.net/news/2017/06/08/2402970/dzheyms-komi-donald-tramp-ne-e-bil-pod-razsledvane-po-vreme-na-uvolnenieto-mi.html", "text": "По време на изслушването си пред комисията на Сената на САЩ за разузнаването уволненият директор на ФБР Джеймс Коми заяви, че президентът Доналд Тръмп не е бил поставян под разследване преди 9 май, когато е наредил уволняването на директора, предаде  Джеймс Коми.\r\nСпоред писмените си показания, които Коми прочете на глас по време на изслушването, той е казал на Тръмп, че не е под разследване от бюрото по време на разговорите им относно руското разследване.  Виктор Турмаков", "date": "2017-06-08", "title": "Джеймс Коми: Доналд Тръмп не е бил под разследване по време на уволнението ми"}
{"url": "http://www.focus-news.net/news/2017/06/08/2402978/tenis-elena-ostapenko-se-klasira-na-finala-na-rolan-garos.html", "text": "Латвийската тенинистка Елена Остапенко се класира на финала на Откритото първенство на Франция, след като победи Тимеа Бачински от Швейцария с 7-6, 3-6, 6-3, предаде Интерфакс.\r\nТака 20-годишната Остапенко за първи път в кариерата си ще участва във финала на турнира „Големия шлем“. В решаващия мач от „Ролан Гарос“ тя ще играе с победителя от срещата между румънката Симона Халеп и чехкинята Каролин Плишкова.  Виктор Турмаков", "date": "2017-06-08", "title": "Тенис: Елена Остапенко се класира на финала на „Ролан Гарос“"}
{"url": "http://www.focus-news.net/news/2017/06/08/2402980/afp-zhan-klod-yunker-razkritikuva-chehiya-zaradi-nezhelanieto-y-da-priema-bezhantsi.html", "text": "Председателят на Европейската комисия Жан-Клод Юнкер разкритикува Чехия заради нежеланието ѝ да приема бежанци от Гърция и Италия според квотната програма на ЕС. Правителството на Чехия реши в понеделник да не приеме и един бежанец от двете държави, предаде  AFP.\r\n„Натъжава ме, че Чехия е разпределила едва 12 души миналата година и нито един след това“, заяви Юнкер. Той добави, че се „опитвам да разбера националните чувства“ но призова чехите да демонстрират повече солидарност“.\r\n„За мен Чехия и чехите са много европейски. Затова трябва да са европейски и спрямо миграцията“, добави той.  Виктор Турмаков", "date": "2017-06-08", "title": "AFP: Жан-Клод Юнкер разкритикува Чехия заради нежеланието й да приема бежанци"}
{"url": "http://www.focus-news.net/news/2017/06/08/2402976/the-hill-dzheyms-komi-posochi-che-donald-tramp-ne-e-bil-tochen-otrichayki-che-ne-e-iskal-maykal-flin-da-ne-bade-razsledvan.html", "text": "По време на изслушването си пред комисията на Сената на САЩ за разузнаването уволненият директор на ФБР Джеймс Коми заяви, че публичното отричане на президента Доналд Тръмп, че не е искал от ФБР да не разследва неговия съветник по национална сигурност Майкъл Флин, е неточно, пише   The Hill.\r\nТръмп заяви „Не, не, следващ въпрос“, когато бе попитан от журналисти на 18 май относно това дали е искал да няма разследване спрямо Флин. \r\nКоми потвърди пред комитета, че Тръмп в личен разговор го е помолил „да изостави“ разследването на Флин. „Не смятам, че пресконференцията на Тръмп е точна“, посочи той.  Виктор Турмаков", "date": "2017-06-08", "title": "The Hill: Джеймс Коми посочи, че Доналд Тръмп не е бил точен, отричайки че не е искал Майкъл Флин да не бъде разследван"}
{"url": "http://www.focus-news.net/news/2017/06/08/2402979/vidin-75-000-lv-sa-predvidenite-sredstva-za-remont-na-obshtinskite-patishta-i-ulichna-mrezha-v-obshtina-gramada.html", "text": "75 000 лв. са предвидените средства за ремонт на общинските пътища и улична мрежа в община Грамада през 2017 г. Това каза за Радио „Фокус” – Видин Валери Йорданов, от Общината. Той посочи, че в най-кратък срок трябва да се преведат, според новите изисквания, пешеходните пътеки. „Започнали сме възстановаването на 1200 метра тротоарна площ, както и почистване на тротоарите от трева, а на места и от храсти за да могат тези тротоари да се ползват от пешеходците”, каза Валери Йорданов. От Община Грамада са подадени проекти за европейско финансиране на общинските пътища за села Бранковци и Тошевци. „Средствата ще стигнат и за полагане на баластра по няколко улици в селата Милчина лъка, Бранковци и Тошевци, каза Валери Йорданов.", "date": "2017-06-08", "title": "Видин: 75 000 лв. са предвидените средства за ремонт на общинските пътища и улична мрежа в община Грамада"}
{"url": "http://www.focus-news.net/news/2017/06/08/2402929/afp-katar-othvarlya-namesata-vav-vanshnata-si-politika.html", "text": "Външният министър на Катар Шейх Мохамед бин Абдулрахман ал Тани осъди опитите за намеса във външната политика на страната и добави, че „военното решение“ на кризата между държавата и нейните съседи от Персийския залив не е алтернатива, предаде  AFP.\r\n„Никой няма право да се меси във нашата външна политика“, заяви външният министър. „Ние не виждаме възможност във военното решение на кризата“, добави той.  Виктор Турмаков", "date": "2017-06-08", "title": "AFP: Катар отхвърля намесата във външната си политика"}
{"url": "http://www.focus-news.net/news/2017/06/08/2402983/predstoyashti-sabitiya-v-stranata-za-9-yuni-agentsiya-fokus.html", "text": "***\r\nОт 09.00 часа ще започне редовното заседание на Народното събрание.\r\n***\r\nОт 14.00 часа във Велико Търново вицепрезидентът Илияна Йотова ще открие XIV Детски ромски фестивал „Отворено сърце“ и ще връчи награди в конкурса „Разказани пътища“, който популяризира и презентира създадени от деца творби, представящи богатството на различните етноси в България.  В 15.30 часа вицепрезидентът Илияна Йотова ще се срещне с кмета на Велико Търново инж. Даниел Панов в сградата на Общината, а от 16.00 часа ще вземе участие в Кръгла маса на тема „Пълният обхват в училище: какво ни е необходимо, за да го постигнем?“. \r\n***\r\nОт 10.30 часа в района на ГКПП „Илинден“ министрите на отбраната на България и Гърция Красимир Каракачанов и Панос Каменос ще присъстват на заключителния етап на българо-гръцката съвместна подготовка „Balkan Dagger”.\r\n***\r\nМинистърът на културата Боил Банов и министърът на туризма Николина Ангелкова заедно с директорът на НИМ Божидар Димитров ще посетят голямата базилика в Плиска. \r\n***\r\nОт 9.00 часа 2 състав на Специализирания наказателен съд ще гледа делото срещу Емил М., Лазарин Л., Едуард П., Мартин Д., обвинени в Приготовление за убийство по чл.115 чл.116 НК.\r\n***\r\nОт 9.30 часа 16 състав на Специализирания наказателен съд ще гледа делото срещу Милко М., Росен Др., Златомир И., Кирил И., Иван К., ., обвинени в образуване и ръководене на организирана престъпна група.\r\n***\r\nОт 10.00 часа на Метростанция „Сердика II“, посока кв. „Витоша“, омбудсманът Мая Манолова, зам.-кметът на Столична община Албена Атанасова, изпълнителният директор на „Метрополитен“ ЕАД Стоян Братоев и изпълнителният директор на Института за модерна политика Петър Кичашки ще представят първата подвижна рампа в столичното метро за хора в инвалидни колички.\r\n***\r\nОт 10.00 часа в  столичния „Гранд хотел София“, зала „Триадица-2“, българските евродепутати Андрей Ковачев, Илхан Кючюк и Момчил Неков ще участват в дискусията на тема: „Ще гласувам ли на следващите евроизбори и защо?“ Тя ще бъде открита от вицепрезидента Илияна Йотова.\r\n***\r\nОт 10.00 часа 3 състав на Специализирания наказателен съд ще гледа делото срещу Росен Ч., Пламен К., Ралица Л., Диляна П., обвинени в образуване и ръководене на организирана престъпна група.\r\n***\r\nОт 10.00 часа 7 състав на Специализирания наказателен съд ще гледа делото срещу Ивайло Ст., Венцеслав Д., Петко Ст., Тодор Гр., Марио Т., Петър М., Григор Р., обвинени в образуване и ръководене на организирана престъпна група.\r\n***\r\nОт 10.00 часа 15 състав на Специализирания наказателен съд ще гледа делото срещу Петър Т., Ивайло Ст., Красимир Д., Пламен П., обвинени в образуване и ръководене на организирана престъпна група.\r\n***\r\nОт 10.00 часа 5 състав ва Софийския градски съд ще гледа делото срещу съдия Евелин Др. (Гл. ІІ НК – престъпление против личността).\r\n***\r\nОт 10.00 часа в зала „Сердика“ на хотел „Балкан“ Българският Червен кръст с подкрепата на Швейцарското посолство организира конференция на тема „Домашните грижи – успешен модел за интегрирани здравно-социални услуги в общността“.\r\n***\r\nОт 11.00 часа 10 състав на Специализирания наказателен съд ще гледа делото срещу Атанас Д., Мартин В., Стоян А., Светослав Ст., Добромил Д., Дойчин Гр., обвинени в образуване и ръководене на организирана престъпна група.\r\n***\r\nОт 11.00 часа в Пресклуба на БТА ще се проведе пресконференция на тема: \"Сърдечносъдовите заболявания - причина номер едно за смъртност в България. Как да променим тенденцията?\".\r\n***\r\nОт 11.00 часа в изложбена зала „Архиви“ на ул. „Московска“ 5, Държавна агенция „Архиви“ организира пресконференция, за да отбележи за девети пореден път Международния ден на архивите, който тази година се провежда под мотото: „Архиви, гражданство и интеркултурализъм“.\r\n***\r\nОт 11.00 часа в Американския колеж ще се състои церемония по посвещаването на сградата на Катедрата по природни науки в памет на проф. Карл Джераси.\r\n***\r\nОт 11.30 часа в сградата на ул. „Княгиня Мария Луиза“ 88,  Директорът на ОП „Екоравновесие“  Веселин Асенов ще представи отчет за дейността на предприятието за месец май.\r\n***\r\nОт 13.00 часа в зала „Проф. д-р Асен Златаров” с тържествен академичен съвет ще бъде отбелязан традиционния ежегоден празник на Химикотехнологичния и металургичен университет.\r\n***\r\nОт 13.00 часа Съдийската колегия на Висшия съдебен съвет ще проведе заседание на което ще регистрира юридическите лица с нестопанска цел, които желаещите да участват с изрично упълномощени представители като наблюдатели в Общото събрание за избор на членове на ВСС от квотата на съдиите.\r\n***\r\nОт 14.00 часа в Националния исторически музей в Бояна ще бъде открит Мемориален знак за падналите във войните 952 български евреи.\r\n***\r\nОт 14.00 часа пред Министерство на енергетиката, работниците и служителите от НЕК ЕАД, Предприятие Водноелектрически централи ще изразят недоволството си от  управлението на Веселин Маневски, който е общински съветник на ГЕРБ в Пловдив и Управител на НЕК ЕАД, Предприятие „Водноелектрически централи”.\r\n***\r\nОт 14.00 часа народният представител от „БСП за България“ Елена Йончева ще внесе в Главна прокуратура сигнал за нередности при изграждане на оградата по границата.\r\n***\r\nОт 18.00 часа в клуб „Перото“ (Национален дворец на културата) ще се състои представяне на най-новата книга на проф. Мони Алмалех, д.н. – „В тъмнината на Стария завет“.\r\n***\r\nОт 18.30 часа в Руския културно-информационен център в София, на ул. \"Шипка\" № 34, ще се проведе премиерата на новия документален филм „Пътят на воина“.\r\n***\r\nОт 18.30 часа в Софийската опера и балет ще се състои кратка пресконференция, посветена на откриване на Дните на руската духовна култура в България.\r\n***\r\nОт 10.30 часа в кафе-сладкарницата на ОД на МВР Благоевград ще се състои брифинг, във връзка с провеждането на Акция на полицията „Ваканция! Да опазим живота на децата на пътя!” \r\n***\r\nОт 9.30 часа в конферентна зала „Бургас“ на хотел „Атлантис Резорт и Спа“ – Сарафово, ще се проведе конференция на тема „Железопътна инфраструктура – безопасност и оперативна съвместимост“.\r\n***\r\nОт 10.30 часа в хотел „Интернационал”, КК Златни пясъци ще се проведе форум на побратимените български и руски градове. Участват Николина Ангелкова, министър на туризма, Иван Портних, кмет на Община Варна, Н.Пр. Анатолий Макаров, извънреден и пълномощен посланик на Руската федерация, Гинка Чавдарова, изпълнителен директор на НСОРБ, представители на 14 руски града, на 12 български общини. \r\n*** \r\nОт 10.30 часа в Държавен куклен театър – Варна ще се проведе пресконференция, част от Международния театрален фестивал „Варненско лято“ 2017.\r\n*** \r\nОт 11.00 часа в Център \"Амалипе\" ще се състои представяне на програмата и участниците в Детския ромски фестивал \"Отворено сърце\".\r\n***\r\nОт 14.00 часа в Парк „Марно поле” ще се проведе Откриване на Четиринадесети международен ромски фестивал. \r\n***\r\nОт 16.00 часа в Зала 302 на Общината ще се проведе Кръгла маса на тема „Пълният обхват в училище”. Ще участват вицепрезидентът Илияна Йотова, заместник-министърът на образованието Деница Сачева посланиците на Нидерландия, Индия, Южна Африка, Канада, директори на училища и детски градини, както и представители на образователни организации. \r\n***\r\nОт 18.00 часа в сградата на Община Велико Търново ще се проведе кръгла маса: „Пълният обхват в училище: какво ни е необходимо, за да го постигнем?”, в която ще участват Вицепрезидентът Илияна Йотова, заместник-министърът на образованието Деница Сачева посланиците на Нидерландия, Индия, Южна Африка, Канада, директори на училища и детски градини, както и представители на образователни организации.\r\n***\r\nОт 20.00 часа в Лапидариум на ИМ ще се проведе Откриване на Международен фестивал „GiutArt Festival”, рецитал на Тал Хурвиц. \r\n***\r\nОт 20.00 часа на Сцена „Арт лято”, парк „Боруна” ще бъде организирана Книжарница Portal12: „Книгите - живи същества“ - дискусия с Борислав Борисов. \r\n***\r\nОт 11.00 часа в МБАЛ „Св. Петка“ ще се състои тържественото откриване на храм „Св. Лука – хирург и св. Петка“.\r\n***\r\nОт 19.00 часа в голяма сцена на ДКТ ще се проведе Юбилей на танцови ансамбли „Радост“ и „Хемус“.\r\n***\r\nОт 18.00 часа в изложбената зала на Дома на културата Делчев ще бъде представена новата книга на Красимир Узунов „Азъ служихъ при Дранговъ“.\r\n***\r\nОт 18.30 часа в НЧ „Напредък -1869“ Младежки аматьорски театър 220 представя пиесата „Змейова сватба“ по Петко Тодоров.\r\n***\r\nОт 10.00 часа в Градски парк „Свети Георги“ ще се проведе Фестивал на балканската култура и кулинарно изкуство „Добрич Мези“.\r\n***\r\nОт 18.00 часа в Дом-паметник „Йордан Йовков“ ще се проведе „20 години „Антимовски хан“ и приятели“.\r\n***\r\nОт 10.45 часа в ЦСПП - Пазарджик Главният секретар на МВР главен комисар Младен Маринов ще присъства на полагането на клетва от стажанти от ГД „Национална полиция и СДВР за спазване нормите на Етичния кодекс на държавните служители в МВР.\r\n***\r\nВ курорта Пампорово ще се проведе генерална асамблея на международната организация на ски учителите Интерски Интернешънъл.\r\n***\r\nОт 13.00 часа в зала 1, ет. 6 на Европейски политехнически университет, ще се проведе Седма международна научна конференция „Образование, наука, иновации“.\r\n***\r\nОт 12.30 ч., на ул. „Лев Толстой“, до Начално училище „Петко Славейков“ ще се проведе брифинг за журналисти на тема: Опасни минни отпадъци насипани в училищен двор, използвани за строителство на велоалеи, изоставени в парк Лаута, организиран от Васил Къдринов, Български център за зелена икономика.\r\n***\r\nОт 10.30 часа в Заседателната зала на община Пловдив на ПРЕСКОНФЕРЕНЦИЯ по повод предстоящото 15-то издание на „Пловдив чете“ (12 – 18 юни 2017).  Подробната програма, акцентите в нея и новостите ще представи Божана Апостолова. В пресконференцията ще участва и заместник-кметът по култура и туризъм Александър Държиков. \r\n***\r\nОт 13.00 часа в РИМ - Пловдив, зала „Съединение“, ще се проведе Национална научна конференция - Пловдив през втората половина на  XIX  и  XX век  - общество, личности, местна власт.\r\n*** \r\nОт 11.00 часа в Младежко бюро за социални услуги и граждански инициативи – Плевен ще се проведе Пресконференция на Сдружение Младежко бюро за социални услуги и граждански инициативи - Плевен по повод европейски проект.\r\n***\r\nОт 13.30 часа в зала „Княз Александър I“ на Историческия музей ще се проведе Национална научна конференция „Етнографските музеи на българските градове“.\r\n***\r\nОбщина Созопол ще бъде домакин на тържествените мероприятия по случай 20 години от учредяването на Регионална асоциация на общините “Тракия”.\r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца на Детски отдел.\r\n***\r\nОт 18.00 часа в Драматичен театър ще се състои „Устрем…“ спектакъл на Школа по класически танци при НЧ „Родина 1860“, с ръководител Снежана Дескова.\t\r\n***\r\nЮгозападното държавно предприятие организира регионално състезание за „Най-добър секач”.\r\n***\r\nОт 19.00 часа на пл. „Сава Младенов“ ще се състои официалното откриване на 9-то Балканско първенство по планинско бягане.\r\n***\r\nОт 18.00 часа ще се бъде Шести Панаир на туристическите забавления и анимации в Тракийския и античен град Кабиле с внушително шествие по централните пешеходни улици на Ямбол.\r\n*** \r\nОт 10.00 часа в зала 203 на общината ще се проведе заседание на Икономическа комисия за общо събрание на ВиК.\r\n*** \r\nОт 11.00 часа в Държавен Архив Шумен ще бъде открита изложба и наградени Дарител и Читател на годината.", "date": "2017-06-08", "title": "Предстоящи събития в страната за 9 юни (Агенция „Фокус“)"}
{"url": "http://www.focus-news.net/news/2017/06/08/2402963/stefan-de-mistura-nasilieto-v-zonite-na-deeskalatsiyata-v-siriya-namalya.html", "text": "Специалният пратеник на ООН за Сирия Стефан де Мистура заяви, че насилието в зоните на деескалация на напрежението в Сирия за последния месец значително е намаляло, предаде РИА Новости.\r\n„На мнение сме, че през последния месец наистина значително е намаляло насилието в Сирия, в това число в зоните на деескалация. Ще се провежда ежемесечно разследване и оценка на резултатите от работата по деескалацията и понижаването на насилието“, посочи Де Мистура. Според него на фона на намаляването на напрежението трябва да се води активна дейност по обезвреждане на мини, хуманитарна помощ и завръщането на изгонените лица. \r\n„Процесът в Астана ще бъде продължен“, добави пратеникът.  Виктор Турмаков", "date": "2017-06-08", "title": "Стефан де Мистура: Насилието в зоните на деескалацията в Сирия намаля"}
{"url": "http://www.focus-news.net/news/2017/06/08/2402977/manfred-veber-enp-boyko-borisov-i-pravitelstvoto-rabotyat-za-dobroto-ime-i-stabilnostta-na-balgariya-osazhdam-manipulatsiite-na-dumite-mi.html", "text": "Бойко Борисов и правителството работят за доброто име и стабилността на България. Осъждам манипулациите на думите ми. Това написа на официалната си страница в Twitter председателят на Групата на ЕНП в Европейския парламент Манфред Вебер, във връзка с твърдението, че той е осъдил участието на „Обединени патриоти“ в правителството.", "date": "2017-06-08", "title": "Манфред Вебер, ЕНП: Бойко Борисов и правителството работят за доброто име и стабилността на България, осъждам манипулациите на думите ми"}
{"url": "http://www.focus-news.net/news/2017/06/08/2402985/ministar-valentin-radev-razgovarya-s-komisarya-po-sigurnostta-kam-es-dzhulian-king-za-prioritetite-na-sayuza-v-oblastta-na-vatreshnata-sigurnost.html", "text": "В рамките на участието си в Съвета „Правосъдие и вътрешни работи“ в Люксембург министърът на вътрешните работи Валентин Радев се срещна с Джулиан Кинг, комисар по сигурността към Европейския съвет. Това съобщиха от пресцентъра на МВР. Двамата обсъдиха приоритетите на ЕС в областта на вътрешната сигурност. \r\n\"Българското председателство ще работи в тясно сътрудничество с екипа на комисар Кинг за постигане на устойчиви резултати за повишаване сигурността на гражданите на ЕС\", увери министър Радев. \r\nДвамата споделиха мнението, че още сега трябва да стартира дебатът за това как да се постигне по-добрата ефективност на информационния обмен. Държавите членки трябва да бъдат насърчени да изпълнят изискванията на Директивата за  резервационните данни на пътниците и да използват този инструмент в противодействието на организираната престъпност и тероризма.\r\nПревенцията на радикализацията, взаимната съвместимост на информационните системи и сигурността на киберпространството са сред ключовите теми, по които ще работи Българското председателство.", "date": "2017-06-08", "title": "Министър Валентин Радев разговаря с комисаря по сигурността към ЕС Джулиан Кинг за приоритетите на Съюза в областта на вътрешната сигурност"}
{"url": "http://www.focus-news.net/news/2017/06/08/2402981/spetssadat-nalozhi-domashen-arest-na-prokurora-dimitar-zahariev.html", "text": "Специализираният наказателен съд взе мярка за неотклонение „подписка“ по отношение на обвиняемия Мирослав Минков Минков и „домашен арест“ по отношение на обвиняемия Димитър Николов Захариев, съобщиха от пресцентъра на Специализирания наказателен съд.\r\nМотивите на съда са, че няма обосновано предположение Минков да е участвал в организирана престъпна група, но има такова за обвинението по чл. 144, ал. 3 НК (закана за убийство), но съдът е приел, че е инцидентен случай. \r\nС оглед чистото му съдебно минало, добрите характеристични данни и липса на опасност да се укрие, съдът му е наложил мярка за неотклонение „подписка“.\r\nПо делото е налице обосновано предположение обвиняемият Захариев да е извършил престъпленията, за които са му повдигнати обвиненията, а именно по чл. 321 и по чл. 213а НК. Налице е и завишена обществена опасност на дееца. Представени са актуални доказателства за влошено здравословно състояние на обвиняемия и поради тази причина съдът е взел мярка за неотклонение „домашен арест“ по отношение на Захариев.\r\nДелото е насрочено за разглеждане пред Апелативния специализиран наказателен съд на 15 юни от 10.00 часа.", "date": "2017-06-08", "title": "Спецсъдът наложи „домашен арест“ на прокурора Димитър Захариев"}
{"url": "http://www.focus-news.net/news/2017/06/08/2402984/gazeta-express-kosovski-komandir-na-islyamska-darzhava-e-likvidiran-v-siriya.html", "text": "Лавдрим Мухаджери, командир на албанските терористи, влизащи в състава на „Ислямска държава“ е бил ликвидиран по време на въздушен удар в Сирия, осъществен от безпилотни летателни апарати на САЩ, пише косовският вестник   Gazeta Express.\r\nЕтнически албанец от град Качаник в Косово, Мухаджери стана известен с пропаганден видеозапис, издаден от „Ислямска държава“. Според източници от МВР на Косово Мухаджери е бил ликвидиран от време на въздушен удар на безпилотни летателни апарати на САЩ в Сирия. По време на удара е бил ликвидиран и друг косовски гражданин на име Билал Хакифи. Билал е брат на косовския полеви командир на „Ислямска държава“ Видван Хакифи, ликвидиран през февруари. \r\nОколо 100 души са били арестувани в Косово от септември 2014 г. насам по обвинения, че са били членове или свързани с ислямистки групировки като „Ислямска държава“ или „Джебхат ан Нусра“. Повече от 50 чакат съдебен процес. Според последните изчисления на властите около 300 косовски албанци общо са се присъединили към терористичните групировки.  Виктор Турмаков", "date": "2017-06-08", "title": "Gazeta Express: Косовски командир на „Ислямска държава“ е ликвидиран в Сирия"}
{"url": "http://www.focus-news.net/news/2017/06/08/2402987/nimh-utre-oblachnostta-nad-stranata-shte-bade-znachitelna-i-na-mnogo-mesta-shte-ima-prevalyavaniya.html", "text": "След временното разкъсване и намаляване на облачността над Западна България, през нощта над повечето райони тя отново ще се увеличи и над Северна и Източна България ще бъде значителна. На места там ще има и валежи. Ще духа слаб северозападен вятър. Това каза за Агенция „Фокус“ Христо Христов – дежурен синоптик в Националния институт по метеорология и хидрология (НИМХ) към БАН. Утре облачността над страната ще бъде значителна и на много места ще има превалявания. Само в отделни райони ще прегърми. Разкъсвания и намаления на облачността ще има след обяд над Западна България. Ще духа слаб, в Източна България и по долината на Струма умерен до силен северен вятър. Максималните температури, в по-голямата част от страната, ще бъдат между 18° и 23°, в северозападните и югозападните райони по-високи – до 26°-28°, в София около 20°. Атмосферното налягане ще бъде малко по-високо от средното за месец юни (946 hPa) и през деня ще се остане без съществена промяна. \r\nНад Черноморието ще е облачно с превалявания от дъжд. Повече ще са валежите през нощта срещу събота. Ще духа умерен и силен север-северозападен вятър. Максималните температури ще са между 17° и 21°. Температурата на морската вода е 19°-23°. Вълнението на морето ще бъде 2-3 бала.\r\nНад планините също ще е предимно облачно и на много места ще има валежи от дъжд, а по най-високите върхове на Рила и Пирин от дъжд и сняг. След обяд над масивите от Западана България и Родопите облачността ще се разкъса. Ще духа умерен и силен предимно северен вятър. Максималната температура на височина 1200 метра ще е около 15°, на 2000 метра – около 8°.\r\nВ събота повече слънчеви часове ще има над Западна и Централна България. Над източните райони облачността ще е предимно значителна и на отделни места ще превали. Максималните температури ще са между 23° и 28°. В неделя ще се развива купесто-дъждовна облачност и на много места ще има краткотрайни валежи, след обяд и вечерта - с гръмотевици. Температурите ще са с 2-3 градуса по-ниски. В понеделник все още ще има по-значителни временни увеличения на облачността, но ще остане почти без валежи. Вятърът ще е слаб до умерен от север.", "date": "2017-06-08", "title": "НИМХ: Утре облачността над страната ще бъде значителна и на много места ще има превалявания"}
{"url": "http://www.focus-news.net/news/2017/06/08/2402982/sofiya-vazstanoveno-e-dvizhenieto-po-pat-i-1-sofiya-botevgrad-v-rayona-na-botevgrad.html", "text": "Възстановено е движението по път I-1 София - Ботевград, в района на Ботевград. Това съобщиха от пресцентъра на Агенция \"Пътна инфраструктура\".", "date": "2017-06-08", "title": "София: Възстановено е движението по път I-1 София - Ботевград, в района на Ботевград"}
{"url": "http://www.focus-news.net/news/2017/06/08/2402990/pazardzhik-sedem-sa-zabolelite-ot-morbili-prez-mesets-may-v-oblastta.html", "text": "Седем са заболелите от морбили през месец май в областта. Това съобщиха за Радио „Фокус” – Пазарджик от РЗИ - Пазарджик. Шест от болните са в областния град, а само един случай е регистриран извън него. 17 души са се разболели от варицела като 12 от тях са в региона, а 5 в Пазарджик. Шест са регистрираните случаи на заразени със салмонелоза, 5 на хепатит и 4 на ентероколит. Двама са се разболели от марсилска треска и един от ехинококоза. При острите респираторни заболявания през месец май са регистрирани 169 болни като 39 са развили пневмонии.\r\nВаня НИКОЛОВА", "date": "2017-06-08", "title": "Пазарджик: Седем са заболелите от морбили през месец май в областта"}
{"url": "http://www.focus-news.net/news/2017/06/08/2402989/v-tsentralnata-sofiyska-sinagoga-se-sastoya-tseremoniya-po-vrachvaneto-na-pochetniya-znak-na-oeb-shalom-po-povod-75-g-ot-spasyavaneto-na-balgarskite-evrei.html", "text": "По повод 75-ата годишнина от спасяването на българските евреи и депортацията на евреите от Беломорска Тракия, Вардарска Македония и Пирот, в централната Софийска синагога се състоя церемония, с която се сложи началото на отбелязването на това знаменателно събитие, предаде репортер на Агенция \"Фокус\". В тази връзка Организацията на евреите в България „Шалом\" започна благородната инициатива за възкресяването в паметта на нашите сънародници и света на 75 заслужили българи, някои от които незаслужено позабравени от историята, но с голям принос за спасителното дело. Сред тях е и наместник-председателят на Светия Синод на Българската православна църква в периода 1930-1944 г., когато архиереите взимат историческото решение в защита на нашите сънародници от еврейски произход - Видинският митрополит Неофит. На него посмъртно му бе даден почетния знак на ОЕБ \"Шалом\", връчен на пратеника на Негово високопреосвещенство Видинския митрополит Дометиан и получил благословението на Негово светейшество Българския патриарх и Софийски митрополит Неофит да представлява БПЦ на събитието, Преосвещеният Белоградчишки епископ Поликарп- викарий на Видинския митрополит. \r\nВ прочувствено слово епископ Поликарп изрази своята благодарност към всички, които са започнали благородното дело за завръщане в народната памет на позабравените велики българи. Той подчерта, че митрополит Неофит наистина е бил величествена и праведна личност, която Бог е надарил неслучайно с необичайно дълголетие - отива си от този свят на 106 години. И завърши: \"Българската православна църква обича своите евреи\".\r\nС почетния знак бе отличен още Росен Плевнелиев – президент на Република България през периода  2012 – 2017 г., за неговите заслуги в отношенията между България и Израел.\r\nСъбитието бе почетено от много официални лица: Нейно превъзходителство Ирит Лилиан - посланик на държавата Израел, представители на българската държавност - Министерския съвет, Министерството на външните работи, Националния съвет за сътрудничество по етническите и интеграционните въпроси към Министерския съвет и др. институции и организации.  \r\nПубликата стана на крака, когато представител на фамилия от спасените български евреи, създали по-късно държавата  Израел, не можа да произнесе речта си, защото сълзите му я прекъснаха след първите думи, че евреите никога няма да забравят какво е направил българският народ за тях.\r\nНикола ПЕТКОВ", "date": "2017-06-08", "title": "В Централната Софийска синагога се състоя церемония по връчването на почетния знак на ОЕБ „Шалом” по повод 75 г. от спасяването на българските евреи"}
{"url": "http://www.focus-news.net/news/2017/06/08/2402992/zakonoproektat-za-kontsesiite-mina-na-parvo-chetene-v-plenarna-zala-obzor.html", "text": "Със 124 гласа „За”, 68 гласа – „Против” и 0 – „Въздържал се”, парламентът прие на първо четене Законопроекта за концесиите, който бе внесен от председателят на Правната комисия Данаил Кирилов и група народни представители на 30 май. Текстовете на предизвикаха сериозен дебат в пленарна зала и бяха подложени на критика от страна опозицията. Крум Зарков от „БСП за България“ подчерта, че зад законопроекта няма ясна политическа отговорност, а обсъжданията по него не са на необходимото равнище. По думите му той е разгледан от Правната комисия без тя да има достатъчно време да се запознае детайлно с него, нито с европейската директива, която той би трябвало да транспонира. Колегата му Атанас Костадинов подчерта, че сериозен порок на Законопроекта за концесиите е фактът, че той ограничава принципа на публичност. Обект на дискусия стана и философията на закона. Атанас Костадинов даде пример с първата концесия в България за добив на злато в Трън през 1901 г., която предвижда 50% от добива да остава за България, а останалите 50% - реализирани на пазара. \r\nНародният представител от ПГ на ГЕРБ Делян Добрев защити законопроекта като подчерта, че той ще бъде работещ и ще даде възможност на частния сектор да инвестира в публична инфраструктура. \r\nСпоред Александър Ненков причина за приемане на законопроекта за концесиите е фактът, че до този момент нямаме нито една концесия за инфраструктурен обект. \r\nЗаконопроектът предлага две основни форми на концесии - публично-частното партньорство, с което публичен партньор възлага строителство или услуги на икономически оператор и концесията за ползване, която е традиционната концесия в съответствие с действащия Закон. \r\nПроектът на закон предвижда концесиите да се възлагат от министрите и кметовете на общини, като Министерският съвет и общинските съвети запазват правомощията си да одобряват предварително определени решения.\r\nПредлага се всяка концесия да е за определен срок, като конкретната му продължителност не може да бъде по-дълга от максималния срок, който е предвиден при откриване на процедурата. С цел гарантиране на обществения интерес се въвежда допълнителна гаранция като санкция от Народното събрание, когато определеният от концедента максимален срок е 35 години или по-дълъг. По отношение на общинските концесии, когато максималният срок е 20 години или по-дълъг, се предлага одобряването да стане с мнозинство две трети от общия брой от общинските съветници, а когато срокът е 35 години или по-дълъг, освен решение от общинския съвет е необходимо и решение от Народното събрание.\r\nЗаконът предвижда също така офертите и заявленията да се подават като електронни документи с цел по-плавно преминаване към електронни услуги.", "date": "2017-06-08", "title": "Законопроектът за концесиите мина на първо четене в пленарна зала (ОБЗОР)"}
{"url": "http://www.focus-news.net/news/2017/06/08/2402991/reuters-sasht-svaliha-bezpiloten-letatelen-aparat-na-pravitelstvenite-sili-na-siriya-otkril-ogan-po-silite-na-mezhdunarodnata-koalitsiya.html", "text": "Прессекретарят на водената от САЩ коалиция, бореща се срещу „Ислямска държава“, полк. Райън Дилън съобщи, че силите на САЩ са свалили безпилотен летателен апарат на сирийския режим, който е нападнал силите на коалицията, предаде  Reuters.\r\nПолк. Дилън съобщи, че безпилотният летателен апарат модел „МКу-1“ е бил унищожен, след като е открил огън по силите на коалицията, извършващи патрулиране извън зона за деескалиране на напрежението в Южна Сирия. Той добави, че няма жертви. \r\nПрессекретарят добави, че САЩ са нанесли друг удар срещу камиони с оръжие, които са се придвижвали срещу подкрепяната от Вашингтон сирийска опозиция край град Ат Танф.  Виктор Турмаков", "date": "2017-06-08", "title": "Reuters: САЩ свалиха безпилотен летателен апарат на правителствените сили на Сирия, открил огън по силите на международната коалиция"}
{"url": "http://www.focus-news.net/news/2017/06/08/2402994/plovdiv-zhitelite-na-selo-trud-otnovo-blokiraha-dvizhenieto-po-glavniya-pat-plovdiv-karlovo.html", "text": "Жителите на село Труд отново блокираха движението по главния път Пловдив – Карлово, предаде репортер на Радио „Фокус“ - Пловдив. Десетки протестиращи за пореден път изразиха недоволството си срещу дейността на инсталацията за биомаса, която се намира в населеното място. Сборният пункт на протестиращите беше пред читалището, след това с плакати и противогази жителите образуваха протестно шествие, преминавайки по Карловско шосе. „Борбата ни няма да спре. Изгубили сме вяра в институциите“, заяви Станимир Тончев от Инициативния комитет в селото. Той смята, че е крайно време хората от цялата страна да осъзнаят, че бездействието на институциите не засяга само пловдивското село Труд. В четвъртия протест на жителите на село Труд се включиха още два инициативни комитета от село Куртово Конаре и от Нова Загора.\r\nСпоред последните резултатите на РИОСВ - Пловдив замърсяване на въздуха в селото няма. Измерванията са правени в периода 19 май – 2 юни тази година. Протестиращите се заплашиха, че следващият им протест ще бъде пред Министерството на околната среда и водите. Към 19.00 часа движението по главния път Пловдив – Карлово беше възстановено. \r\nКристиян ГАРОВ", "date": "2017-06-08", "title": "Пловдив: Жителите на село Труд отново блокираха движението по главния път Пловдив – Карлово"}
{"url": "http://www.focus-news.net/news/2017/06/08/2402996/sadiya-krasimira-kostova-asns-sadebnata-reforma-tryabva-da-se-sluchva-s-obshti-usiliya-za-da-se-zadeystva-kompleks-ot-instrumenti.html", "text": "Съдебната реформа трябва да се случва с общи усилия, за да се задейства комплекс от инструменти. Това каза за вечерния блок „Това е България“ на Радио „Фокус“ съдия Красимира Костова от Апелативния специализиран наказателен съд, кандидат за член на Висшия съдебен съвет от съдийската квота. Тя допълни, че нормативните промени, направени през миналата година, са само базата за решаването на проблемите в съдебната власт. „Проблемите не се решиха и за съжаление, някои от тях се задълбочиха. Като пример мога да дам, че забуксуваха отново конкурсите в съдебната система. Бави се атестирането на магистратите. Нужна е много голяма и обща активност за задействането на комплекс от инструменти. Това включва не само оптимизирането на съдебната карта, но и подходящи разумни изменения в процесуалните Закони относно подсъдността, връщането на делата, уеднаквяване на натовареността на съдиите и др.“, обясни съдия Костова. Тя отбеляза, че като член на Висшия съдебен съвет от квотата на съдиите, ще направи предложения за обсъждане на децентрализацията на бюджета, за да има набор от средства, с които съдилищата да посрещат свои спешни нужди. Костова смята да предложи още възстановяване заплащането на пътните разноски на съдиите, както и да бъде подложена на обсъждане възможността за компенсации във възнагражденията на съдиите от районно ниво. Не на последно място съдия Костова смята, че е нужно повишение на възнагражденията на младшите съдии.", "date": "2017-06-08", "title": "Съдия Красимира Костова, АСНС: Съдебната реформа трябва да се случва с общи усилия, за да се задейства комплекс от инструменти"}
{"url": "http://www.focus-news.net/news/2017/06/08/2402997/pavel-filip-proevropeyskata-alternativa-na-moldova-ne-y-prechi-da-ima-dobri-otnosheniya-s-iztochnite-darzhavi.html", "text": "Министър-председателят на Молдова Павел Филип заяви след завръщането си от Беларус, че страната може да изгради взаимноизгодни двустранни отношения със страни, които не са членки на ЕС, предаде IPN.\r\n„Молдавско-беларуските отношения са пример, показващ, че проевропейската алтернатива на Молдова не ѝ пречи да има добри отношения с източните държави, основани на взаимно уважение“, посочи министър-председателят.  Виктор Турмаков", "date": "2017-06-08", "title": "Павел Филип: Проевропейската алтернатива на Молдова не й пречи да има добри отношения с източните държави"}
{"url": "http://www.focus-news.net/news/2017/06/08/2402998/plovdiv-sezonen-pazar-za-zemedelski-proizvoditeli-shte-zaraboti-v-kv-trakiya-prez-sledvashtata-sedmitsa.html", "text": "Сезонен пазар за земеделски производители ще заработи в кв. „Тракия“ в Пловдив през следващата седмица. Това съобщи за Радио „Фокус“ – Пловдив районният кмет Костадин Димитров. По думите му пазарът е позициониран до блок 127 и е с капацитет пет маси, на които стоката си ще могат да продават около десет производители. „Пазарът ще е активен по време на летния сезон. Ако гражданите проявят интерес, дейността му ще бъде подновена и за следващия активен селскостопански сезон през 2018 година“, каза Костадин Димитров. Той припомни, че от миналата година масите за търговия на регистрираните български производители на общинските пазари в Пловдив бяха специално обозначени. Мярката бе въведена с цел да се стимулира родното производство и в същото време клиентите да се ориентират бързо при желание от тяхна страна да изберат традиционния вкус и свежест на родните плодове и зеленчуци.\r\nТони МИХАЙЛОВ", "date": "2017-06-08", "title": "Пловдив: Сезонен пазар за земеделски производители ще заработи в кв. „Тракия“ през следващата седмица"}
{"url": "http://www.focus-news.net/news/2017/06/08/2402999/futbol-rikardo-rodriges-stava-igrach-na-milan.html", "text": "Защитникът на националния отбор на Швейцария Рикардо Родригес подписа договор с Милан, предаде  La Gazzetta dello Sport.\r\nСпоразумението с 24-годиншият футболист ще бъде до 2021 г.  Виктор Турмаков", "date": "2017-06-08", "title": "Футбол: Рикардо Родригес става играч на Милан"}
{"url": "http://www.focus-news.net/news/2017/06/08/2402993/afp-katarskata-mediya-al-dzhazira-saobshtava-che-e-podlozhena-na-kiberataka.html", "text": "Катарската медия „Ал Джазира“ съобщи, че е подложена на мащабна кибератака, насочена срещу всичките ѝ системи, предаде  AFP.\r\n„Ал Джазира“ е под кибератака срещу всичките ѝ системи, интернет сайтове и платформи в социалните медии“, пише медията в официалния си профил в социалната мрежа „Туитър“.  Виктор Турмаков", "date": "2017-06-08", "title": "AFP: Катарската медия „Ал Джазира“ съобщава, че е подложена на кибератака"}
{"url": "http://www.focus-news.net/news/2017/06/08/2403000/inzh-daniel-panov-veliko-tarnovo-e-utvardena-turisticheska-destinatsiya-i-poddarzha-edin-ot-nay-dalgite-letni-sezoni.html", "text": "Велико Търново е утвърдена туристическа дестинация и поддържа един от най-дългите летни сезони. Това каза за Радио „Фокус“ кметът на Общината инж. Даниел Панов. Той добави, че Велико Търново провежда ежегодно над 1 140 културни и образователни събития. „Старата столица предлага и маршрути и обекти, и най-вече културни събития през цялата година. Градът е признат и утвърден лидер в представянето на България като престижна и желана дестинация на културния туризъм и всяка година в нашия град се провежда едно от международните изложения за културен туризъм в Европа. Предстои ни през този сезон да реализираме поредица от атрактивни и много културни събития, които със сигурност имат принос за устойчивия ръст на туризма през последните пет години“, обясни кметът. \r\nИнж. Даниел Панов отбеляза, че Велико Търново е предпочитан град и еталон за добър живот не само през летните месеци, но и за постоянно пребиваване. По думите му доказателство за това са многобройните младежи, които избират да учат и да се развиват именно там. Кметът обърна внимание и на това, че градът предлага възможности за старт на кариерата, за което свидетелстват новостартиращите компании в областта на високите технологии.", "date": "2017-06-08", "title": "Инж. Даниел Панов: Велико Търново е утвърдена туристическа дестинация и поддържа един от най-дългите летни сезони"}
{"url": "http://www.focus-news.net/news/2017/06/08/2403001/12-sluzhiteli-na-izpalnitelna-agentsiya-avtomobilna-administratsiya-i-dvama-sobstvenitsi-na-avtoshkoli-sa-arestuvani-za-prodazhba-na-shofyorski-knizhki-obzor.html", "text": "След сигнал и разработка на Главна дирекция „Борба с организираната престъпност“ (ГДБОП) е образувано досъдебно производство за това, че в Изпълнителна агенция „Автомобилна администрация“ действа организирана престъпна група, създадена с користна цел и извършваща престъпления по служба и пасивен и активен подкуп. До настоящия момент са задържани 14 лица, 12 от тях са служители на областен отдел към Изпълнителна агенция „Автомобилна администрация“, а двама от задържаните са собственици на автошколи. Групата се е занимавала с продажба на шофьорски книжки. \r\nГоворителят на главния прокурор Румяна Арнаудова съобщи пред журналисти, че за събиране на доказателства по това разследване са използвани и разрешени от Специализирания наказателен съд специални разузнавателни средства. Тя уточни, че в хода на разследването е било установено, че в деня, в който са определени предварително дати за провеждане изпити, се тегли жребий между изпитващите служители и всеки от тях получава броя на лицата и съответната автошкола, която в същия ден ще проведе изпита. По думите ѝ е установено, че пари се дават на инструктора и на изпитващия от онези лица, които не притежават в достатъчна степен правоспособност за управляване на МПС. Според нея един от задържаните е казал: \"Ние пари от тези, които могат да карат, не вземаме\". Според нея общо в задържаните служители на Изпълнителната агенция са открити парични средства в различни валути в размер на повече от 115 хиляди лева, като продължават да се извършват претърсвания и изземвания, така че сумата, която според тях е генерирана от престъпната дейност на групата, може да се увеличи.\r\nИван Гешев, административен ръководител на Специализираната прокуратура, каза, че Организирането на престъпна група, занимаваща се с продажба на шофьорски книжки, застрашава националната сигурност, защото така на пътя попадат хора, които нямат умения за моторни превозни средства. По думите му е бил манипулиран жребият, за да може конкретният изпитващ инспектор от Изпълнителна агенция „Автомобилна администрация“ да e за изпитващи за точно определени автошколи. Според него Корупционните схеми са били с малки суми, но редовно, като обичайната сума е била между 50 и 100 лв. и се е генерирала доста голяма сума на годишна база. Гешев съобщи, че групата се разследва за период от януари 2016 г. до момента на задържането. По думите му има информация за 15 случая, при които има отказано да се издаде свидетелство за правоспособност, защото служителите на КАТ са установили, че документите за образование на кандидатите са неистински.\r\nДиректорът на ГДБОП – главен комисар Ивайло Спиридонов съобщи, че има данни за водачи, които са взели книжка след подкуп, които тепърва ще бъдат разпитвани. Според него вероятно част от сумите са били изплащани за това определен кандидат да се падне при определен изпитващ. Спиридонов посочи, че акцията е осъществена със съдействието на Министерството на транспорта. По думите му пътният травматизъм навсякъде по света е във връзка с учебния процес и от изпитите, които се полагат от лицата, които желаят да управляват на пътя. \r\nПо-рано през деня от транспортното министерство съобщиха, че със сигурност ще настъпят промени в ДАИ. \r\nСтефан ПЕТРОВ", "date": "2017-06-08", "title": "12 служители на Изпълнителна агенция „Автомобилна администрация“ и двама собственици на автошколи са арестувани за продажба на шофьорски книжки (ОБЗОР)"}
{"url": "http://www.focus-news.net/news/2017/06/08/2402986/the-hill-dzheyms-komi-opredeli-statiite-za-vrazkite-mezhdu-ekipa-na-donald-tramp-i-rusiya-za-pochti-iztsyalo-pogreshni.html", "text": "По време на изслушването си пред комисията на Сената на САЩ за разузнаването уволненият директор на ФБР Джеймс Коми заяви, че статията на „Ню Йорк Таймс“ от февруари, според която е имало сблъсък на интереси между екипа на президента на САЩ Доналд Тръмп и Русия, са „почти изцяло погрешни“, предаде  The Hill.\r\nНа 14 февруари вестникът излезе със заглавие „Асистенти от предизборната кампания на Тръмп са имали постоянни контакти с руското разузнаване“.  Коми посочи, че статиите в медиите, основани на изтекла класифицирана информация са неточни.\r\n„Има много, много истории основани върху … хммм … много неща, но тези за Русия са много погрешни“, заяви Коми.  Виктор Турмаков", "date": "2017-06-08", "title": "The Hill: Джеймс Коми определи статиите за връзките между екипа на Доналд Тръмп и Русия за „почти изцяло погрешни“"}
{"url": "http://www.focus-news.net/news/2017/06/08/2403002/pier-moskovisi-kreditorite-na-gartsiya-ne-tryabva-da-si-igrayat-s-oganya.html", "text": "Според европейския комисар за финансите и икономиката Пиер Московиси кредиторите на Гърция „не трябва да си играят с огъня“ относно програмата за облекчаване на дълга на страната, пише Ekathimerini.\r\nФинансовите министри от еврозоната ще се срещнат следващия понеделник да обмислят мерките за облекчаване на дълга, но постигането на споразумението не е сигурно, защото Германия е срещу предоставянето на помощ за Атина.\r\n„Все още не сме там“, заяви Московиси, добавяйки, че е „логично“ МВФ да остане на преговорите. Той добави, че страната достига до границите на това, което обществото ѝ може да приеме.  Виктор Турмаков", "date": "2017-06-08", "title": "Пиер Московиси: Кредиторите на Гърция не трябва да си играят с огъня"}
{"url": "http://www.focus-news.net/news/2017/06/08/2403019/dobrich-izlozhba-nakitite-na-balgarkata-traditsii-v-nov-oblik-predstavyat-v-darzhavniya-kulturen-institut-kulturen-tsentar-dvoretsa.html", "text": "Изложба „Накитите на българката – традиции в нов облик“ представят в Държавния културен институт – Културен център (ДКИ-КЦ) „Двореца“ в Балчик. Това съобщи Галя Георгиева, мениджър „Културни и специални събития“ в Архитектурно-парковия комплекс на морския бряг, предаде кореспондентът на Радио „Фокус” – Варна. Изложбата е подредена в галерия „Тунела“ във Вила „Тихото гнездо“ и ще бъде официално открита утре – 9 юни, в 19.00 часа. Представят я ДКИ-КЦ „Двореца“, Етнографската къща в Балчик и група художници-приложници, майстори на български художествени занаяти от Варна и региона. Изложбата представлява експозиция с автентични, традиционни накити и носии на българката от добруджанската етническа територия. „Посетителите могат да разгледат атрактивна колекция и изработка на накити уникати от български майстори - бижута от естествена кожа- филигранна декорация, атрактивни бижута от рог, бижута-витражно стъкло и кристал, шалове и аксесоари от естествена вълна, днес задължителен елемент в облеклото на модерната, елегантна българка, жена със стил и индивидуалност“, посочи Галя Георгиева. Предоставените от „Етнографска къща - Балчик“ женски носии и украси, като трепки, прочелници, пафти, колан и гривни, са автентични. Красивите стари български носии и накити се превръщат в разказвачи за живота на възрожденските българи. И варненски майстори на художествени занаяти, които носят духа на отминали епохи и новаторството на нашето съвремие, представят в тази изложба своето творчество. Произведенията носят посланието на древните занаяти, запазили са тайната сила на въздействие чрез използване на естествени материали, ръчна изработка и вложена позитивна енергия. Топлината и вълшебната сила на майсторите, усещането за магичната нишка от сърцето към сръчността на ръцете, преливат в свободата на творческия дух. Автори са Фамилия Фотеви, които се занимават с обработка на кожа и изработка на уникати бижута и аксесоари, Хари Борисов - бижута, ювелирна колекция рог и седеф, Диана Раданова - авторски бижута от топено стъкло, Веселинка Кръстева - аксесоари, накити от вълна-плъсти, филц, и Силвия Стоянова - аксесоари, накити от вълна-плъсти, филц. Изложбата може да бъде разгледана до 24 юни тази година. \r\nЖулиета НИКОЛОВА", "date": "2017-06-08", "title": "Добрич: Изложба „Накитите на българката – традиции в нов облик“ представят в Държавния културен институт – Културен център „Двореца“"}
{"url": "http://www.focus-news.net/news/2017/06/08/2403022/veliko-tarnovo-vlizane-vav-vatreshnostta-na-krepostta-ryahovets-kray-gorna-oryahovitsa-predvizhdat-arheologicheskite-prouchvaniya-prez-nastoyashtiya-sezon.html", "text": "Влизане във вътрешността на крепостта „Ряховец“ край Горна Оряховица предвиждат археологическите проучвания през настоящия сезон. Реалните дейности по обекта вече стартираха, поясни за Радио „Фокус“ – Велико Търново археологът, който ръководи дейностите в региона Илиян Петракиев. Той посочи, че в момента се извършва почистване на терена, както и заснемане на това, което е запазено. „Идеята ни през тази година е да си продължим работата при Западната порта, която започнахме през предния археологически сезон. Предвиждаме и да продължим работата при т.нар. от нас „пазарно площадче“, което разкрихме пак през 2016 година. Ще работим и в един нов участък, във вътрешността на крепостта, където предполагаме, че съществува верижна сграда, част, от която личи и на съвременния терен. Така, че през тази година ще проверим какво всъщност е това, което се вижда“, обясни археологът. Той допълни и, че се предвижда да се работи и в района на южното предградие, ако остане време за това. „Искаме да направим аналогия между живота вътре в крепостта и в предградието – дали той се развива синхронно, по едно и също време, или има някакви разлики във времето на обитаване на двете места. Това ще покажат проучванията през настоящата година“, отбеляза Илиян Петракиев. Археологическият сезон през 2017 година ще продължи 30 дни, като това е най-дългият период след възстановяването на разкопките в региона през 2015 година.\r\n„Фокус“ припомня, че от 2015 година обектът има статут с категория „национално значение“.", "date": "2017-06-08", "title": "Велико Търново: Влизане във вътрешността на крепостта „Ряховец“ край Горна Оряховица предвиждат археологическите проучвания през настоящия сезон"}
{"url": "http://www.focus-news.net/news/2017/06/08/2403023/stara-zagora-obshtobalgarski-komitet-vasil-levski-v-kazanlak-podgotvya-spetsialna-programa-po-povod-180-godishninata-ot-rozhdenieto-na-apostola.html", "text": "Структурата на Общобългарски комитет „Васил Левски\" в Казанлък подготвя специална програма по повод 180-годишнината от рождението на Апостола. Това каза за Радио „Фокус“ Косьо Зарев, член на Комитета. Той поясни, че в рамките на програмата ще бъде представена неговата книга „Васил Левски в Казанлъшката розова долина“. „Много пъти Левски идва в хана на Баба Гана облечен като розотърговец и затова реших да озаглавя книгата така. По повод годишнината тематична лекция ще изнесе проф. Петко Петков от Великотърновския университет.\r\nС изложба „Живот и дело на Васил Левски“ на витрините на Информационния център ще гостува Национален музей „Васил Левски“. Една част от тази изложба ще представи  дейността на Левски в Казанлъшкия край.\r\nСлавяна ГАЙДАРОВА", "date": "2017-06-08", "title": "Стара Загора: Общобългарски комитет „Васил Левски\" в Казанлък подготвя специална програма по повод 180-годишнината от рождението на Апостола"}
{"url": "http://www.focus-news.net/news/2017/06/08/2403021/afp-politsiyata-e-izpolzvala-salzotvoren-gaz-sreshtu-protestirashtite-v-maroko.html", "text": "Полицията е използвала сълзотворен газ по време на сблъсъци между нея и демонстранти в мароканския град Ал Хосейма, епицентър на протестното движение, разтърсило северните части на страната през последните месеци, предаде  AFP.\r\nСълзотворният газ е бил изстрелян срещу десетки младежи, които са мятали камъни срещу полицията по улиците на града.  Виктор Турмаков", "date": "2017-06-08", "title": "AFP: Полицията е използвала сълзотворен газ срещу протестиращите в Мароко"}
{"url": "http://www.focus-news.net/news/2017/06/08/2403024/zam-ministar-denitsa-nikolova-200-mlnlv-shte-badat-vlozheni-v-obnovyavane-i-konservatsiya-na-kulturno-istoricheskoto-nasledstvo-na-teritoriyata-na-balgariya.html", "text": "Можем да създаваме устойчив туризъм в България. Това заяви на брифинг в курортния комплекс \"Златни пясъци\" заместник-министърът на регионалното развитие и благоустройството и ръководител на ОПРР Деница Николова, предаде репортер на Радио „Фокус“ – Варна. Тя отбеляза, че устойчивият туризъм е вследствие от множество усилия на различни заинтересовани страни – на частния сектор, държавата, местната власт. „Заедно и обединени да успяваме да постигнем по-голям ефект и по-голяма видимост за България от гледна точка на нашия туризъм и това, което предлагаме като туристически продукт и услуга - в тази връзка Министерството на регионалното развитие и благоустройството подкрепя с всички възможни сили всяка една инициатива, която касае развитието на туризма в България. Немалко направихме в последните години по отношение на културно-историческото наследство и това да покажем, че България е видима със своята история и е на трето място по културно-историческо наследство в Европа. Средствата, които отделихме в размер на 247 млн. лева за обновяване на 145 туристически атракции на територията на страната, показаха своя видим ефект и върху туризма, и върху това да имаме все повече туристи, които са насочени към културния туризъм на страната, а не просто да посетят един обект и да изкарат една хубава почивка“, заяви зам.-министър Николова. Тя добави, че министерството ще продължи да работи в тази посока, като се предвижда в периода до 2020 година да бъдат вложени още 200 млн. лева в развитието на туризма от гледна точка на обновяване и консервация на културно-историческо наследство на територията на България. „Много се радвам, че с местната власт можем заедно да развиваме и курортния комплекс, но и целия регион, с подкрепата на различни инвестиции и с ресурса, с който разполагаме за допълнително развиване на инфраструктурата  и подпомагане на процеса,  да направим по-видим курорта и по-лесно достъпен най-вече. Даваме своите усилия в това да подобряваме транспортните връзки, пътната инфраструктура, влагаме усилия в това да се преборим и с различните природни дадености на региона от гледна точка и на свлачищни процеси“, заяви Деница Николова. Във връзка с годишнината на курорта тя пожела успешен сезон, а всеки следващ да бъде по-добър от предходния.\r\nМарияна ВАЛЕНТИНОВА", "date": "2017-06-08", "title": "Зам.-министър Деница Николова: 200 млн.лв. ще бъдат вложени в обновяване и консервация на културно-историческото наследство на територията на България"}
{"url": "http://www.focus-news.net/news/2017/06/08/2403025/pazardzhik-zapochna-podgotovkata-za-velingradski-praznitsi-na-kulturata-2017.html", "text": "В малката заседателна зала на Община Велинград се проведе среща на организационния комитет за Велинградски празници на културата 2017 година. Това съобщи за Радио „Фокус” – Пазарджик Бояна Кирилова от общинската администрация. Тя обясни, че на срещата е представена за разглеждане и обсъждане проектопрограмата на „Велинградски празници на културата - 2017 г.”, които са неизменна част от Културния календар на Община Велинград. „Тази година те ще бъдат 9 дни, като тяхно продължение ще са събитията включени в културния афиш за месеците: юли, август и септември”, уточни Кирилова. Тя допълни, че са коментирани и доуточнени част от мероприятията, както и часовете им. На втора среща, която ще се проведе на 14 юни, ще се реши окончателно каква ще е програмата и тя ще бъде обявена.\r\nВаня НИКОЛОВА", "date": "2017-06-08", "title": "Пазарджик: Започна подготовката за „Велинградски празници на културата – 2017“"}
{"url": "http://www.focus-news.net/news/2017/06/08/2403026/daily-mail-shvedski-turist-e-arestuvan-v-balgariya-za-predpolagaemo-napadenie.html", "text": "Шведски турист беше арестуван в България, след като беше обвинен, че е ритнал в главата камериерка в хотел, предава британското издание Daily Mail.\r\nКадри от охранителна камера, заснети на 3 юни, показват как чужденецът говори на камериерката преди тя да се наведе, за да почисти пода. След това шведът ѝ рита главата.\r\n65-годишната жена е изпаднала в безсъзнание и е пострадала челюстта ѝ.\r\nЧуждестранният турист беше арестуван и освободен, след което обаче беше задържан отново след обществено недоволство. Цветан Петров", "date": "2017-06-08", "title": "Daily Mail: Шведски турист е арестуван в България за предполагаемо нападение"}
{"url": "http://www.focus-news.net/news/2017/06/08/2403020/ministar-nikolina-angelkova-prodalzhavame-da-rabotim-aktivno-za-namalyavane-na-administrativnata-tezhest-v-sektor-turizam-i-ogranichavane-na-siviya-sektor.html", "text": "Министерството на туризма продължава да работи активно за намаляване на административната тежест в сектора и ограничаване на сивия сектор. Това заяви на брифинг в курортния комплекс \"Златни пясъци\" министърът на туризма Николина Ангелкова, предаде репортер на Радио „Фокус“ – Варна. Министър Ангелкова отбеляза, че министерството отчита важността на курортите при формирането на устойчив растеж в отрасъла и в тази посока са ориентирани значителна част от промените в Закона за туризма, които бяха подложени на широко обществено обсъждане. По думите на министър Ангелкова една от най-важните корекции е да се обмисли премахване на прекатегоризацията на местата за настаняване и заведенията за хранене и развлечения. За целта се предвижда част от документите, необходими на фирмите, да се осигуряват чрез министерството. „Подготвя се и въвеждането на специален институт за отнемане на звезди, ако обектите не отговарят на изискванията на закона. Предстои да се уточнят правилата за тази промяна, след като промените в нормативната база станат факт“, допълни министър Николина Ангелкова. Ще бъде засилен контролът, за да се повиши качеството на услугите и страната ни да бъде по-привлекателна като целогодишна дестинация. Предвижда се и създаването на туристически инспекторат като звено към институцията, което ще е натоварено с контролни функции по регламентираните от Закона за туризма дейности, стана ясно от думите на министъра. Николина Ангелкова заяви, че за визията на туризма у нас е много важно как се стопанисват морските плажове от наематели и концесионери. Тя припомни, че само за месец неохраняемите морски плажове са намалени от 103 на 93. Във Варненска област неохраняемите плажове са 23. \r\nМарияна ВАЛЕНТИНОВА", "date": "2017-06-08", "title": "Министър Николина Ангелкова: Продължаваме да работим активно за намаляване на административната тежест в сектор \"Туризъм\" и ограничаване на сивия сектор"}
{"url": "http://www.focus-news.net/news/2017/06/08/2403028/ria-novosti-spetsialniyat-predstavitel-na-ruskiya-prezident-za-blizkiya-iztok-i-stranite-ot-afrika-obsadi-s-balgarskiya-poslanik-situatsiyata-v-blizkiya-iztok.html", "text": "Михаил Богданов, специалният представител на президента на Руската Федерация Владимир Путин за Близкия Изток и страните от Африка, прие посланика на Република България Бойко Коцев по негова молба, съобщи агенция РИА Новости.\r\nБогданов, който е и руският заместник-министър на външните работи, обсъди с Коцев ситуацията в Близкия Изток и Северна Африка с акцент на развитието на ситуациите в Сирия, Ирак и Либия. Цветан Петров", "date": "2017-06-08", "title": "РИА Новости: Специалният представител на руския президент за Близкия Изток и страните от Африка обсъди с българския посланик ситуацията в Близкия Изток"}
{"url": "http://www.focus-news.net/news/2017/06/08/2402988/beliyat-dom-donald-tramp-ne-e-lazhets.html", "text": "Прессекретарят на Белия дом Сара Хъкаби Сандърс заяви, че президентът на САЩ Доналд Тръмп „не е лъжец“ , опровергавайки думите на бившия директор на ФБР Джеймс Коми, поставили под съмнение доверието към държавния глава, предаде  The Hill.\r\n„Мога със сигурност да кажа, че президентът не е лъжец“, заяви Сандърс. „Смятам, че е обидно дори и задаването на подобен въпрос“, добави тя.  Виктор Турмаков", "date": "2017-06-08", "title": "Белият дом: Доналд Тръмп не е лъжец"}
{"url": "http://www.focus-news.net/news/2017/06/08/2403029/sport-zashtitnikat-na-volfsburg-rikardo-rodriges-ofitsialno-premina-v-milan.html", "text": "Защитникът на германския футболен отбор Волфсбург Рикардо Родригес официално премина в италианския клуб Милан, предава „Газета.ру“.\r\nШвейцарецът премина медицински преглед, а след това подписа договор до лятото на 2021 г.\r\nПрез изминалия сезон на германската Бундеслига Родригес изигра 24 мача, в които вкара два гола.", "date": "2017-06-08", "title": "Спорт: Защитникът на Волфсбург Рикардо Родригес официално премина в Милан"}
{"url": "http://www.focus-news.net/news/2017/06/08/2403030/ria-novosti-v-moskva-pod-vlak-zagina-vnuchkata-na-nikita-hrushchov.html", "text": "Внучката на бившия Председател на Съвета на министрите на СССР Никита Хрушчов, Юлия падна под влак в столицата Москва и загина, съобщава агенция РИА Новости, позовавайки се на източник от правоохранителните органи.\r\n77-годишната Юлия загина вследствие на тежки наранявания в резултат на сблъсък с влак на гара „Солнечная“.\r\nЮлия Хрушчова е родена през 1940 г. в семейството на Леонид Хрушчов, син на съветския ръководител Никита Хрушчов. След като Леонид изчезна безследно, лидерът на СССР осинови Юлия. Цветан Петров", "date": "2017-06-08", "title": "РИА Новости: В Москва под влак загина внучката на Никита Хрушчов"}
{"url": "http://www.focus-news.net/news/2017/06/08/2402955/ahram-poslanikat-na-katar-v-egipet-napusna-stranata-v-srok-sled-kato-dvete-strani-prekasnaha-diplomaticheski-otnosheniya.html", "text": "Посланикът на Катар в Египет Сейф бин Мокадем ел Боянан напусна Кайро в сряда вечерта, завръщайки се в Доха, след като изтече 48-часовият срок, поставен от Египет, след като двете страни прекъснаха дипломатическите отношения помежду си, пише   Ahram.\r\nИзточници от силите за сигурност посочиха, че посланикът е напуснал Кайро за Истанбул, откъдето ще се прикачи за Доха, понеже правителството на Египет наложи забрана за полетите за Доха.  Виктор Турмаков", "date": "2017-06-08", "title": "Ahram: Посланикът на Катар в Египет напусна  страната в срок, след като двете страни прекъснаха дипломатически отношения"}
{"url": "http://www.focus-news.net/news/2017/06/08/2403027/reuters-dzheyms-komi-zayavi-che-donald-tramp-go-e-uvolnil-za-da-podkopae-razsledvaneto-za-potentsialna-ruska-namesa-v-prezidentskite-izbori-v-sasht.html", "text": "Бившият директор на Федералното бюро за разследване (ФБР) Джеймс Коми обвини американския президент Доналд Тръмп, че го е уволнил в опит да подкопае разследването на ФБР за потенциално тайно споразумение между предизборния му щаб и Руската федерация, предава агенция Reuters.\r\nПо време на най-очакваното изслужване пред американския Конгрес от години Коми заяви пред депутатите, че администрацията на Тръмп лъже и клевети както него, така и ФБР.\r\nПо време на даването на показания, продължило повече от два часа, бившият директор на ФБР коментира, че вярва, че Тръмп го е насочвал да прекрати разследването срещу бившия президентски съветник по национална сигурност Майкъл Флин като част от по-широкото разследване за руска манипулация на президентските избори в Съединените американски щати през 2016 г. Цветан Петров", "date": "2017-06-08", "title": "Reuters: Джеймс Коми заяви, че Доналд Тръмп го е уволнил, за да подкопае разследването за потенциална руска намеса в президентските избори в САЩ"}
{"url": "http://www.focus-news.net/news/2017/06/08/2402995/dzheyms-komi-nyama-natisk-ot-direktorite-na-razuznavatelnite-sluzhbi-na-sasht-za-zatvaryane-na-ruskoto-razsledvane.html", "text": "По време на изслушването си пред комисията на Сената на САЩ за разузнаването уволненият директор на ФБР Джеймс Коми заяви, че не е получавал натиск от директора на ЦРУ Майк Помпео или от директора на Националната агенция за сигурност Майк Роджърс да прекрати който и да е аспект от руското разследване, пише The Hill.\r\nТака коми опроверга докладите, че президентът на САЩ Доналд Тръмп е искал от директорите на разузнавателните служби да упражнят натиск срещу Коми да отстъпи от разследването.  Виктор Турмаков", "date": "2017-06-08", "title": "Джеймс Коми: Няма натиск от директорите на разузнавателните служби на САЩ за затваряне на руското разследване"}
{"url": "http://www.focus-news.net/news/2017/06/08/2403018/dans-shte-proveryava-vazprepyatstvashtoto-saorazhenie-na-balgaro-turskata-granitsa-obzor.html", "text": "Върховна касационна прокуратура (ВКП) е разпоредила на Държавна агенция „Национална сигурност“ (ДАНС) извършване на проверка на временното възпрепятстващо съоръжение на българо-турската граница. Проверката е  заради постъпил сигнал от Велизар Енчев, съдържащ твърдения за евентуални нарушения и престъпления във връзка с изграждането на оградата. В него се посочва, че тази дейност неправомерно се осъществява от фирми на ПП „Патриотичен фронт“ при наличие на данни за „свързани лица“, както и че цените по договорите са многократно завишени. От Върховна касационна прокуратура е изискана съответната документация от областните управители на областите Хасково, Ямбол и Бургас, доколкото те предприемат и организират всички действия във връзка с проектирането, изграждането и гаранционното поддържане на временното препятстващо съоръжение. Средствата се одобряват от Министерски съвет, а изградените участъци от съоръжението преди експлоатацията им се приемат с протокол от комисия, назначена от съответния областен управител. Във връзка с проверката вицепремиерът  Валери Симеонов заяви, че фирми на ПФ не изграждат оградата по границата. Според него  трябва да се гордеем със съоръжението, което може да бъде наречено \"Великата българска стена\". Според него е нелепо да се правят словесни нападки, квалификации от хора, които не са виждали за какво става въпрос. Председателят на ПГ на ГЕРБ и заместник-председателят на партията Цветан Цветанов коментира, че е добре компетентните органи да направят съответната проверка по оградата на българо-турската граница. По думите на Цветанов това ще даде възможност да се установи дали има някакво нарушение и ако има, да бъде санкциониран този, който го е извършил. Според него, когато от БСП показват снимки от възпиращите съоръжения, не трябва да се забравят архивните кадри от възпиращите съоръжения, които те са изградили. Цветанов поясни, че тогава оградата е била паднала и е подпирана с колове. Цветанов посочи, че с оградата по границата БСП търсят повод да се задържат на вълната, отвела ги до победа на президентските избори и до това да са втора сила на парламентарните. По думите му Велизар Енчев може да бъде причислен към журналистическия нюх за разследвания на говорителя на БСП Елена Йончева. Тя от своя страна посочи, че използва инструментите на журналистиката, когато се опитва да разбере истината и не правя изводи, които не са въз основа на документи. Говорителят на БСП обяви, че на 9 юни БСП ще сезират прокуратурата и ДАНС за оградата по българо-турската граница. Йончева посочи, че едноредова ограда според това постановление номер 17 се предвижда да бъде построена само в труднодостъпните райони и по поречието на реките. Същата година на 20 ноември Главна дирекция „Гранична полиция“ с писмо нарежда на областните управители на Хасково, Ямбол и Бургас да преминат от строителството на двуредова ограда към едноредова. Тя обърна внимание, че в резултат на това фирмите, които изпълняват това строителство сами променят проекта даже и на едноредовата ограда тип Б, която е приета от МВР. Във връзка с камерите за наблюдение по границата, Йончева коментира, че от „Капитан Андреево“ до „Лесово“ от края на юни 2014 до април 2017 г., според доклада на главния инспекторат на МС, голяма част от камерите на работят. Тя поясни, че значителна част от техническите средства на системата, а именно панорамни устройства не са в изправност и не могат да бъдат използвани. След коментарите в Народното събрание вицепремиерът Валери Симеонов внесе сигнал срещу Елена Йончева за престъпления срещу националните интереси и сигурност. По думите му сигналът визира многократните изказвания на Йончева, която според него е преминала всякакви граници с конкретни указания къде работят камерите по границата и съответно и къде не работят, от коя до коя пирамида оградата е единична и откъде е двойна. Вицепремиерът Симеонов посочи, че ще иска допълнително да бъде проверено откъде Елена Йончева има достъп до доклада на Инспектората на МС, който цитира и кой й го е дал. Според него е интересен въпросът дали тя има ли нещо общо с изнасянето на кашони с пълната проектна документация за участъците от защитното съоръжение от отделните области и закарването най-вероятно в президентството. Вицепремиерът допълни, че има информация, че част от тази документация е копирана във външни частни копирни центрове. От своя страна говорителят на БСП Елена Йончева коментира, че информацията, която цитира за българо-турската граница, е публична и съществува на страницата на парламент. Йончева посочи, че й е  непонятно как един вицепремиер не е наясно с това. Елена Йончева допълни, че тази информация е оповестена в резултат на нейн въпрос относно сигурността на нашата граница по време на блиц-контрола на 3 май 2017 г. Говорителят на БСП подчерта, че контролът дори  е излъчван пряко по БНТ. По думите й след като Валери Симеонов вижда заплаха за националната сигурност, се надява камерите по границата да заработят. \r\nДеница КИТАНОВА", "date": "2017-06-08", "title": "ДАНС ще проверява възпрепятстващото съоръжение на българо-турската граница (ОБЗОР)"}
{"url": "http://www.focus-news.net/news/2017/06/08/2402965/vanshniyat-ministar-na-katar-stranata-nyama-da-izmeni-svoyata-vanshna-politika.html", "text": "Външният министър на Катар Мохамед бен Абделрахман ал Тани заяви, че страната му няма да измени своя външнополитически курс за разрешаването на конфликта, възникнал между нея и нейните съседи от Персийския залив, предаде ТАСС.\r\n„Ние не сме готови да се предадем и никога няма да се откажем от независимостта на своята външна политика“, заяви пред журналисти министърът.  Виктор Турмаков", "date": "2017-06-08", "title": "Външният министър на Катар: Страната няма да измени своята външна политика"}
