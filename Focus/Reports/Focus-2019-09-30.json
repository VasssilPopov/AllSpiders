{"url": "http://www.focus-news.net/news/2019/09/30/2703690/nadezhda-ivanova-kulturolog-savremenniyat-uchitel-tryabva-da-zadava-kulturni-modeli-na-povedenie.html", "text": "Съвременният учител трябва да задава културни модели на поведение. Това заяви културологът Надежда Иванова, ръководител на проекти, по които работи Регионалният исторически музей и Частна професионална гимназия в Добрич, и преподавател по философия на гимназисти в добруджанския град, предаде кореспондентът на  Радио „Фокус” – Варна . „Мисля ,че ако учителят се изправи със стандартната формална работа и формално водене на урока, той има доста по-големи шансове за неуспех. Обаче, ако се опитаме една тема да я преживеем емоционално, да накараме децата да направят нещо, те първо я запомнят по-добре и после тази емоция остава у тях като един доста по-дългосрочен урок, отколкото написаният в точки и подточки в учебника. Аз си мисля, че ако въобще трябва да говорим за ролята на съвременния учител, няма как да не споменем, че съвременният учител, поне според мен, не е даскалът от Възраждането, не е човекът, който гради своя авторитет на базата на това, че знае колко е дълга река Нил или че за да отидеш до Йерусалим ти трябват няколко месеца път с гемия. Съвременният учител би следвало да е авторитет по друга причина. Според мен той трябва да задава културни модели на поведение, той трябва да държи много на съпреживените биографии, той трябва да е човекът, който провокира, отваря врати, ако щете дори задава ония тънки нишки, които дават цялата картина, задават в пълнота образа на това, което децата учат или което искаме да ги накараме да научат. За мен има много, много какво да се желае по отношение на неформалните методи на обучение, дори и във формалното училище, дори във формалната образователна среда. Тъй като това е първо начин, по който децата активно се включват и после те самите желаят да научат, да бъдат част от процеса“, каза специалистът. Съвсем наскоро бе завършен исторически филм, дело на ученици от Професионална гимназия „Райко Цончев“. Научен ръководител бе Надежда Иванова. За работата си с младите хора тя сподели още: „За мен такива инициативи са нещо естествено, зависи как ще ги представи учителят, зависи как ще мотивира децата. А всъщност за тях това се оказа доста забавно. Те влязоха в роли, намериха стари костюми, намерихме една стара изоставена къща. Лицето й беше добруджанската къща, а гърбът беше изоставената къща от Северна Добруджа. Така че в един и същ двор успяхме да заснемем всички сцени. Добри хора ни дадоха куче, което беше много приятелски настроено към нас и което ние кръстихме Караман, както е в спомените на главния герой.  Истината е, че това беше преживяване, и самите снимки на видеото бяха преживяване, което децата ще си спомнят. Разбира се обрахме градинките на няколко къщи, но пък и хората, които ни посрещнаха и ни отвориха домовете и сърцата си, също бяха благодарни, за тях това също беше събитие“. Филмът, разкриващ Добруджа в периода на подписването на Крайовския договор през очите на две деца, е достъпен в социалните мрежи. Той е първата подобна продукция от ученици с познавателна цел. „Хубави са тези инициативи, затова защото в творческия процес, в процеса на работата децата осмислят нещата. Този филм върви не само със снимки, но и с адаптиран към него текст и той е много важен, защото той подлежеше няколко пъти на редакция. Това беше текст, който авторите на филма осмисляха, който те пренаписваха няколко пъти, за да могат да са максимално точни и за да могат да изразят това, което чувстват. Поставяйки се на мястото на другия човек, ти най-добре съпреживяваш“, каза още Надежда Иванова.  \r\nЖулиета НИКОЛОВА", "date": "2019.09.30", "title": "Надежда Иванова, културолог: Съвременният учител трябва да задава културни модели на поведение"}
{"url": "http://www.focus-news.net/news/2019/09/30/2703688/afp-zapochna-pogrebalnata-tseremoniya-za-bivshiya-prezident-na-frantsiya-zhak-shirak.html", "text": "В Париж започна погребалната служба за бившия президент на Франция Жак Ширак, предава  AFP . \r\nНа събитието присъстват десетки световни лидери, включително държавният глава на Руската федерация Владимир Путин и бившият американски президент Бил Клинтън, предава  AFP . \r\nЦеремонията се провежда в църквата Сен Сюлпис. В страната е обявен национален траур за бившия президент, който управляваше страната в периода 1995-2007 г.  \r\nЖак Ширак издъхна на 86-годишна възраст миналата седмица. „Президентът Жак Ширак почина тази сутрин спокойно, в обкръжението на семейството си“, съобщи на 26 септември за агенцията Фредерик Сала-Баро, зет на покойния държавен глава на Франция. \r\nНе се привеждат причини за кончината му. \r\n \r\n Тереза Герова", "date": "2019.09.30", "title": "AFP: Започна погребалната церемония за бившия президент на Франция Жак Ширак"}
{"url": "http://www.focus-news.net/news/2019/09/30/2703691/okrazhna-prokuratura-plovdiv-povdigna-obvineniya-i-zadarzha-5-litsa-za-uchastie-v-shema-za-prane-na-pari-sred-tyah-e-i-sluzhitel-na-dans.html", "text": "Окръжна прокуратура повдигна обвинения на 5 лица за участие в схема за пране на пари, сред тях е и служител на ДАНС. Това съобщи на брифинг днес окръжният прокурор Румен Попов, предаде репортер на  Радио „Фокус” - Пловдив . Още 7 лица са обявени за общодържавно издирване. Прокурор Попов съобщи още, че е разкрита схема, ръководена от софийско дружество, а указанията са давали чужди граждани. При претърсванията и изземванията са били установени стотици  новосъздадени дружества, които са получавали преводи на средства от чужбина срещу суми от по 100 лева. Лицата са били от ромски произход. Само от Пловдивско набраните лица са около 60, доказват до момента разследващите, а стотици са от цялата страна. Те са били набавяни чрез дилъри, които са събирали информацията за тях, както и копие на лична карта, а чрез viber комуникация лично собственикът на софийското дружество ги е одобрявал. Лицата са били закарвани с микробус до офиса на фирмата в София, където са подписвали документите. Чуждите лица са давали указанията колко още и какви фирми да се регистрират, като сред тях е имало дори и такива за космически технологии и др. Срещу това задържаните са получавали по 100 лева, докато в сметките на фирмите им са били наливани стотици хиляди евро, а после са били изтегляни. Набирани са били предимно неграмотни и необразовани хора. Схемата е действала близо година. „Реалният собственик на средствата е чужденец, който оперира към офшорни фирми за пране на пари”, каза прокурор Румен Попов. \r\nДо разкриването на схемата се стига след пожара в магазин за моторни масла в Пловдив на 19 август. Собственикът на запаления склад Костадин Танев сам е информирал полицията за това, че го заплашват и му е даден срок от една седмица след пожара, за да възстанови сумата от 37000 евро, които дължи на изнудвачите. При разследването е установено, че Танев е бил влязъл в контакт с лице от ромски произход, който е подписал договор с фирма в София и е получил парите като превод по сметката си, след което двамата решават да ги изтеглят. На 9 септември представители на фирмата в София и лично собственика, с три автомобила идват в Пловдив да търсят Костадин Танев. След като не го откриват стигат до неговата майка, 89-годишна жена, пребиват я и я отвличат, след което го предупреждават със съобщение, че ще запалят и магазина. За набавяне на пълните данни за собственика на магазина и семейството му спомага именно служителят на ДАНС, който прави пълно проучване и го предава към фирмата в София. \r\nПреди акцията на прокуратурата и полицията в кантората на фирмата в София е било извършено масово унищожаване на документация. Въпреки това са били открити три печата – единият на А1, другият на ЧЕЗ и третият на Комисия за финансов надзор. \r\nКъм момента са повдигнати обвинения на управителя на дружеството в София, на служителя на ДАНС, на един от тримата дилъри, които са набирали лицата, на личния шофьор на управителя, тъй като е участвал в отвличането и на единия от личната му охрана. Обявени за издирване са и автомобилите на фирмата, тъй като те са били предупредени и укрити. На всички е взета мярка за неотклонение „Задържане под стража” на първа инстанция, която не е окончателна и подлежи на обжалване. На един от петимата е наложена мярка „Парична гаранция” и забрана за напускане на страната. \r\n7 лица са обявени за общодържавно издирване – двама за участие в палежа, двама за отвличането, още един от шофьорите във фирмата и един от личната охрана на управителя. \r\n„Дружеството, което се занимава с престъпна дейност, има регистрация на ул. „Шипченски проход“ в София, а собственикът и повечето от служителите му са 85-ти набор“, каза окръжният прокурор. В интернет се представят за екип от юристи и юпита с много специализации в чужбина. Пред разследващите, обаче управителят е казал, че има средно образование. \r\nПредстои да се правят експертизи и ще се установява какъв е бил потокът от парични средства към дружеството. \r\nЦветана ТОНЧЕВА", "date": "2019.09.30", "title": "Окръжна прокуратура - Пловдив повдигна обвинения и задържа 5 лица за участие в схема за пране на пари, сред тях е и служител на ДАНС"}
{"url": "http://www.focus-news.net/news/2019/09/30/2703846/dominik-griyv-kralitsata-shte-uvolni-boris-dzhonsan-ako-toy-ne-spazi-zakona.html", "text": "Кралицата ще уволни Борис Джонсън, ако той откаже да се съобрази със закона, който изисква той да поиска удължаване на преговорите за Брекзит, заяви водещият привърженик на оставането в ЕС Доминик Грийв, цитиран от  The Independent . \r\nМеждувременно опозиционните партии се споразумяха да обсъдят планове за правителство на национално единство, което да отстрани Борис Джонсън, ако той откаже да забави Брекзит, според лидера на либералдемократите Джо Суинсън. \r\nСлед изявленията  на финасовия министър Сажид Джавид, че правителството има план да заобиколи закона за отлагане на Брекзит, като нарече законодателството „глупаво“. Доминик Гриви заяви, че премиерът ще бъде „уволнен“ от кралицата, ако не поиска забавяне. \r\nИ друг министър призна, че „не знае“ как Борис Джонсън ще извърши Брекзит до 31 октомври, но намекна, че премиерът има план за заобикаляне на закона, блокиращ Брекзит без сделка. \r\nЕстър Маквай, министърът на жилищната политика, заяви, че не  е запозната с плана на премиера за заобикаляне на закона, който има за цел да спре Великобритания да напусне ЕС без сделка на 31 октомври, но намекна, че премиерът министър има нещо в „задния си джоб, когато трябва ще го извади“. \r\nТака тя стана вторият министър за деня, който предполага, че премиерът има тайна стратегия за заобикаляне на закона, след като Саджид Джавид, финансовият министър заяви, че вярва, че знае какъв е планът. \r\n \r\n  Юлиян Марков", "date": "2019.09.30", "title": "Доминик Грийв: Кралицата ще уволни Борис Джонсън, ако той не спази закона"}
{"url": "http://www.focus-news.net/news/2019/09/30/2703686/normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на границата с Турция, съобщи за  Радио „Фокус“ – Бургас  дежурният на пункта. Трафикът към момента се осъществява нормално и преминаването се извършва без голямо изчакване. \r\nМария КУРТЕВА", "date": "2019.09.30", "title": "Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/09/30/2703692/ria-novosti-admiral-kaza-koya-e-nay-moshtnata-ruska-protivokorabna-raketa.html", "text": "Руската крилата ракета „Калибър“ е по-съвременна и по-бърза от „Гранит“, заяви пред  РИА Новости  бившият командващ Балтийския флот на Русия адмирал Владимир Валуев. \r\nПо неговите думи, „Калибър“ не може да бъде свалена от средства за противовъздушна отбрана. \r\nС „Гранит“ са въоръжени руските подводници от тип „Курск“ и надводни кораби. Скоростта на ракетата е по-малка от тази на „Калибър“, но те са предназначени за нанасяне на удари по надводни кораби и самолетоносачи. Има такава тактика за водене на бойни действия: първо се вадят от строя корабите с противоракетни системи, след това корабите за защита на самолетоносача, а накрая основният удар с „Гранит“ се нанася по самия самолетоносач“, обяснява Валуев. \r\nПо-рано китайските медии съобщиха, че руските ракети „Гранит“ имат най-голям потенциал за борба с американските авионосни групировки. \r\n \r\nПревод и редакция:", "date": "2019.09.30", "title": "РИА Новости: Адмирал каза коя е най-мощната руска противокорабна ракета"}
{"url": "http://www.focus-news.net/news/2019/09/30/2703689/80-godishna-peshehodka-e-blasnata-ot-lek-avtomobil-v-montana.html", "text": "80-годишна пешеходка е блъсната от лек автомобил в Монтана. Това съобщиха от  ОДМВР - Монтана . Инцидентът е станал на 29 септември 2019 г. около 14.20 часа на бул. „Парта“ в района на супармаркет. Лек автомобил „Пежо 307\", управляван от 45-годишен мъж, при движение от на заден ход е блъснал неправилно пресичащата от лявата страна платното пешеходка. Водачът на автомобила е изпробван с алкотест за употреба на алкохол, като пробата е отрицателна. В резултат пострадалата пешеходка е настанена в ортопедично отделение на МБАЛ - Монтана с контузия на главата, комоцио и счупена ябълката на дясна раменна кост, но без опасност за живота. Местопроизшествието е посетено от оперативно-следствена група на РУ - Монатна. По случая е образувано досъдебно производство.", "date": "2019.09.30", "title": "80-годишна пешеходка е блъсната от лек автомобил в Монтана"}
{"url": "http://www.focus-news.net/news/2019/09/30/2703687/ministarat-na-otbranata-na-sarbiya-albantsite-gi-e-strah-ot-srabska-lista-i-vuchich.html", "text": "Министърът на отбраната на Сърбия Александър Вулин призова косовските сърби да гласуват за „Сръбска листа“ на изборите в Косово на 6 октомври. Той посочи, че гласът за тази партия означава глас за връзките с Белград и правителството на Сърбия, пише електронното издание на прищинския ежедневник  Gazeta Express . \r\nВулин заяви пред белградския телевизионен канал „ТВ Пинк“, че властите в Прищина се страхуват от „Сръбска листа“, защото знаят, че тази политическа формация ще иска да поддържа добри отношения с Белград. \r\n„Албанците се страхуват от „Сръбска листа“ и честно казано, се страхуват от сръбския президент Александър Вучич. „Сръбска листа“ в сътрудничество с Белград винаги ще бъде със своя народ и правителството“, отбеляза министърът. „Всички тези, които се опитват да спечелят гласове от албанците и да се представят измамно за представители на сърбите, за да влязат в парламента на Косово, утре ще подкрепят правителството на албанците и няма да работят за Сърбия“, подчерта Вулин. \r\n \r\nПревод и редакция:", "date": "2019.09.30", "title": "Министърът на отбраната на Сърбия: Албанците ги е страх от „Сръбска листа“ и Вучич"}
{"url": "http://www.focus-news.net/news/2019/09/30/2703696/shesto-osnovno-uchilishte-sveti-nikola-v-stara-zagora-organizira-den-na-otvorenite-vrati-po-povod-praznika-na-grada.html", "text": "По повод 5 октомври – Ден на Стара Загора, Шесто основно училище „Свети Никола“ организира Ден на отворените врати. Това съобщиха от пресцентъра на  Община Стара Загора . На 4 октомври от 12.00 часа едно от най-старите старозагорски училище ще отвори врати за посетители. \r\nВсеки желаещ може да надникне в класни стаи, да разгледа фоайетата и актовата зала, да се запознае с историята на училището.  \r\nГостите ще могат и да наблюдават как протича избран от тях учебен час. Родители, бъдещи ученици, баби и дядовци ще могат да се запознаят с творческите постижения на учениците и да усетят позитивната атмосфера в училище, уверяват от ръководството. \r\nШесто основно училище е наследник на първото светско взаимно училище в Стара Загора. В далечната 1841 г. даскал Атанас Иванов открива първото взаимно новобългарско светско училище. То се помещава в сградата на килийното училище към църквата „Свети Никола” и приема нейното име. През 1850 г. била построена специална сграда за нуждите на школото. Постепенно Светиниколското училище се утвърждава като водещо в града, тази тенденция, продължава и до днес.  В него са учили Апостолът на свободата - Васил Левски, героите от Старозагорското въстание - братя Жекови и Кольо Ганчев. Тук е учителствал и Петко Рачов Славейков, който оглавява градската управа след освобождението на Стара Загора през 1877 г.  \r\nДнес в Шесто основно училище „Свети Никола“ се обучават 1040 ученици. То продължава да бъде водещо, достъпно и привлекателно средище на писмеността и духовността с модерна техническа база и обновена училищна сграда.", "date": "2019.09.30", "title": "Шесто основно училище „Свети Никола“ в Стара Загора организира Ден на отворените врати по повод празника на града"}
{"url": "http://www.focus-news.net/news/2019/09/30/2703693/bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.09.30", "title": "Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/09/30/2703694/tyaloto-na-71-godishen-mazh-e-namereno-na-krastovishte-v-elin-pelin.html", "text": "Тялото на 71-годишен мъж е намерено на кръстовище в Елин Пелин. Това съобщиха от  ОДМВР - София . Сигналът е подаден около 23.00 часа на 27 септември в ОДМВР - София. Съобщено е, че при извършване на обход, автопатрул на РУ - Елин Пелин е установил на кръстовище в града лежащ на пътното платно мъж в безпомощно състояние. Екип на Спешна помощ е констатирал смъртта му. При извършения оглед на местопроизшествието е установена самоличността на починалия - на 71 години от самоковското село Ковачевци. По случая е образувано досъдебно производство.", "date": "2019.09.30", "title": "Тялото на 71-годишен мъж е намерено на кръстовище в Елин Пелин"}
{"url": "http://www.focus-news.net/news/2019/09/30/2703697/60-godishen-velosipedist-e-zaginal-pri-katastrofa-v-selo-ravno-pole.html", "text": "60-годишен велосипедист е загинал при катастрофа в село Равно поле. Това съобщиха от  ОДМВР - София . Сигналът за инцидента е подаден около 20.57 часа на 29 септември в РУ - Елин Пелин. На място в селото е установено, че 60-годишен велосипедист е бил блъснат от лек автомобил „Пежо 208“, вследствие на което е починал. Водачът на автомобила е тестван за употреба на алкохол и наркотични вещества, резултатите му са отрицателни. По случая е образувано досъдебно производство.", "date": "2019.09.30", "title": "60-годишен велосипедист е загинал при катастрофа в село Равно поле"}
{"url": "http://www.focus-news.net/news/2019/09/30/2703699/okrazhnata-prokuratura-vav-varna-predade-na-sad-23-godishen-mazh-obvinen-za-ubiystvo-v-selo-staro-oryahovo.html", "text": "Окръжната прокуратура във Варна внесе обвинителен акт във Варненския окръжен съд за убийство по особено мъчителен начин и с особена жестокост. Това съобщиха от пресцентъра на  Апелативна прокуратура - Варна . Подсъдим за квалифицираното убийство е 23-годишният Тодор Т., а жертва на тежкото умишлено престъпление е 70-годишният му съселянин Недялко Г.  \r\nНа 8 февруари тази година около 17.00 часа в магазин в село Старо Оряхово, пред който имало няколко маси, се засекли Тодор, известен сред съселяните си с прякора Лудия, и Недялко. 70-годишният мъж работел като пастир. Всяка сутрин преди работа пиел кафе пред магазина, а вечер работодателят му го оставял пак там. След като Тодор забелязал присъствието на пастира, споделил на свидетел по делото, с когото пиели бира, че се дразни от Недялко, че му „има зъб“ и ще го набие.  \r\nОколо 20.30 часа пристигнал друг свидетел по делото, когото Недялко почерпил. Половин час по-късно помолил съселянина си да го придружи до дома му, тъй като бил употребил значително количество алкохол. Мъжът го оставил в изоставена тухлена постройка, в която живеел 70-годишният Недялко.  \r\nПо-късно от магазина си тръгвал и подсъдимият, минал пред дома на сестра си, взел от навеса с дървата за огрев дърво с дължина около метър и половина и отишъл в дома на Недялко. Тодор влязъл в къщата, видял жертвата си, която била с гръб, и започнал да му нанася удари с дървото по гърба. Част от дървения кол се счупил от ударите. Недялко направил опит да го издърпа от ръцете на Тодор, но не успял. Разгневен, 23-годишният продължил побоя над възрастния мъж с юмруци по лицето и главата. Когато Недялко спрял да мърда, извлачил тялото му на двора и го захвърлил заедно с вещите му. Започнал да чупи дървените плоскости, с които били закрити прозорците, изкъртил и вратата, като забил кола в нея.  \r\nТройната съдебномедицинска експертиза сочи като причина за смъртта механичната асфикция от аспирация на кръв в дихателните пътища и белите дробове на убития Недялко, причинена от кръвоизлив от разкъсаните съдове при счупването на костите на лицевата част на черепа.  \r\nАвторството на деянието се доказва освен от признанията на подсъдимия, и от ДНК-експертизите на веществени доказателства. Единственото смекчаващо вината на Тодор Т. обстоятелство е неговото чисто съдебно минало. \r\nПредстои делото срещу 23-годишния Тодор да бъде насрочено за разглеждане във Варненския окръжен съд. Наказанието за престъплението е лишаване от свобода от 15 до 20 години, доживотен затвор или доживотен затвор без замяна.", "date": "2019.09.30", "title": "Окръжната прокуратура във Варна предаде на съд 23-годишен мъж, обвинен за убийство в село Старо Оряхово"}
{"url": "http://www.focus-news.net/news/2019/09/30/2703695/afp-osnovniyat-sapernik-na-gani-abdula-obyavi-pobeda-na-izborite-v-afganistan.html", "text": "Абдула Абдула, основният съперник на настоящия държавен главва Ашраф Гани, обяви победа на първия тур на президентските избори в Афганистан, който се проведе през почивните дни, предава  AFP , като уточнява, че преброяването на гласовете все още не е завършило. \r\n„Ние имаме най-много гласове на тези избори“, заяви Абдула на пресконференция. \r\n„Резултатите ще бъдат обявени от ЦИК, но ние имаме най-много гласове. Няма да има втори тур на изборите“, категоричен е политикът. \r\n \r\nПревод и редакция:", "date": "2019.09.30", "title": "AFP: Основният съперник на Гани – Абдула, обяви победа на изборите в Афганистан"}
{"url": "http://www.focus-news.net/news/2019/09/30/2703502/predstoyashti-sabitiya-v-stranata-za-30-septemvri-agentsiya-fokus.html", "text": "*** \r\n София.  \r\nОт 9.30 часа на „Дондуков“ 2  ще се проведе консултативна среща на тема: Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Република Северна Македония за присъединяване към Европейския съюз.  \r\n \r\n*** \r\n София.  \r\nОт 12.00 часа в зала “Рила” в хотел Балкан е предвидена пресконференция на Нейно кралско височество Дана Фирас, принцеса на Йордания, и министър Николина Ангелкова във връзка с конференцията на тема: „Нови културни маршрути в Дунавския регион”. \r\n \r\n*** \r\n София.  \r\nОт 10.00 часа в аула „Максима“ на Университета за национално и световно стопанство ще се състои официална церемония за откриването на 99-ата учебна година в университета. \r\n \r\n*** \r\n София.  \r\nОт 10.00 ч. в Областен информационен център – София на бул. „Витоша“ № 99 Столична община организира официална церемония „Първа копка“ във връзка с дейностите по проект „Обновяване и изграждане на социални заведения на територията на Столична община” - етап 1, за обект Кризисен център „Вяра, надежда и любов”. От 11.30 ч. в район „Надежда“, ул. „Свободна“ № 30 Столична община организира официална церемония „Първа копка“ във връзка с дейностите по проекта.   \r\n \r\n*** \r\n София.  \r\nИнформационна кампания „Сърце&Бъбрек“. Направи връзка“ започва в УМБАЛ „Св. Иван Рилски“ по повод Световния ден на сърцето, който отбелязахме на 29 септември.  \r\n \r\n*** \r\n София.  \r\nОт 8.00 до 13.00 часа, в кабинет № 218, намиращ се на втория етаж в поликлиниката на ВМА специалисти ще преглеждат безплатно пациенти с проблеми с кръвното налягане. \r\n \r\n*** \r\n София.  \r\nОт 11.00 в зала „Проф. Марин Дринов“, Институтът за изучаване на населението и човека при Българска академия на науките (ИИНЧ при БАН) ще представи отпечатания сборник материали по проекта „Мерки за преодоляване на демографската криза в Република България“. \r\n \r\n*** \r\n София.  \r\nОт 17.00 ч., в галерията на ул. „Оборище“ № 5 Заместник-министърът на транспорта, информационните технологии и съобщенията Андреана Атанасова и посланикът на Индия у нас Н. Пр. Пуджа Капур ще валидират пощенска марка, посветена на Махатма Ганди.  \r\n \r\n*** \r\n София.  \r\nОт 17.30 в дворът на къща музей „П. К. Яворов“ ще се проведе Ден на поезията и музиката. \r\n \r\n*** \r\n София.  \r\nОт 11.00 часа Нов български университет открива своята 29-а академична година с тържествена церемония.  \r\n \r\n*** \r\n София.  \r\nОт 09.15 часа в Специализирания наказателен съд ще се гледа делото за реабилитация на Стоян Заптиев. \r\n  \r\n*** \r\n София.  \r\nОт 09.30 часа в Специализирания наказателен съд ще се гледа делото за престъпление по служба на Евгени Крусев. \r\n \r\n*** \r\n София.  \r\nОт 10.00 часа в Специализирания наказателен съд ще се гледа делото за организиране и ръководене на престъпна група на Симеон Танев, Добрин Добрев, Веселин Ранчев, Красимир Неделчев, Георги Георгиев и Катерина Халтъкова.  \r\n \r\n*** \r\n София.  \r\nОт 10.30 часа в Специализирания наказателен съд ще се гледа делото за молба на кумурилане на наказанията  на Деян Иванов. \r\n \r\n*** \r\n София.  \r\nОт 13.30 часа в Специализирания наказателен съд ще се гледа делото за организиране и ръководене на престъпна група на Пламен Ганев, Ердинч Хаджиев, Костадин Костадинов. \r\n \r\n*** \r\n София.  \r\nОт 13.30 часа в Специализирания наказателен съд ще се гледа делото за длъжностно присвояване в особено големи размери на Магдалена Иванова, Анна Ланкова, Димчо Митев и Младен Младенов.   \r\n \r\n*** \r\n София.  \r\nОт 14.30 часа в Специализирания наказателен съд ще се гледа делото за организиране и ръководене на престъпна група на Кирил Георгиев.  \r\n \r\n*** \r\n София.  \r\nОт 15.00 часа в Специализирания наказателен съд ще се гледа делото за организиране и ръководене на престъпна група на Николай Сирашки, Асен Макавеев, Мирослав Янакиев и Десислав Аврамов .  \r\n \r\n*** \r\n Балчик.  \r\nОт 11.30 часа се откриват изложбите „Всичко се състои в нашите сдружени сили“ и „Храм на понтийската майка на боговете – Кибела“ в Съдебна палата във връзка с Дни на отворените врати в Районен съд – Балчик.  \r\n \r\n*** \r\n Благоевград.  \r\nОт 10:00 часа пред Учебен корпус № 1 ще бъде открита новата академична година в Югозападния университет „Неофит Рилски“. Преди началото на церемонията –  в 9.50 часа ще бъдат поднесени венци и цветя пред паметника на Неофит Рилски.   \r\n \r\n*** \r\n Варна.  \r\nОт 10.00 ч. в Аулата на ИУ – Варна, ще се състои тържествено откриване на учебната 2019/2020 година за Колежа по туризъм. \r\n \r\n*** \r\n Варна.  \r\nОт 11:00 часа в Областния информационен център- Варна на Община Варна, пл. „Св. Св. Кирил и Методий“ (Козирката) във връзка с приключването  на проект „Общуване без граници“, финансиран по ОП „НОИР, съфинансирана от Европейския съюз чрез Европейските структурни и инвестиционни фондове. \r\n \r\n*** \r\n Гоце Делчев.  \r\nОт 17.30 ч. в залата на Община Гоце Делчев ще се проведе Работилници за родители „Да пораснем заедно” по програмата на Уницеф за ранното детско развитие. \r\n \r\n*** \r\n Добрич.  \r\nОт 10.00 часа ще се проведе XIII Регионален преглед на хората от третата възраст в Младежки център – Добрич. \r\n \r\n*** \r\n Добрич.  \r\nОт 19.00 часа ще се състои спектакълът „Боряна“ в Драматичен театър „Йордан Йовков“. \r\n \r\n*** \r\n Каварна.  \r\nОт 16.00 часа Общински детски комплекс открива новата учебна година.  \r\n \r\n*** \r\n Кюстендил/ с. Гюешево.  \r\nОт 10.00 часа на ГКПП „Гюешево“ стартира петата поред инициатива по международния проект \"Остани чист, кажи НЕ на корупцията\", в който участва Дирекция „Вътрешна сигурност“ към Министерството на вътрешните работи. \r\n \r\n*** \r\n Пловдив.  \r\nНа 30 септември в „Гранд Хотел Пловдив“ /“Новотел Пловдив“/ в Пловдив ще се проведе Годишната среща на Съвета на регулаторите на Балканския Консултативен Форум /БКФ/.  \r\n \r\n*** \r\n Пловдив.  \r\nОт 18.30 ч. в културен център „Тракарт“ ще бъде представят книгата „Присъдата“ – документален разказ за страдащите от множествена склероза.  \r\n \r\n*** \r\n \r\nВ 09.00 часа в зала 1 на Окръжния съд ще се проведе заседание по делото срещу заместник-кметът на Община Куклен – Костадин П. и Надежда Минчева, обвинени за нарушения при обществени поръчки.  \r\n \r\n*** \r\n \r\nВ 09.30 часа в зала 1 на Апелативния съд ще се проведе заседание по делото, с което д-р А. Н. обжалва условна присъда от 1 година лишаване от свобода с 3 години изпитателен срок и лишаване от право да упражнява лекарска професия за срок от 1 година. Тя е призната за виновна от Хасковския окръжен съд за това, че в качеството си на лекар-ординатор-педиатър в Детско отделение към МБАЛ Харманли ЕООД, причинила смъртта на бебе, настъпила на 13.04.2014 год., поради немарливо изпълнение на правно регламентирана дейност, представляваща източник на повишена опасност.  \r\n \r\n*** \r\n \r\nВ 13.30 часа в зала 1 на Районния съд ще се проведе заседание по делото срещу Рангелина Н. и Владимир К., обвинени в измама, свързана с потулване на дело за изнасилване.  \r\n \r\n*** \r\n Смолян.  \r\nЗапочва осмото издание на международния фестивал „Забранено за възрастни“, които ще се проведат в Смолян и още 19 населени места от всички 10 общини в областта. \r\n \r\n*** \r\n Смолян.  \r\nОт 9.00 часа ще започне празничната божествена света Литургия  в храм „Покров на Пресвета Богородица“,  съграден в двора на Архиерейското наместничество в Смолян. Тържественото богослужение е в чест на храмовия празник и ще бъде възглавено от Негово Високопреподобие архимандрит Висарион – архиерейски наместник на Смолянска духовна околия. В 11.00 часа ще бъде отслужен празничен водосвет, а след това ще има благословена трапеза. От 18.00 ч., ще бъде отслужена празнична Вечерня с Петохлебие. \r\n*** \r\n Стара Загора.  \r\nОт 19.00 часа ще се състои спектакълът „Нощно слънце“ в Драматичен театър – Стара Загора.   \r\n        \r\n \r\n Местни избори 2019: \r\n \r\n *** \r\n Сливен.     \r\n От 18.30 часа в Драматичен театър „Стефан Киров“ ГЕРБ - Сливен ще даде официално начало на предизборната си кампания със специално събитие, представящо основните приоритети в програмата за управление на общината.", "date": "2019.09.30", "title": "Предстоящи събития в страната за 30 септември (Агенция „Фокус“)"}
{"url": "http://www.focus-news.net/news/2019/09/30/2703503/pregled-na-osnovnite-temi-v-svetovniya-pechat-agentsiya-fokus.html", "text": "Стартирането на процедурата за импийчмънт на американския президент и провалът на преговорите за създаване на правителство на националното единство в Израел са сред темите на световния печат.  \r\n*** \r\n \r\n  Държавният департамент на президента Доналд Тръмп ще подсили разследванията си в имейлите на десетки бивши щатски служители и помощници на бившия държавен секретар Хилари Клинтън, пише американското издание  The Washington Examiner . \r\nПоне 130 бивши служители са били потърсени от разследващите органи от Държавния департамент, настоящи и бивши служители информирана вестник The Washington Post.  \r\nСпоред изданието, тези които с които службите са се свързали са били потърсени във връзка с имейли, които са пращали преди години, които са били класифицирани и това сега може да бъде счетено като нарушение на сигурността на САЩ.  \r\nРазследващите разговарят с бивши служители от около година и половина, но изглеждаше сякаш ще прекратят разследването, преди да продължат по-решително с него лятото тази година. \r\nВъпреки, че някои от поставените под наблюдение, виждат последните мерки на администрацията на Тръмп като опит за справяне с политически противници, служителите на департамента са на мнение, че просто се следва стандартната протоколна процедура в разследване, започнато още от администрацията на Барак Обама, чиито мандат като президент завърши през 2017 г. \r\n„Това няма нищо общо с Белия дом“, заяви служител на Държавния департамент. \r\n„Това е свързано с времето, което отне да прегледаме милиони имейли, което беше около три години и половина. „ \r\n„Процесът е създаден по такъв начин, че изцяло да се избегнат политически наклонности.“, добави друг служител.  \r\nСътрудници на кабинета на Обама обаче заявиха пред пресата, че разследването е „агресивна“ политика от страна на една администрация (на Тръмп), която си има собствени проблеми с боравенето със секретна информация.  \r\nЛистите на Държавния департамент от служители, които ще бъдат разпитани, включва асистенти на министри, които са били отговорни за американската политика в Близкия Изток, Европа и Централна Азия, както и няколко посланици.  \r\nТой включва и много настоящи и бивши бюрократи, които са предали много важни съобщения от Клинтън към други служители. Много от разследваните са били обявени за невинни, докато някои са обвинени в това, че са отговорни за „валиден инцидент“ със сигурността, но не носят „никаква лична отговорност“.  \r\nЦялата процедура по разследване на служители от Държавния департамент започна след като ФБР започна разследвания срещу самата Хилари Клинтън за това, че е използвала нерегламентиран сървър, базиран в нейният дом в Ню Йорк, когато е била на поста си като Държавен секретар от 2009 до 2013 г. Бившият директор на ФБР Джеймс Коми публично препоръча през 2016 г. да не бъдат повдигани обвинения срещу нея или някой друг, който се занимава с нейните лични съобщения в мрежата, но в същото време нарече нея и екипа й „изключително безотговорни“ в боравенето с класифицирана информация.   \r\n*** \r\n \r\n  Председателят на Камарата на представителите от Демократическата партия на САЩ Нанси Пелоси заяви, че партията трябва да натисне за импийчмънт на президента Доналд Тръмп, без значение от политическите последствия от това. \r\n„Няма значнеие“, заяви тя пред журналисти. \r\n„Нашата първа отговорност е пред конституцията“. \r\nПелоси е демократ от Калифорния, който пое поста на председател на Камарата на представителите, след като нейната партия събра мнозинство на изборите през 2018 г.   \r\nТя добави, че решението да продължат с възможните процедури по импийчмънт е било диктувано от действията на президента.  \r\n„Това е тъжно време за нашата страна. Няма наслада в това“, добави Пелоси. \r\nТя заяви по-рано, че нейната неохотност да се премине към действия за импийчмънт по-рано са били свързани с това, че все още не е разполагала с достатъчно факти и доказателства. След свидетелствата на сътрудника на разузнаването обаче е променила мнението си. Стенограмата на разговора, публикувана след свидетелствата показаха, че Тръмп иска информация, с която да очерни своя вероятен бъдещ политически противник Джо Байдън.  \r\nПелоси заяви, че според нея администрацията на Тръмп се е опитала да покрие случая, а после се е опитала да скрие и опитите си за това.  \r\nМеждувременно Тръмп настоя, че в разговорът не е имало нищо нередно и нарече опитите за импийчмънт „лов на вещици“.  \r\nПелоси заяви и, че ще предостави на разузнавателната комисия да разследва случая, без намеса. \r\n*** \r\n \r\n  Министър-председателят на Израел Бенямин Нетаняху реши да не връща мандата за формиране на правителство на президента Реувен Ривлин, въпреки, че преговорите между неговата партия „Ликуд“ и „Синьо и Бяло“ приключиха, без да бъде постигнато споразумение за коалиция, пише вестник  The Jerusalem Times . \r\nГоворител на управляващата партия заяви, че Нетаняху първо ще се опита да формира правителство по друг начин, което означава, че ще трябва да се обърне към останалите партии в парламента. \r\n\"Ликуд е много разочарована, че „Синьо и Бяло“ не иска да постигне компромис“, заявиха от партията.  \r\nНе са насрочени допълнителни срещи между управляващите и опозицията. Не стана ясно веднага дали Нетаняху ще върне мандата ако и втория му опит за коалиция се провали. Ако това стане, най-вероятно Ривлин ще иска да възложи на Бени Ганц и неговата партия „Синьо и Бяло“ да формира коалиционно правителство. Източници, близки до президента заявиха, че той е готов да приеме мандата обратно от Нетаняху и, че това може да стане по всяко време.  \r\nПартията на Ганц обвини управляващите за липсата на прогрес в преговорите и това, че те не са се отказали от желанието си 55 от депутатите от коалицията да са десни.  \r\n„За съжаление „Ликуд“ се придържа към своето изискване за това „Нетаняху да е първи“, заявиха говорители на опозицията.  \r\n„Те настояват да останат в блок от 55 депутати и ще доведат до трети избори в Израел. Страната заслужава широко, либерално и единно коалиционно правителство с Ганц и ние ще продължим да работим в тази насока“, се казва още в изявлението.  \r\n„Ликуд“ се оплакаха, че „Синьо и Бяло“ от своя страна не са отговорили на въпроса дали Нетаняху може да започне като премиер на новото правителство като част от предложения от Ривлин компромис.  \r\nТе обвиниха заместника на Бени Ганц, Яир Лапид за провала на преговорите.  \r\n„Лапид иска правителство на единството, защото не иска да има смени между премиерите Нетаняху и Ганц“, заявиха говорители на партията и от своя страна обвиниха вторият в опозиционната партия, че води Израел към нови избори.", "date": "2019.09.30", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/09/30/2703504/mestni-izbori-2019-pp-abv-otkri-predizbornata-si-kampaniya-v-sofiya-s-predstavyane-na-listata-s-vodach-ivaylo-kalfin-obzor.html", "text": "ПП АБВ откри предизборната си кампания в София с представяне на листата си с водач Ивайло Калфин. Това се случи днес в централата на партията на улица „Врабча“ 23. Събитието започна с встъпителни слова на кандидата на АБВ за общински съветник в Плевен Веселин Плачков. Той заяви, че открива кампанията с радост, защото хората, влизащи в нея, са честни и открити. Преди да даде думата на водача на софийската листа на партията Ивайло Калфин, Плачков го определи като безспорен политик, уважаван от всички партии и хора и посочи, че той е човекът, който е прокарал кирилицата в Европа, за да може тя да намери своето достойно място. Плачков поднесе на Калфин специален подарък – химикал с българския герб и надпис „Съединението прави силата“. Целта на този дар по думите на Плачков е в бъдеще Калфин да подписва с нея само правилните документи, по правилния начин и достойно да изпълнява задълженията си. Ивайло Калфин благодари за жеста и заяви, че с този химикал съветниците на ПП АБВ ще подписват най-важните си решения. Той заяви, че в предизборната кампания партията влиза с конкретни идеи и ясни представи какво трябва да се случи в града. Калфин посочи начина на управление на София като един от главните проблеми на града, като заяви, че в столицата има проблеми, които много ни отличават от хубавите европейски градове и е важно да се обърне внимание на общинската собственост. Стана ясно, че кампанията на АБВ ще бъде  свързана с положителни идеи, промени, опит, който по думите на Калфин кандидатите за общински съветници могат да дадат и с много конкретни предложения. Сред тях е например създаване на Комисия за бюджетен контрол, която цяла година да се занимава с начина, по който се използва общинският бюджет. От АБВ ще искат и електронна община, но и да имаме административен омбудсман в София, за да може гражданите, които са затънали в общински процедури, да има на кой да се обадят и той да има влияние и да дава прозрачност върху забавените процедури. Друго предложение е за създаването на Съвет за борба с корупцията към столичния кмет, в който да участват синдикати, работодатели, гражданско общество и представители на НПО. Ивайло Калфин постави акцент върху високата степен на компетентност на кандидатите на АБВ в софийската им листа, чиято средна възраст е 39 години. При откриването на кампанията говориха още лидерът на АБВ Румен Петков, кандидатите за общински съветници, д-р Николай Цуцумански и Явор Цаков, както и заместник-председателят на Столичната организация на АБВ и кандидат за кмет на „Овча купел“ и  общински съветник Христо Колев.  \r\nПредседателят на партията Румен Петков заяви, че софийската им листа може да промени атмосферата в града и да даде друго усещане на столичани за начина на управление. Той изрази личното си щастие от сформирането й и благодари на всички кандидати за кметове на населени места, райони и съветници, като посочи, че това е листата, която не само може да смени атмосферата, технологията и начина на взимане на решения, а и има способността да направи столичани част от взимането им. От думите му стана ясно, че съветниците на АБВ ще се стремят да покажат на столичани, че общината принадлежи на гражданите, а не обратното. Той благодари на Веселин Плачков, че е част от плевенската им листа за общински съветници и посочи, че АБВ цели да покаже на България не просто артисттизма на българите, не просто достойнството им, но и силата им да бъдат номер едно. Той добави, че е сигурен в успеха на изборите, защото това ще е успех с номер 14 в бюлетината и ще бъде и успех за столицата. Петков допълни, че в листата има хора с достатъчно силна експертиза в различни сектори и, че това, което я отличава от другите, е, че техните кандидати са хора, които искат да работят за столичани и за столицата, а не да са един от тези 61, които се крият на „Московска“. От своя страна Явор Цаков заяви, че присъствието на АБВ в Общинския съвет би помогнало за решаването на проблемите на столицата по елегантен и балансиран начин.Той обясни мотивацията си да се включи в листата с факта, че единствената цел на всички кандидати в нея е да направят столицата по-добро място за живот. Цаков посочи като проблем на  града концесията за водата и заяви, че смята, че не е нормално 19 години след като има вече концесия за водата на София, 50 % от нея да изтича в канала и това да вдига сметките на софиянци. Кандидатът за общински съветник сподели мотото за изборите: „Чисто и честно“, което по думите му отговаря на желанието да се започне начисто по някои въпроси в общината. Д-р Николай Цуцумански пък заяви, че за него включването му в листата е подбудено от усещането му за морален дълг да се направи нещо в София. Той не отрече, че в столицата е свършена работа в посока подобряване на живота, но припомни думите на негов професор, който е казвал, че преди да влезеш да оперираш, трябва да знаеш какво правиш, с кой ще го направиш и за колко време ще го направиш. По този начин той обвърза медицината с безкрайните по думите му ремонти в София. Д-р Цуцумански логично обърна внимание и на здравеопазването, като посочи, че общинското здравеопазване е в лошо състояние, защото за последните 30 години не е построен мащабен диагностично-консултативен център, а съществуващите не се поддържат подобаващо. Като друг проблем на столицата Цуцумански посочи недостатъчните зелени зони и твърде малко детски площадки, където децата да се развиват. Докторът обърна внимание на липсата на канализация в някои квартали в столицата и посочи, че това е пряко обвързано с хигиената и развитието на инфекции и на този проблем трябва да се обърне по-голямо внимание. В края на представянето на листата Христо Колев беше категоричен, че моделът на управление на София трябва да бъде сменен и, че той е вреден за града и столичани. Той допълни, че за промяната ще работи със сърце и душа, а приоритетите, за които ще работи, са: инфраструктура, сигурност, чистота и по-ефективна администрация.  \r\nТеодора ПАВЛОВА", "date": "2019.09.30", "title": "Местни избори 2019: ПП АБВ откри предизборната си кампания в София с представяне на листата с водач Ивайло Калфин (ОБЗОР)"}
{"url": "http://www.focus-news.net/news/2019/09/30/2703505/sportistkata-fanka-vasileva-ot-tsentara-za-psihichno-zdrave-chovekolyubie-v-pazardzhik-zavarshi-visshe-obrazovanie.html", "text": "Пазарджик. В началото на месец септември 2019 г. „златното момиче” на Център „Човеколюбие” – Фанка Василева, успешно завърши висшето си образование в Пловдивски университет „Паисий Хилендарски”, съобщи за Радио „Фокус“ – Пазарджик Анна Тилова, експерт в неправителствената организация. Тя уточни, че Фанка е израсла в институции, няма родители и се справя сама в живота. От няколко години е клиент на Център „Човеколюбие”. „Подпомагаше екипа при изпълнение на служебните задължения и се справяше отлично. Завърши средно образование след мотивация от специалистите в социалната услуга. „Златното момиче” е талантлив спортист и с нейното активно участие в състезания Център „Човеколюбие” завоюва множество купи и медали. Сама избра специалността й в университета да бъде в областта на спорта. През 2018 г. отличните шахматни умения на Фанка я нареждат сред 10-те най-добри спортисти на работническия спорт в пазарджишка област“, допълни Тилова. Младата дама започна обучението си по педагогика на физическото възпитание и спорта в Пловдивски университет през 2015 г. след мотивацията и подкрепата на екипа на социалната услуга. Въпреки тежките финансови затруднения, тя посещаваше редовно лекции, усвояваше учебния материал и успешно взимаше изпити. За образованието й бяха набирани средства и тя получи финансова помощ от Български червен кръст и други дарители. Подпомогната от екипа на Центъра по време на обучението си Фани започна работа. В момента е куриер в пощата в Пазарджик. Справя се отлично с трудовите си задължения и се издържа самостоятелно. През пролетта на 2020 г. ще бъде дипломирането й като бакалавър в университета в Пловдив.", "date": "2019.09.30", "title": "Спортистката Фанка Василева от Центъра за психично здраве „Човеколюбие“ в Пазарджик завърши висше образование"}
{"url": "http://www.focus-news.net/news/2019/09/30/2703700/new-europe-ungariya-i-rumaniya-tryabva-da-izpratyat-drugi-kandidati-za-komisiyata.html", "text": "В гласуване на комисията по юридически въпроси на Европейския парламент в понеделник сутринта бе решено, че кандидат-комисарите от Унгария и Румъния Ласло Трочани и Рована Плумб не могат да бъдат приети в новата Европейска комисия. Два отделни вота бяха решаващи за това, дали определените за членове на Комисията ще упражняват функцията си в съответствие с Договорите и кодекса за поведение, пише базираното в Брюксел издание  New Europe . \r\nВ два отделни вота, комисията гласува с 13 на 7 срещу Плумб и 12 на 9 срещу Трочани. \r\nТова, което ще последва сега, е официално съобщение от председателя на Европейския парламент Давид Сасоли до избрания председател на Европейската комисия Урсула фон дер Лайен, за да каже, че процесът на изслушванията на тези двама кандидати не може да продължи и че трябва да бъдат номинирани нови кандидати от двете държави-членки. \r\nОчаква се другите изслушвания на кандидат-комисарите да продължат по план, като графикът няма да бъде засегнат. \r\n \r\nПревод и редакция:", "date": "2019.09.30", "title": "New Europe: Унгария и Румъния трябва да изпратят други кандидати за Комисията"}
{"url": "http://www.focus-news.net/news/2019/09/30/2703506/1-kilogram-tryufeli-sa-zadarzhali-sluzhitelite-na-severoiztochnoto-darzhavno-predpriyatie-prez-izminalata-sedmitsa.html", "text": "4 пространствени кубически метра дърва за огрев задържа през седмицата мобилният екип на Държавно ловно стопанство-Балчик, съобщиха за Радио „Фокус“ – Варна от пресцентъра на Североизточно държавно предприятия. На нарушителят са съставени два акта – за транспортиране на дървесина без марка и превозен билет. Горските са съставили акт и на събирач на трюфели, който е засечен в един от държавните ловни райони. 36 са проверките на територията на ловното стопанство през миналата седмица. 2 пространствени кубически метра дърва за огрев са били незаконно добити и на територията на Държавно горско стопанство -Варна. На извършителят на нарушението е съставен акт по Закона за горите. 410 проверки са извършили служителите на Североизточното държавно предприятие през седмицата. За разкрити нарушения са съставени 6 акта и един констативен протокол. Задържани са 6,60 пространствени кубически метра дърва за огрев, 1 каруца и 1 килограм трюфели. \r\nДесислава ВАСИЛЕВА", "date": "2019.09.30", "title": "1 килограм трюфели са задържали служителите на Североизточното държавно предприятие през изминалата  седмица"}
{"url": "http://www.focus-news.net/news/2019/09/30/2703507/reuters-pelosi-zayavi-che-obshtestvenoto-mnenie-se-izmenya-v-polza-na-impiychmant-za-prezidenta-tramp.html", "text": "Говорителят на Камарата на представителитие Нанси Пелоси заяви, че публичното мнение вече е на страната на разследване за импийчмънт на президента на САЩ Доналд Тръмп, след излизането на последната информация за разговора му с украинския му колега Владимир Зеленски, съобщава  Reuters . \r\n„В обществото, мнението се промени изцяло. Може да се промени и сега, кой знае, но точно сега, след като видяха оплакването и свидетелството на главният инспектор и кавалерското отношение на администрацията към него, американците променят мнението си“, заяви Пелоси пред журналисти. \r\nТя добави, че нейната съпротива срещу разследване за импийчмънт бързо е преминала от призив към нейните демократи да бъдат внимателни от политическата криза, която подобно действие може да предизвика, до решителност за задействането на процедурата, след като излязоха всички данни за разговора между Тръмп и Зеленски.  \r\n„Президента на САЩ би задържал военната подкрепа, платена от данъкоплатците, за да разклати лидер на друга държава, освен ако той не му направи политическа услуга – това е толкова ясно.“, заяви още Пелоси.  \r\nПо-рано стана ясно, че Тръмп и Зеленски са провели разговор, в който президента на САЩ обещава на своя колега военна помощ, ако бъде започнато разследване срещу сина на политическият противник на Тръмп Джо Байдън, който се очаква да му опонира на изборите през 2020 г. \r\n \r\n  Теодор Пенев \r\n***", "date": "2019.09.30", "title": "Reuters: Пелоси заяви, че общественото мнение се изменя в полза на импийчмънт за президента Тръмп"}
{"url": "http://www.focus-news.net/news/2019/09/30/2703508/ahval-sasht-shte-obsadyat-voenno-satrudnichestvo-s-gartsiya.html", "text": "САЩ са заинтересовани в дискутирането на военно сътрудничество с Гърция, след увеличаващото се напрежение в Източното Средиземноморие, пише турската медия  Ahval , като се позовава на източници на Държавния департамент във Вашингтон.  \r\nПредставители на Белия дом са провели няколко срещи със свои гръцки колеги през последните няколко месеца, всички от които са били позитивни и за двете страни и за алианса между тях, заяви служител в Държавния департамент по време на специален брифинг.  \r\n„Виждаме много активност в последните месеци и години и нашето партньорство с нашият съюзник Гърция е фундаментално важен за това“, заяви той.  \r\nВъзможността в Източното Средиземноморие да има залежи на газ и петрол от дълго време водят до сериозно напрежение между Турция, Гърция и Кипър.  \r\nОстровът е разделен от 1974 г. на населения с преобладаващо гръцко население на юг, чието правителство е международно признато и населена с турци южна част, която е призната единствено от Анкара.  \r\nНикозия и Атина не са съгласни с твърденията на Турция, че тя има права за сондиране и ползване на ресурсите в региона, които според нея са собственост и на турските киприоти.  \r\nЕвропейският съюз одобри налагането на санкции срещу Анкара за сондажите по дъното на източната част на Средиземно море, които са част от Изключителната икономическа зона на Република Кипър.  \r\nИзявлението на служителя на  Държавният департамент на САЩ съвпада с дискусиите, свързани с това, че Турция бавно се отдалечава от запада и се приближава до лагера на Русия, след покупката си на руски системи за противовъздушна отбрана С-400.  \r\n \r\n  Теодор Пенев \r\n***", "date": "2019.09.30", "title": "Ahval: САЩ ще обсъдят военно сътрудничество с Гърция"}
{"url": "http://www.focus-news.net/news/2019/09/30/2703511/mariya-zaharova-opovestyavaneto-na-stenogramata-na-razgovora-mezhdu-tramp-i-zelenski-pokazva-opasnost-v-pregovorite-sas-sasht.html", "text": "Публикуването на стенограмата на телефонния разговор между президентите на САЩ и Украйна Доналд Тръмп и Владимир Зеленски показа, че е опасно да се преговаря с Вашингтон. Това действие на САЩ променя формата на отношенията между държавите, заяви в неделя официалният представител на руското външно министерство Мария Захарова, цитирана от  TACC . \r\n\"Съгласна съм с много оценки, че това публикуване на стенограмата на разговора между Тръмп и Зеленски със сигурност ще промени картината и дори не картината, но вероятно формата на отношенията между държавите, между лидерите, между политиците. Защото сега, на третия ден след този скандал, всички разбират, че е опасно да се обадите във Вашингтон, да преговаряте, да се срещнете “, каза тя в ефира на програмата „Голямата игра“ на Първи канал \r\nЗахарова смята, че публикуването на телефонния разговор може да бъде урок за украинския лидер и по този начин да повлияе на ситуацията в страната. \"Ако този урок, а това е колосален политически урок, Зеленски го възприеме правилно, имам голяма надежда за това, че като цяло  ситуацията в Украйна може да се развие по различен начин\", каза тя. \r\nВ същото време Захарова подчерта, че Зеленски трябва да преоцени ролята на САЩ в Украйна. \"Ето така просто с едно щракване, те могат просто да сринат цялата украинска политика, както беше направено от демократите. Защото, разбира се, демократите стоят зад това. Точно по същия начин Украйна като държава може да бъде срината от американския естаблишмънт  в момент, когато ще бъде удобно и необходимо“, обясни официалният представител на руското външно министерство. \r\nЗахарова отбеляза също, че президентът на Украйна трябва да разчита на професионализма. „Не на лозунгите и не на PR кампаниите, които го подвеждат и го подведоха и сега, които придружаваха дейността на Порошенко, а на професионализма трябва да залага (новият украински президент)“, обясни тя. \r\n \r\n  Юлиян Марков \r\n***", "date": "2019.09.30", "title": "Мария Захарова: Оповестяването на стенограмата на разговора между Тръмп И Зеленски показва опасност в преговорите със САЩ"}
{"url": "http://www.focus-news.net/news/2019/09/30/2703514/konferentsiyata-na-konservativnata-partiya-komentari-v-britanskiya-pechat.html", "text": "Конференцията на Консервативната партия в Манчестър е централна тема на британския печат. \r\n*** \r\n \r\n  Премиерът на Великобритания Борис Джонсън пристигна в Манчестър за годишната конференция на Консервативната партия, която обещава да бъде засенчена от опитите на парламента да го отстрани, пише  London Evening Standard . \r\nТой отказа да отговаря на въпроси за политическите си и лични битки, когато пристигна в хотела преди конференцията, която започва днес, след като стана ясно, че той може да трябва да се яви в съда във връзка с преференциално отношение към Дженифър Аркури, докато е бил кмет на Лондон. \r\nМалка група от протестиращи се беше събрала около мястото на конференцията, и техните скандирания можеха да бъдат чути докато премиера пристигаше.  \r\n„Пристигнах в Манчестър за конференцията на Консервативната партия. Нека осъществим Брекзит“, написа Джонсън в „Туитър“ малко по-късно. \r\nПоражението на правителството във Върховния съд и провала му да спечели вота в парламента за ново прекратяване на функциите му, макар само за три дни, за да бъде проведена конференцията на Консервативната партия, означава че той ще трябва да бърза, за да може да се върне в Лондон в края на конференцията, където също има задължения.  \r\nДепутат от Шотландската национална партия (ШНП) заяви, че опозиционните партии трябва да гласуват вот на недоверие следващата седмица, в опит да заместят премиера с временен министър-председател, който ще подсигури отсрочка за осъществяването на Брекзит. \r\nЛидерът на лейбъристите Джереми Корбин се очаква да се яви на друга среща на опозиционните лидери в парламента на 30 септември, за да планира следващите ходове на опозицията, които ще целят да предотвратят излизане от Европейския съюз без сделка на 31 октомври.  \r\nПред репортери на митинг в Чингфорд, Корбин заяви, че е готов да води временно правителство, ако Джонсън бъде отстранен от премиерския пост. \r\nМинистър-председателя може да се изправи и пред ново съдебно дело, за обвиненията, че когато е бил кмет на Лондон е давал привилегии на американската бизнесдама Дженифър Аркури, заради приятелството си с нея.  \r\nНезависима комисия ще разгледа делото и ще реши дали да разследва премиера за престъпление по служба.  \r\nТози ход беше посрещнат от правителството с гневни съобщения, след като Садик Хан го нарече явна политическа „нагласена“ сцена.  \r\nМинистъра на околната среда Тереза Вилиърс от своя страна заяви, че целият случай е бил излишно преувеличен и е политически мотивиран ход. \r\n„Това изглежда, че е доста очевидно политическо мотивирано оплакване“, заяви тя. \r\n„Премиера беше ясен, че няма какво да се (разследва) там. Усещам, че това цели да отвлече вниманието и хората да използват оплакванията срещу премиера по политически начин“, добави тя. \r\nДжереми Корбин обаче не се съгласи и заяви, че това е сериозно нарушение и Джонсън трябва да отговаря за действията си. \r\n„Изцяло независима комисия разгледа доказателствата за плащанията, направени от кметския офис към една специфична компания и казва, че има сериозни въпроси, на които трябва да се отговори“, заяви Корбин.  \r\n*** \r\n \r\n  Премиерът на Великобритания Борис Джонсън беше сравнен с президента на САЩ Доналд Тръмп и неговото разединително управление на Републиканската партия, пише британското издание  The Independent . \r\nТова мнение изрази бившият министър от консервативната партия Дейвид Гоук,  в началото на годишната конференция на Консервативната партия, която се провежда в Манчестър.  \r\nТой добави и, че ако Джонсън не промени начина си на управление рискува да „загуби милиони привърженици“.  \r\nПо-рано премиера е бил предупреден и, че рискува да изпрати партията в „упадък“ с действията си. \r\nС наближаващите общи избори във Великобритания, бившият депутат на торите Гоук заяви, че премиерът трябва да използва конференцията тази седмица за да покаже, че партията е повече от тясна идеологическа секта, обсебена от Европа.  \r\nТой призна, че е притеснен за посоката, в която се е насочила Консервативната партия . \r\n„Смятам, че има избор за нас. Можем да се върнем към традициите си да бъдем партия, която е отговорна, компетентна и се стреми да обедини страната доколкото е възможно или можем да се държим сякаш искаме да разделим страната, да замърсим реториката си и да изглеждаме като специфична секта в обществото, като демонизираме останалите“, заяви Гоук.  \r\n„Има аспекти от случващото се през последните седмици, които се страхувам, че попадат във втората категория и това ми напомня за начина, по който Доналд Тръмп сега управлява Републиканската партия в САЩ.“, продължи бившият консерватор.  \r\n„Мисля, че Консервативната партия трябва да се цели по високо от стандартите на Доналд Тръмп. Подходът му към политиката, подходът му към казването на истината и начина, по който разделя страната си не е нещо, което искам да видя във Великобритания, и определено не е нещо, което искам да видя от партия, чиито член съм бил 29 години“, каза още Гоук. \r\n„Ако подхождаме така, Консервативната партия ще помаха за сбогом на милиони от своите привърженици“. \r\nГоук, който ще присъства на конференцията на торите в Манчестър, също така защити решението си да гласува срещу правителството, когато парламентът гласува акт, който ако беше приет щеше да вкара парламента в нова почивка от три дни.  \r\nВъв връзка с решението на Върховният съд, който отсъди, че суспендирането на парламента по-рано е било незаконно, той отбеляза, че то е било изключително важно.  \r\nТой беше попитан и дали би се включил отново в партията като депутат, на което отговори, че се счита за консерватор, но не всичко зависи от него.  \r\n*** \r\n \r\n На партийната конференция на Консервативната партия в Манчестър  Доминик Рааб каза: „На всички наши колеги или бивши колеги, които може да се изкушат да поставят Джереми Корбин като премиер на временна коалиция срещу Брекзит, просто ще кажа това: Историята никога няма да Ви прости!“, цитира думите му британският евроскептичен вестник  Daily Express . \r\nПремиерът Борис Джонсън заяви, че Консервативната партия няма да бъде в състояние да обедини страната, докато не извърши Брекзит, като отхвърли предложенията, че ще подаде оставка като министър-председател, за да избегне искане за забавяне на излизането на Великобритания от ЕС. \r\nПо време на интервю на партийната конференция на торите в Манчестър, Джонсън каза: \"Нямаме възможност за обединяване на страната, докато не извършим Брекзит, както е предвидено. Това е критичен момент, според мен. \r\n\"Вярвам, че ние чакаме вече три години и половина, за да постигнем този резултат.\" Говорейки пред ВВС, Джонсън каза, че Законът за отлагане на Брекзит, който е наречен \"Пораженски закон\", е намалил шансовете за сключване на сделка между Обединеното кралство и Брюксел. \r\nТой каза, че ако европейските му колеги основателно вярват, че има голям шанс Великобритания да остане в блока, това „отнема много от нашата свобода на маневри в преговорите“. \r\nТой каза: \"Пораженческият закон не ни помогна.Не помогна на шансовете ни да постигнем сделка. Ще бъда много ясен с Вас.\" \r\nПремиерът Борис Джонсън заяви, че се е заел да ръководи торите в \"труден момент\" и няма да отстъпи. \r\n„Вярвам, че е моя отговорност да го направя и смятам, че нашата работа е да се извърши Брекзит на 31 октомври и страната да продължи напред “, каза той. \r\nЛидерът на Демократичната юнионистка партия (ДЮП) Арлин Фостър, чиято партия подкрепя правителството на малцинството на Борис Джонсън, каза по време на конференцията на Консервативната партия в Манчестър: „Мисля, че дори на този късен етап можем да постигнем сделка, приемлива за Камарата на общините и приемлива за Европа. По отношение на ограничения във времето предпазен механизъм, мога ли да ви припомня какво мисли Лео Варадкар за това - той казва, че това изобщо не е предпазен механизъм. И така що се отнася до ограничения във времето предпазен механизъм в миналото сме казвали, че бихме го обсъдили. Не мисля, че Лео Варадкар ще е съгласен, но със сигурност, ако се предлагаше ограничен във времето предпазен механизъм, това е нещо, което ние бихме разгледали, но аз \"не вярвам, че е в настоящия момент е възможно.\" \r\nМеждувременно Даунинг Стрийт започна разследване на предполагаемо тайно споразумение между депутати, стоящи зад законопроекта за отлагане на Брекзит, и френското правителство и ЕС. \r\nБившият министър на правосъдието Дейвид Гоук отхвърли твърденията, като ги определи като „неверни\" и предупреди Джонсън за употребата на думата \"тайно споразумение\".", "date": "2019.09.30", "title": "Конференцията на Консервативната партия – коментари в британския печат"}
{"url": "http://www.focus-news.net/news/2019/09/30/2703509/tass-novite-avstriyski-vlasti-shte-prodalzhat-dobrite-otnosheniya-mezhdu-stranata-i-rusiya.html", "text": "След изборите новото австрийско правителство ще продължи да поддържа добри отношения с Русия, смята австрийският политолог по отношенията с Русия, професор от университета в Инсбрук Герхард Мангот, предава  TACC . \r\n„Всяко от възможните нови правителства ще продължи да има добри отношения с Русия. Има широк консенсус между австрийските партии за това.“, заяви политолога. \r\n„Все пак ако Зелената партия влезе в правителството, положението с правата на човека в Русия може да се превърне в сериозен проблем\", добави професорът, коментирайки вероятното въздействие на резултата от парламентарните избори върху отношенията между Австрия и Русия. \r\nПредсрочните избори за Националния съвет на Австрия се провеждат днес, на 29 септември. Те ще определят кои политически партии ще получат мнозинство в парламента и ще формират новото австрийско правителство. За да бъде представена в Националния съвет, една партия трябва да събере повече от 4% от гласовете. Фаворитът на изборите е консервативната „Австрийска народна партия“ (АНП), ръководена от бившия канцлер Себастиан Курц. Според прогнозите тази партия ще спечели изборите, а нейният лидер ще си върне поста канцлер на републиката. \r\n\"Австрийската народна партия определено ще спечели изборите. Анкетите сред общественото мнение показват, че АНП ще спечели 34 до 36% от гласовете.\", каза той. \r\n\"Втората голяма партия - социалдемократите - ще изостане с резултат 22-23% от гласовете. Австрийската „Партия на свободата“ може да е е доволна на 20% от гласовете.“, добави политолога, като изтъкна, че „Партията на свобота“ ще загуби много от електората си заради скандалите, които станаха причина за разпада на предишното правителство. \r\nГоворейки за възможния състав на бъдещото австрийско правителство, професор Мангот посочи, че АНП може да има няколко варианта в случай на победа, но вероятното развитие на събитията ще бъде възстановяването на коалицията с „Партията на свободата“. \r\nСпоред него Себастиан Курц може да избере и коалиция със Зелените, но този тандем ще му струва скъпо и ще изисква радикална ревизия на консервативната миграционна политика на партията. \r\n  Теодор Пенев \r\n***", "date": "2019.09.30", "title": "ТАСС: Новите австрийски власти ще продължат добрите отношения между страната и Русия"}
{"url": "http://www.focus-news.net/news/2019/09/30/2703510/afp-kmetat-na-istanbul-obyavi-che-ne-e-bil-pokanen-na-izvanredniya-savet-sled-zemetresenieto-v.html", "text": "Опозиционният кмет Екрем Имамоглу заяви, че не е бил поканен на извънредния съвет след земетресението в Истанбул, което разлюля града със сила 5,7 по скалата на Рихтер, предава  AFP . \r\nТрусът предизвика леки щети, евакуация и паника сред населението на най-големия турски град. Според официални данни осем души са били леко ранени.  \r\nТурските власти проведоха среща, която беше организирана от вицепрезидента Фуат Октай, за да излязат с извънреден план след земетресението,  \r\nИмамоглу, който беше избран за кмет на Истанбул през юни, е член на опозиционната „Републиканска народна партия“. \r\nТой заяви, че не е присъствал на съвета, понеже не е бил поканен.  \r\n„Искам да се свържа с държавните служители. Изборите свършиха, те са зад нас. Приоритетът за мен е земетресението. Нека вземем мерки заедно“, заяви той.  \r\nПървоначалните резултати от местните избори, които трябваше да поставят Имамоглу на кметския пост бяха обявени за невалидни и нагласени от управляващата партия на президента Реджеп Тайип Ердоган \"Партия на справедливостта и развитието\", но той спечели решително проведените повторни избори през юни.  \r\n \r\n  Теодор Пенев.", "date": "2019.09.30", "title": "AFP: Кметът на Истанбул обяви, че не е бил поканен на извънредния съвет след земетресението в"}
{"url": "http://www.focus-news.net/news/2019/09/30/2703698/politico-prichinata-za-othvarlyaneto-na-kandidaturata-na-ungariya-za-ek-e-zagrizhenost-ot-vrazki-s-rusiya.html", "text": "Позовавайки се на официални писма, редакцията на  Politico  съобщава, че причината да бъде отхвърлена кандидатурата на Ласло Трочани за нов комисар на Европейския съюз в ресора „Съседство и разширяване“, е загриженост заради „връзки с Русия“.  \r\nВ Брюксел са разтревожени от „връзките му с Русия, особено предвид ролята му на министър на правосъдието в екстрадирането на заподозрени руснаци, за които впоследствие се твърди, че са освободени, въпреки предварителното искане на САЩ за екстрадиция“. \r\nПо време на мандата си като министър на правосъдието Трочани е одобрил екстрадицията в Русия на заподозрени в търговия с оръжие Владимир Любишин-старши и Владимир Любишин-младши, въпреки искането на САЩ за екстрадиция и съвместна работа по този случай. Заподозрените са освободени по-късно от руските власти. \r\nКомисията на Европейския парламент, която разглежда кандидатурите за новия състав на ЕК, също изрази загриженост в писмо си за „участието на Трочани като министър на правосъдието в договора за атомната електроцентрала „Пакс II“, въпреки наличието на клауза за конфликт на интереси“. Русия е предоставила на Унгария финансиране за разширяване на атомните централи, като руският гигант „Росатом“ е основен изпълнител на проекта. \r\n \r\n Тереза Герова", "date": "2019.09.30", "title": "Politico: Причината за отхвърлянето на кандидатурата на Унгария за ЕК е загриженост от „връзки с Русия“"}
{"url": "http://www.focus-news.net/news/2019/09/30/2703513/afp-dronove-na-turtsiya-i-oae-voyuvat-v-nebeto-na-libiya.html", "text": "В Либия, където съперничещите си сили са в задънена улица на юг от Триполи, едномесечна битка в небето между турски дронове и такива, доставени от Обединените арабски емирства (ОАЕ) не може да преодолее безизходицата, пише  AFP . \r\nОт 4 април, когато маршал Халифа Хафтар започна офанзива за превземането на Триполи - столицата и седалището на признатото от ООН правителство на националното съгласие (ПНС) - фронтовите линии се преместиха много малко. \r\nИзправени пред продължително противопоставяне, двете страни се обърнаха към сложно въоръжение с надеждата да спечелят предимство в битката, при която досега са загинали над 1000, ранени са близо 6 000 и 120 хиляди души са принудени да напуснат домовете си, според данни на ООН. \r\nЛибия е \"вероятно най-големият театър за военна борба с дронове в света\", заяви пратеникът на ООН за Либия Гасан Саламе във видеоклип, публикуван от ООН в сряда. \r\nСаламе отбеляза „много по-интензивна употреба на дронове“ през последните седмици, като заяви, че те са били отчетени 600 от едната страна и 300 от другата“, без да уточняват страните, които ги използват. \r\nДроновете излязоха на военната арена през юни, въпреки оръжейното ембаргото на ООН. \r\nСлед като самолетите и на двете воюващи страни останаха на земята заради невъзможност да бъдат поддържани в летателна годност и \"не искайки да останат без въздушна подкрепа, силите на Хафтар и ПНС изглежда спешно са се насочили към друг тип летателни апарати - дроновете\", каза Саламе пред AFP. \r\nЕкспертите твърдят, че Хафтар е получил китайски дронове „Уинг Лунг“ от основния си съюзник - Обединените арабски емирства. \r\nНеговите съперници се насочиха към Анкара, която все по-откровено показва подкрепата си за ПНС и получиха турски дронове “Байрактар“. \r\nОттогава всяка страна се фокусира върху опитите да унищожи дроновете и командните центрове на противника си. \r\n \r\n \r\n   \r\n \r\n  Юлиян Марков", "date": "2019.09.30", "title": "AFP: Дронове на Турция и ОАЕ воюват в небето на Либия"}
{"url": "http://www.focus-news.net/news/2019/09/30/2703515/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Позицията на Сергей Лавров относно разкриването на съдържанието на разговорите между политици в САЩ, организацията на опозиционните протести в Москва и речта на Игор Додон пред Общото събрание на ООН са сред темите на руския печат.  \r\n*** \r\n \r\n „Мен майка ми ме е учила, че е неприлично да се четат чужди писма“, заяви руският външен министър Сергей Лавров на пресконференция за резултатите от работата на 74-ата сесия на Общото събрание на ООН по повод призивите на демократите в САЩ да бъдат публикувани стенограмите от разговорите между Доналд Тръмп и Владимир Путин, цитиран от руският вестник  “Комсомолская правда“ \r\nМен майка ми ме е учила, че е неприлично да се четат чужди писма. Все още съм свикнал да изхождам от това. Нещо повече, писма от хора, които техните народи са избрали на ръководни постове. Има традиции, има неписани норми, включително дипломатически, които предполагат определено ниво на поверителност, което изисква координация на тези въпроси. Има дипломатическа практика. И да изнесат някакъв въпрос  за публично обсъждане и с висок и силен глас, да заявят, че ако тази или онази администрация не покаже някаква бележка - дали на своите роднини, партньори, тогава тази администрация ще бъде разкъсана на късчета - това демокрация ли е?“ \r\nПо въпроса за неиздаването на американски визи на част от руската делегация за участие в Общото събрание на ООН руският външен министър коментира: \r\n„Не се съмнявам, че нито президентът Тръмп, нито държавният секретар Помпео имат нищо общо с този въпрос, това потвърди лично Майк Помпео. Но ако това е така, възниква въпросът: как се вземат решения, които са пряко свързани с изпълнението на задълженията на Вашингтон за осигуряване на нормалното функциониране на централата на ООН. Когато се появят подобни ексцесии, тогава изпълнителите, които им позволяват, явно вземат решения, интерпретирайки общата атмосфера в отношенията, както сметнат за добре. Но тази атмосфера, разбира се, е създадена от американската политическа класа. Всеки ден, почти всеки час, има нови санкции и обвинения към Русия за все нови смъртни грехове. Нанси Пелоси (председател на Камарата на представителите на Конгреса. - Ред.) Заяви, че зад инцидента, който сега се разпалва около телефонния разговор между президентите Тръмп и Зеленски, се крие Русия, че тя го е предизвикала. Е, параноята според мен е очевидна за всички. Но когато сериозни политици, а след тях медиите, които твърдят, че са сериозни, разпространяват всичко това по целия свят, длъжностно лице, което трябва да отговори на молба за виза, ще си помисли: „О, хайде! По-добре по някакъв начин да го играя безопасно. \" Следователно, тук е необходимо да се анализира всичко комплексно и да се стремим да нормализираме общата атмосфера.“ \r\nВ същия момент той заяви, че руската страна няма да остави това действие на американската администрация: \r\n„Разбира се, не можем просто да го оставим без отговор.“ И определено ще вземем предвид тази ситуация следващия път, когато международни събития се провеждат в Ню Йорк или някъде другаде в Съединените щати. Ще проверим десет пъти колко служители, които издават визи, имат инструкции от ръководството, в случая Държавния департамент. Никога не искаме да действаме око за око, зъб за зъб, но да оставим без отговор това, което направи администрацията на Обама, когато просто иззе нашата дипломатическа собственост в Съединените щати по бандитски, нападател начин, а ние не направихме същото с американската собственост. Но в страна, в която конституцията и много закони гласят, че частната собственост е свещена, участието в подобно изземване е недостойно\". \r\n*** \r\n \r\n Протестният митинг, планиран за този уикенд в Москва, може да се окаже част от голяма провокация, в резултат на която нови заложници да влязат в затвора. Това се доказва от противоречивите действия на един от организаторите на митинга, либертарианецът Михаил Светов, пише руският вестник  „Взгляд“  в материал, представен без редакторска намеса. \r\nМихаил Светов е нов герой в опозиционното движение, което се появи пред обществото преди малко повече от година. Тревожен млад мъж с очила, с натрапчиви движения и нестандартни хобита, започна да говори на протестни митинги, подкрепяйки Алексей Навални. Сега той е в екипа на блогърите, организиращи протести. През лятото на тази година Светов поиска от кметството на Москва съгласие за митинг на 3 август на площад Лубянка. Кметът предложи алтернатива - авеню Сахаров. Светов рязко отказа, като заяви, че протестиращите все пак ще отидат на Лубянката. За което беше арестуван. А колегите му вкараха хора под палките на руската гвардия. \r\nВ резултат на провокациите на 3 август бяха задържани десетки хора, а имаше ранени сред служителите на руската гвардия и сред протестиращите. Затвор, присъди, съсипани животи. И сега този уикенд Михаил Светов е организаторът на разрешения протест  на проспект Сахаров. Самият той, който толкова категорично и принципно отказа през лятото. Той отказа с цената на 30-дневния си арест и присъди за своите привърженици. Но, оказва се, нямаше проблем да излезе да проведе митинг на проспект Сахаров.  \r\nСамо едно заключение идва от само себе си. Опозицията изпълни плана за \"заложници\" - млади хора, задържани в неразрешени действия, и сега е готова да прави пи-ар за тяхна сметка, скандирайки \"Пуснете ги!\" на разрешен митинг. Ако Светов не беше отказал тогава провеждане на шествие по проспект Сахаров, нямаше да има нов митинг. Опозицията просто можеше да няма ярък повод за това. \r\nВсъщност опозицията призна, че предишните неразрешени действия са умишлена провокация, начин за събиране на работен материал за медиите, снимки за нови плакати и причини за гневни изявления. \r\nВ психологията съществува терминът \"газлайтинг\" (затъмняване), който добре описва поведението на опозиционните лидери. \r\nГазлайтингът е форма на психологическо насилие, чиято основна задача е да създаде така наречения ефект на илюзорната истина. Създайте ситуация, предизвикайте реакция и след това заклеймете тази реакция като неразумна - например да дразниш тигър и да крещиш, че той те е нападнал. В този случай подобна „илюзорна истина“ е репресията, която правителството е обвинявано, че прилага към политически активисти. Но зад кулисите стои фактът, че в по-голямата си част сблъсъците с руската гвардия и като следствие от тях, наложените присъди са предизвикани от манипулатори, организирали митингите. \r\nПовечето привърженици на опозицията са интелигентни и съзидателни хора, които искат да победят несправедливостта, грешките, злоупотребите и корупцията. Те са готови да дискутират с властите, да окажат натиск върху тях и да им представят своето мнение, така че в крайна сметка животът в страната да се подобри. Но какво биха спечелили от това либералните лидери? От фактът, че в Русия ще има по-малко корупция, Навални няма да забогатее, а точно обратното. Затова организаторите на митингите заменят концепциите, отклонявайки своите привърженици от конструктивен разговор с властите към радикализъм. Те просто имат твърде различни цели. Като в стара шега, когато внучката на декабристите пита революционерите какво искат. „Да няма богати хора“, отговарят те. \"Странно, но дядо ми искаше да няма бедни.\" \r\nНесистемните либерали не искат да „няма бедни“. Напротив, \"бедните\" са тяхната движеща сила, горивото на бронираната им кола, шофирана към Кремъл. За да има кого Навални и Светов  да защитават, първо тези хора трябва да бъдат затворени. В противен случай, защо да излезате на площада? \r\nТази година се случи това, което не се очакваше особено от руската политика: властите са готови да признаят и поправят грешките си. Голунов, Устинов, Миняйло бяха освободени в резултат на преглед на техните дела. Обществото се радва, че хората са освободени. Но пещта на радикалния протест се нуждае от нови дърва за огрев. Докато се шегуват в мрежата, Собол неочаквано падна от шезлонга в Кипър, когато разбра, че Миняйло е освободен. \r\nДнес либералите имат искане - да обвинят Сталин, който спечели войната, „че не обмислил цената“ и „е засипал врага с трупове“. Но самите либерали не могат да измислят нещо по-конструктивно за победата - и вероятно дори не искат. \r\nКогато Алексей Миняйло бе освободен от ареста, журналистът Александър Риклин изрази общото объркване на либералните лидери: „Единственото обяснение за поразителното решение на съда за Миняйло, което ми идва на ум, е много просто ... Той е умрял, но още не са ни казали.“ Риклин всъщност предаде това, което мисли целият либерален регионален комитет - имат нужда от жертви, а не от спасени. Мечтаят за мъртъв активист, защото това е готов банер, достатъчен за три или четири протеста, дузина интервюта и телевизионни сюжети  за пред Запада. И какво да правят с него жив и освободен, никой не знае. Той просто спря да изпълнява функцията си и сега спешно трябва да бъде заменен. И къде да търсят? \r\nРазрешените протести са за тези, които искат да „няма бедни“. Навални не се нуждае от разрешени протести. Ето защо, ако отидете на тези действия, трябва да бъдете много внимателни и да не забравяте, че наскоро се освободиха няколко места на \"жертви на кървавия режим\". Протестният огън не трябва да угасва, той трябва да топли Навални с целия му екип за дълго време. \r\n*** \r\n \r\n Обвиняват Игор Додон, че работи в интерес на Русия, пише руският вестник  “Независимая газета“ .  \r\nМинистерството на външните работи на Република Молдова (РМ) разкритикува речта на президента на страната Игор Додон на сесията на Общото събрание на ООН. Министерството на външните работи, както и лидерите на десните партии от управляващата коалиция, бяха възмутени от призива на държавния глава „практически да признае” неутралитета на Република Молдова. Представители на молдовските власти смятат, че \"е обидно да се говори за неутрален статус, когато в страната има руски войски\". Додон беше обвинен, че неговата програма е „продиктувана от чужди интереси“. Ясно е, че те имат Русия предвид, коментира изданието. \r\nНа сесията на 74-то Общо събрание на ООН Игор Додон изнесе реч на румънски и руски език. Той говори за необходимостта от разрешаване на конфликта в Приднестровието и важността на неутралитета на Република Молдова, но се въздържа да поиска Руската федерация да изтегли въоръжените си сили от Приднестровието. \r\nСъпредседателят на блока АКУМ, който заедно с Партията на социалистите е част от управляващата коалиция Андрей Настасе, остро критикува речта на президента на Република Молдова пред ООН. \"Обявеният от Игор Додон неутралитет е лишен от съдържание, докато руските войски все още са на територията на Република Молдова\", заяви вицепремиерът Настасе. \r\n„Сигурен съм, че мнозина бяха изненадани от речта му. Да отидете в Ню Йорк, да получите възможност да говорите на пленарното заседание на ООН и да имате такъв подход, според мен, е обида за всички онези, които не са съгласни с присъствието на руската армия и оръжията им у нас. Тази реч (на Додон)  доказа, че програмата на президента  е лична, тя е продиктувана от чужди интереси и няма нищо общо с интересите на хората от двата бряга на Днестър \", заяви Андрей Настасе. \r\nМолдовското външно министерство също оцени речта на президента. Въпреки че според Конституцията президентът е този, който ръководи външната политика на страната, Министерството на външните работи е просто инструмент за нейното прилагане. Министерство на външните работи обаче направи изявление. В него се казва: „Външно министерство продължава и ще продължи да настоява за пълното и безусловно изтегляне на руските войски от територията на Република Молдова. Република Молдова има статут на неутрална страна, заложен в Конституцията. Изтеглянето на руски войски и боеприпаси от територията на страната ни ще бъде акт на зачитане на неутралитета, суверенитета и териториалната цялост на Република Молдова. Фактът, че искането на страната ни относно пълното и безусловно изтегляне на руските въоръжени сили от територията на Република Молдова не е направено от трибуната на ООН, е небалансиран подход към външната политика.“ \r\nПартията за действие и солидарност, водена от премиера Мая Санду, не одобри несъгласуваната позиция на президента Игор Додон относно незаконното присъствие на чужди войски на територията на Република Молдова“. \r\n„Не може да се изисква от международната общност „фактическо признаване и зачитане“ на неутралитета на суверенна и неделима държава, ако в същото време се опитвате да скриете съществуването на окупационните сили на територията на тази държава. Статутът на неутралитет е несъвместим с този факт. В тази връзка партията за действие и солидарност категорично потвърждава позицията си: незабавното изтегляне на руските войски от територията на Република Молдова е единственият начин за признаване и зачитане на суверенния и неделим характер на държавата и задължително условие за уреждане на приднестровския въпрос “, се казва в призива на партията.", "date": "2019.09.30", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/09/30/2703517/api-vazstanoveno-e-dvizhenieto-po-pat-i-5-haskovo-kardzhali-pri-km-335-v-rayona-na-cherna-skala.html", "text": "Възстановено е движението по път I-5 Хасково - Кърджали при км 335 в района на Черна скала. Това съобщиха от пресцентъра на  Агенция „Пътна инфраструктура“ .", "date": "2019.09.30", "title": "АПИ: Възстановено е движението по път I-5 Хасково - Кърджали при км 335 в района на Черна скала"}
{"url": "http://www.focus-news.net/news/2019/09/30/2703516/pregled-na-mezhdunarodnite-novini-do-0600-agentsiya-fokus.html", "text": "Президентът на Турция в неделя присъства на двойна церемония, възлагаща поръчка на нов турски военен кораб, както и на кораб, който ще бъде продаден на Пакистанския флот, предава  Anadolu Agency . \r\nТурция е една от 10-те страни по света, които могат да строят, проектират и поддържат военни кораби, използвайки собствените си национални възможности, заяви президентът Реджеп Тайип Ердоган на церемонията по повод  началото на изграждането на корвета Киналиада, поръчана днес за турския флот, и кораб от клас „МИЛГЕМ“(турска национална програма за военни кораби), който ще бъде произведен за Пакистан. \r\nВ речта си Ердоган заяви, че се надява Киналиада (F-514), корвет от клас „Ада“, да бъде от полза за турската нация и нейния Военноморски флот и освен това се надява Пакистан, приятелски народ на Турция, също да се възползва от кораба, чиято конструкция започна днес. \r\n\"Нашият флот, богат на славни победи, носи това наследство в бъдещето, като го укрепва допълнително\", каза той. \r\nНеговата висококачествена „екипировка, дисциплина, квалифициран персонал и всичките му  постижения“ правят Турция горда, каза той. \r\nЕрдоган каза, че последните събития в световен мащаб и особено в Средиземноморието сочат необходимостта от укрепване на Турция в морето, както и във всички останали области. \r\n*** \r\n \r\n Протестиращи мигранти са запалили пожар вътре и извън лагера „Мория“ на остров Лесбос с искане да бъдат прехвърлени в континенталната част, пише електронното издание на гръцкия вестник  Kathimerini . \r\nМигрантите са се сблъскали с полицейските сили, разположени на острова . \r\nСлужителите от противопожарната служба са стигнали до мястото, опитвайки се да угасят пожарите. \r\nНе са потвърдени съобщения за два смъртни случаи от вдишване на дим. \r\nПренаселеният лагер, построен за настаняване на 3 000 души , е приютил 12 000 души при лоши битови условия. Потокът от мигранти, идващи в Гърция, се увеличи значително наскоро, въпреки че все още не са достигнати исторически високите нива за 2015 г., когато над 800 000 души са влезли в страната. \r\n*** \r\n \r\n Конгресмени от Демократическата партия на САЩ възнамеряват да се опитат да се запознаят със съдържанието на разговорите на американския президент Доналд Тръмп и руския президент Владимир Путин. Това обяви в неделя по NBC Адам Шиф, председател на Комисията по разузнаване на Камарата на представителите на САЩ , цитиран от TACC. \r\nНа въпрос дали конгресмените възнамеряват да разберат за какво са говорили лидерите, Шиф отговори: \"Със сигурност се надявам, че ще успеем да разберем.\" \"От първостепенна  необходимост е да се гарантира националната сигурност на САЩ и по време на разговори с други лидери, особено с Путин, дали президентът също е подкопал сигурността ни, надявайки се да извлече лични ползи за кампанията си\", добави той. \r\n\"Ако тези разговори с Путин и други световни лидери са въведени в секретна база данни, предназначена не за това, а за данни за тайни дейности, ако има опити да бъдат скрити, тогава да, ние възнамеряваме да хвърлим светлина върху това\", подчерта той. По-рано американските медии, включително The New York Times, съобщиха, че стенограмите от разговорите на Тръмп с други лидери, включително с Путин, са криптирани в класифицирана компютърна база данни. \r\nБелият дом все още не е отговорил на запитване на ТАСС относно това дали се планира да се публикуват или предоставят на демократите стенограми на въпросните разговори. \r\n*** \r\n \r\n Турски F-16 свали в неделя безпилотен летателен апарат  близо до сирийската граница, след като той многократно наруши турското въздушно пространство, съобщи министерството на отбраната на Турция, цитирано от  Anadolu Agency . \r\nДронът с неясна принадллежност наруши турското въздушно пространство общо шест пъти както в близост до Килис, турска провинция на границата на Сирия, така и в района на Северна Сирия, прочистена от турската операция „Щитът на Ефрат“ през 2016-2017 г., съобщи Министерството. \r\nСамолетът F-16, който свали дрона е излетял от военновъздушна база „Инджирлик“ в Адана, Южна Турция. \r\nОстанките от безпилотния летателен апарат са открити от провинциалните жандармерийски сили в близост до базата им Килдироба в Килис. \r\n*** \r\n \r\n Консервативната Австрийска народна партия (АНП), водена от своя председател и бивш канцлер на Австрия Себастиан Курц, печели 38,4% от гласовете в Националния съвет (долната камара на парламента) на предсрочните избори след преброяване на всички гласове, подадени от избирателите на урните в неделя. Това са официални данни, публикувани от Министерството на вътрешните работи на републиката, цитирано от  TACC . \r\nСоциалдемократическата партия на Австрия (СДПА) се нарежда на второ място с 21,5% от гласовете. Третото място заема дясната Австрийска партия на свободата , която доскоро беше коалиционен партньор на АНП, но загуби подкрепа след скандала с бившия вече заместник-председател и вицеканцлер Хаинц-Кристиан Щрахе  - 17,3% (с почти 10 % по-малко от изборите през 2017 г.). Зелените заемат четвъртото място с 12,4%, а партията Нова Австрия (НЕОС) е на пето място - 7,4%.  Други партии не преминават четирипроцентовата бариера за влизане в парламента. \r\nОкончателните резултати ще бъда обявени в четвъртък, когато бъдат обработени гласовете по пощата. \r\n*** \r\n \r\n  Най-малко двама мигранти загинаха в неделя при пожар в бежански лагер на гръцкия остров Лесбос, се казва в доклад, като пожарът предизвика бунт на разгневените обитатели на лагера, предава  AFP . \r\nСлед овладяването на пожара полицията използва сълзотворен газ, за да спре гневните мигранти, недоволни от времето, необходимо за противопожарната служба да пристигне в лагера, според кореспондента на AFP. \r\nДопълнителни полицейски сили бяха изпратени от Атина с военнотранспортни самолети за овладяване на ситуацията. \r\nАгенция ANA-MPA, цитирайки полицейски източници, съобщи, че в пожара са загинали жена и дете. \r\nОчевидец, афганистански мигрант, обаче каза пред AFP, че жена и две деца са загинали, описвайки как огънят се е разпространил в шест или седем контейнера, използвани за настаняване на жители. \r\n\"Намерихме две деца напълно овъглени и една жена мъртва. Предадохме децата, покрити с одеяла, на пожарната\", каза 15-годишният Федуз. \r\nЗаместник-министърът по защита на гражданите Лефтерис Икону, заедно с началника на полицията и генералния секретар по миграционната политика заминаха към Лесбос. \r\n*** \r\n \r\n Повече от 60% от американците смятат, че съдържанието на телефонния разговор между американския президент Доналд Тръмп и неговия украински колега Владимир Зеленски е сериозен проблем. Това става ясно от анкета, публикувана в неделя от ABC и Ipsos, цитирана от  TACC . \r\nВ същото време 43% от анкетираните смятат този въпрос за \"много сериозен\". Едновременно мнозинството от анкетираните - 51% - заявиха, че изобщо не са изненадани, че Тръмп , както показва стенограмата, подтиква украинския президент да започне разследване на действията на сина на бившия вицепрезидент Джоузеф Байдън. Други 32% са казали, че не са \"твърде изненадани\", само 3% от жителите на Съединените щати определят това като „голяма изненада“. \r\nТелефонният разговор през юли между Тръмп и Зеленски предизвика голям скандал във Вашингтон, който в крайна сметка стана причина за стартиране на процедурата по импийчмънт срещу американския президент. Демократът Байдън, бивш вицепрезидент, е най-вероятният конкурент на Тръмп в предстоящите президентски избори през ноември 2020 г. Следователно, според демократите, Тръмп, оказвайки натиск върху Зеленски, всъщност се е стремял да привлече помощта на Киев в усилията му да бъде преизбран за втори мандат. На 25 септември Белият дом разкри стенограмата от разговора през юли между лидерите на двете страни. Оказа се, че Тръмп не е поставил на Зеленски разследването срещу Хънтър Байдън, сина на Джо Байдън, като условие за финансова и военна помощ от Вашингтон за Киев. Министерството на правосъдието на САЩ, което едновременно изпълнява функцията на главна прокуратура, не откри нарушения на националното законодателство в съдържанието на телефонния разговор, нито основания за по-нататъшно разследване.", "date": "2019.09.30", "title": "Преглед на международните новини до 06:00 (Агенция „Фокус“)"}
{"url": "http://www.focus-news.net/news/2019/09/30/2703518/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Република Гърция на ГКПП „Кулата“ трафикът е интензивен на вход и изход за товарни автомобили. На българо-сръбската, българо-румънската и на границата със Северна Македония трафикът е нормален на всички гранични контролно-пропускателни пунктове. \r\nВъв връзка с извършване на ремонтно-строителни дейности на ГКПП „Златарево“ за времето до 14 октомври 2019 г. движението през пункта ще бъде затруднено.  \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет, ще работи само през светлата част на денонощието – от 08.00 часа до 22.00 часа.", "date": "2019.09.30", "title": "ГД „Гранична полиция“: Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/09/30/2703520/predstoyashti-sabitiya-v-stranata-za-30-septemvri-agentsiya-fokus.html", "text": "*** \r\n София.  \r\nОт 9.30 часа на „Дондуков“ 2  ще се проведе консултативна среща на тема: Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Република Северна Македония за присъединяване към Европейския съюз.  \r\n \r\n*** \r\n София.  \r\nОт 12.00 часа в зала „Рила” в хотел Балкан е предвидена пресконференция на Нейно кралско височество Дана Фирас, принцеса на Йордания, и министър Николина Ангелкова във връзка с конференцията на тема: „Нови културни маршрути в Дунавския регион”. \r\n \r\n*** \r\n София.  \r\nОт 10.00 часа в аула „Максима“ на Университета за национално и световно стопанство ще се състои официална церемония за откриването на 99-ата учебна година в университета. \r\n \r\n*** \r\n София.  \r\nОт 10.00 часа в Областен информационен център – София на бул. „Витоша“ 99 Столична община организира официална церемония „Първа копка“ във връзка с дейностите по проект „Обновяване и изграждане на социални заведения на територията на Столична община” - етап 1, за обект Кризисен център „Вяра, надежда и любов”. От 11.30 часа в район „Надежда“, ул. „Свободна“ 30 Столична община организира официална церемония „Първа копка“ във връзка с дейностите по проекта.   \r\n \r\n*** \r\n София.  \r\nИнформационна кампания „Сърце&Бъбрек“. Направи връзка“ започва в УМБАЛ „Св. Иван Рилски“ по повод Световния ден на сърцето, който отбелязахме на 29 септември.  \r\n \r\n*** \r\n София.  \r\nОт 8.00 до 13.00 часа в кабинет №218, намиращ се на втория етаж в поликлиниката на ВМА, специалисти ще преглеждат безплатно пациенти с проблеми с кръвното налягане. \r\n \r\n*** \r\n София.  \r\nОт 11.00 в зала „Проф. Марин Дринов“, Институтът за изучаване на населението и човека при Българска академия на науките (ИИНЧ при БАН) ще представи отпечатания сборник материали по проекта „Мерки за преодоляване на демографската криза в Република България“. \r\n \r\n*** \r\n София.  \r\nОт 17.00 часа в галерията на ул. „Оборище“ 5 заместник-министърът на транспорта, информационните технологии и съобщенията Андреана Атанасова и посланикът на Индия у нас Н. Пр. Пуджа Капур ще валидират пощенска марка, посветена на Махатма Ганди.  \r\n \r\n*** \r\n София.  \r\nОт 17.30 в дворът на къща музей „П. К. Яворов“ ще се проведе Ден на поезията и музиката. \r\n \r\n*** \r\n София.  \r\nОт 11.00 часа Нов български университет открива своята 29-а академична година с тържествена церемония.  \r\n \r\n*** \r\n София.  \r\nОт 09.15 часа в Специализирания наказателен съд ще се гледа делото за реабилитация на Стоян Заптиев. \r\n  \r\n*** \r\n София.  \r\nОт 09.30 часа в Специализирания наказателен съд ще се гледа делото за престъпление по служба на Евгени Крусев. \r\n \r\n*** \r\n София.  \r\nОт 10.00 часа в Специализирания наказателен съд ще се гледа делото за организиране и ръководене на престъпна група на Симеон Танев, Добрин Добрев, Веселин Ранчев, Красимир Неделчев, Георги Георгиев и Катерина Халтъкова.  \r\n \r\n*** \r\n София.  \r\nОт 10.30 часа в Специализирания наказателен съд ще се гледа делото за молба на кумурилане на наказанията  на Деян Иванов. \r\n \r\n*** \r\n София.  \r\nОт 13.30 часа в Специализирания наказателен съд ще се гледа делото за организиране и ръководене на престъпна група на Пламен Ганев, Ердинч Хаджиев, Костадин Костадинов. \r\n \r\n*** \r\n София.  \r\nОт 13.30 часа в Специализирания наказателен съд ще се гледа делото за длъжностно присвояване в особено големи размери на Магдалена Иванова, Анна Ланкова, Димчо Митев и Младен Младенов.   \r\n \r\n*** \r\n София.  \r\nОт 14.30 часа в Специализирания наказателен съд ще се гледа делото за организиране и ръководене на престъпна група на Кирил Георгиев.  \r\n \r\n*** \r\n София.  \r\nОт 15.00 часа в Специализирания наказателен съд ще се гледа делото за организиране и ръководене на престъпна група на Николай Сирашки, Асен Макавеев, Мирослав Янакиев и Десислав Аврамов .  \r\n \r\n*** \r\n Балчик.  \r\nОт 11.30 часа се откриват изложбите „Всичко се състои в нашите сдружени сили“ и „Храм на понтийската майка на боговете – Кибела“ в Съдебна палата във връзка с Дни на отворените врати в Районен съд – Балчик.  \r\n \r\n*** \r\n Благоевград.  \r\nОт 10:00 часа пред Учебен корпус №1 ще бъде открита новата академична година в Югозападния университет „Неофит Рилски“. Преди началото на церемонията –  в 9.50 часа ще бъдат поднесени венци и цветя пред паметника на Неофит Рилски.   \r\n \r\n*** \r\n Варна.  \r\nОт 10.00 часа в Аулата на ИУ – Варна, ще се състои тържествено откриване на учебната 2019/2020 година за Колежа по туризъм. \r\n \r\n*** \r\n Варна.  \r\nОт 11.00 часа в Областния информационен център- Варна на Община Варна, пл. „Св. Св. Кирил и Методий“ (Козирката) във връзка с приключването  на проект „Общуване без граници“, финансиран по ОП „НОИР, съфинансирана от Европейския съюз чрез Европейските структурни и инвестиционни фондове. \r\n \r\n*** \r\n Гоце Делчев.  \r\nОт 17.30 часа в залата на Община Гоце Делчев ще се проведе Работилници за родители „Да пораснем заедно” по програмата на Уницеф за ранното детско развитие. \r\n \r\n*** \r\n Добрич.  \r\nОт 10.00 часа ще се проведе XIII Регионален преглед на хората от третата възраст в Младежки център – Добрич. \r\n \r\n*** \r\n Добрич.  \r\nОт 19.00 часа ще се състои спектакълът „Боряна“ в Драматичен театър „Йордан Йовков“. \r\n \r\n*** \r\n Каварна.  \r\nОт 16.00 часа Общински детски комплекс открива новата учебна година.  \r\n \r\n*** \r\n Кюстендил/ с. Гюешево.  \r\nОт 10.00 часа на ГКПП „Гюешево“ стартира петата поред инициатива по международния проект \"Остани чист, кажи НЕ на корупцията\", в който участва Дирекция „Вътрешна сигурност“ към Министерството на вътрешните работи. \r\n \r\n*** \r\n Пловдив.  \r\nНа 30 септември в „Гранд Хотел Пловдив“ /“Новотел Пловдив“/ в Пловдив ще се проведе Годишната среща на Съвета на регулаторите на Балканския Консултативен Форум /БКФ/.  \r\n \r\n*** \r\n Пловдив.  \r\nОт 18.30 часа в културен център „Тракарт“ ще бъде представят книгата „Присъдата“ – документален разказ за страдащите от множествена склероза.  \r\n \r\n*** \r\n \r\nВ 09.00 часа в зала 1 на Окръжния съд ще се проведе заседание по делото срещу заместник-кметът на Община Куклен – Костадин П. и Надежда Минчева, обвинени за нарушения при обществени поръчки.  \r\n \r\n*** \r\n \r\nВ 09.30 часа в зала 1 на Апелативния съд ще се проведе заседание по делото, с което д-р А. Н. обжалва условна присъда от 1 година лишаване от свобода с 3 години изпитателен срок и лишаване от право да упражнява лекарска професия за срок от 1 година. Тя е призната за виновна от Хасковския окръжен съд за това, че в качеството си на лекар-ординатор-педиатър в Детско отделение към МБАЛ Харманли ЕООД, причинила смъртта на бебе, настъпила на 13.04.2014 год., поради немарливо изпълнение на правно регламентирана дейност, представляваща източник на повишена опасност.  \r\n \r\n*** \r\n \r\nВ 13.30 часа в зала 1 на Районния съд ще се проведе заседание по делото срещу Рангелина Н. и Владимир К., обвинени в измама, свързана с потулване на дело за изнасилване.  \r\n \r\n*** \r\n Смолян.  \r\nЗапочва осмото издание на международния фестивал „Забранено за възрастни“, които ще се проведат в Смолян и още 19 населени места от всички 10 общини в областта. \r\n \r\n*** \r\n Смолян.  \r\nОт 9.00 часа ще започне празничната божествена света Литургия  в храм „Покров на Пресвета Богородица“,  съграден в двора на Архиерейското наместничество в Смолян. Тържественото богослужение е в чест на храмовия празник и ще бъде възглавено от Негово Високопреподобие архимандрит Висарион – архиерейски наместник на Смолянска духовна околия. В 11.00 часа ще бъде отслужен празничен водосвет, а след това ще има благословена трапеза. От 18.00 часа ще бъде отслужена празнична Вечерня с Петохлебие. \r\n \r\n*** \r\n Стара Загора.  \r\nОт 19.00 часа ще се състои спектакълът „Нощно слънце“ в Драматичен театър – Стара Загора.   \r\n        \r\n \r\n \r\n Местни избори 2019: \r\n \r\n *** \r\n Сливен.     \r\n От 18.30 часа в Драматичен театър „Стефан Киров“ ГЕРБ - Сливен ще даде официално начало на предизборната си кампания със специално събитие, представящо основните приоритети в програмата за управление на общината.", "date": "2019.09.30", "title": "Предстоящи събития в страната за 30 септември (Агенция „Фокус“)"}
{"url": "http://www.focus-news.net/news/2019/09/30/2703522/nimh-dnes-shte-e-slanchevo-i-toplo-s-maksimalni-temperaturi-mezhdu-27-i-32.html", "text": "Днес ще е предимно слънчево и топло. Ще духа слаб, в Дунавската равнина до умерен вятър от запад-северозапад, в Източна България – от юг. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . Преобладаващите максимални температури ще бъдат между 27° и 32°, за София – около 27°. Атмосферното налягане е по-ниско от средното за месеца и ще продължи да се понижава.   \r\nПо Черноморието ще бъде слънчево. Ще духа слаб до умерен вятър от юг-югоизток. Максимални температури на въздуха: 25°-30°. Температурата на морската вода е 22°-23°. Вълнението на морето ще бъде 1-2 бала.   \r\nВ планините ще е предимно слънчево. Ще духа умерен, по билата и временно силен западен вятър. Максимална температура на височина 1200 метра около 21°, на 2000 метра – около 14°.", "date": "2019.09.30", "title": "НИМХ: Днес ще е слънчево и топло с максимални температури между 27° и 32°"}
{"url": "http://www.focus-news.net/news/2019/09/30/2703519/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n Метеорологична обстановка: \r\nПрез нощта ще бъде ясно и почти тихо. Минималните температури ще бъдат между 10° и 15°. На 30.09.2019 г. ще е предимно слънчево и топло за края на септември. Ще духа слаб, в Дунавската равнина до умерен вятър от запад, в Източна България – от юг. Преобладаващите максимални температури ще бъдат между 27° и 32°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 13+220 до км 20+660 е ограничено поради ремонтно-възстановителни дейности на виадукти при км 15+940, км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. \r\nОбласт Пазарджик: \r\nДвижението в участъка от км 61+053 до км 67+210 в двете посоки се осъществява в една лента поради почистване на регули по виадуктите и поддържане на дилатационните фуги. Поетапно се ограничава движението в изпреварващата и активната лента. Участъкът е сигнализиран с пътни знаци. Срок до 30.09.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nДвижението в участъка от км 74+015 до км 78+554 посока Варна се ограничава поради ремонтно-възстановителни дейности. Движението се пренасочва при пътен възел „Ябланица“ и по път I-3 през гр. Ябланица. Срок до 02.10.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.10.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 21:00 часа. Срок 30.09.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението в участъка Ботевград – София от км 209+715 до км 210+579 /проход „Витиня“/ се осъществява в една лента поради укрепване на анкерна стена от км 210+200 до 210+279. Затворена е лентата в посока София, като движението се извършва двупосочно в лентата посока Ботевград и се контролира от регулировчици. Срок 30.09.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка Брестница – Български извор от км 7+300 до км 8+100 се осъществява с повишено внимание поради ремонтни дейности по връзката с АМ „Хемус“. Участъкът е сигнализиран с пътни знаци. Срок до 10.10.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 30.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 30.09.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:   \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г.; \r\nПът III-5002: Движението по път III-5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности по асфалтовата настилка. Поставена е необходимата пътна сигнализация. Срок до 02.10.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 43+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.09.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът II-37: Движението по път II-37 в гр. Пазарджик между ул.Георги Бенковски и ул. Стоян Ангелов от км 123+733 до км 124+500 се осъществява двупосочно в едно платно поради ремонтни дейности. Срок до 11.10.2019 г. от 09:00 ч. до 17:00 ч.; \r\nПът III-843: Движението по път III-843 Велинград – Каратепе от км 27+000 до км 30+000 се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение. Движението са контролира с пътни знаци. Срок до 30.09.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът ІІ-11: Движението по път II-11 Оряхово – Гулянци  в участъка на Милковица – Сомовит от км 196+000 до км 206+000 се осъществява в една лента на определени участъци в една лента поради частични ремонтни дейности на асфалтовата настилка. Срок до 30.09.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 04.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 11.10.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 15.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 07.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 07.10.2019 г.; \r\nПът III-501: Движението по път III-501 Басарбово – Две могили от км 7+000 до км 32+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 50 км/ч. Срок до 07.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът II-37: Движението по път II-37 Етрополе – Джурово от км 17+340 до км 17+710 се осъществява с повишено внимание поради изграждане на пътна връзка към лявото платно /посока Джурово/. Скоростта на движение е ограничена до 30 км/ч. Срок до 01.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-663 Димитровград – Симеоновград от км 40+600 до км 47+900 се въвежда ВОБД и се преустановява движението на МПС в констатираният участък поради изпълнението на строително – ремонтни дейности. \r\nОбходен маршрут за движение на МПС-та е както следва: \r\n-\tЗа направлението гр. Димитровград – гр. Симеоновград: гр. Димитровград – с. Черногорово – с. Воден – с. Александрово – с. Константиново – гр. Симеоновград \r\n-\tЗа направлението гр. Симеоновград – гр. Димитровград: гр. Симеоновград – с. Константиново – с. Александрово – с. Воден – с. Черногорово – гр. Димитровград \r\nСрок до 30.09.2019 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 30.09.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.30", "title": "Актуална пътна обстановка"}
{"url": "http://www.focus-news.net/news/2019/09/30/2703526/mvr-zapochva-petata-pored-initsiativa-po-mezhdunarodniya-proekt-ostani-chist-kazhi-ne-na-koruptsiyata.html", "text": "Започва петата поред инициатива по международния проект „Остани чист, кажи НЕ на корупцията“, в който участва Дирекция „Вътрешна сигурност“ към Министерството на вътрешните работи. От 10.00 часа на ГКПП „Гюешево“ служители на Дирекцията, съвместно с партньорите си от сектор „Вътрешен контрол и професионални стандарти“ при Министерството на вътрешните работи на Република Северна Македония, ще проведат анкетиране на преминаващите през пункта. Целта е да се повиши информираността и доверието на гражданите в дейността на полицията и държавната администрация.", "date": "2019.09.30", "title": "МВР: Започва петата поред инициатива по международния проект „Остани чист, кажи НЕ на корупцията“"}
{"url": "http://www.focus-news.net/news/2019/09/30/2703524/pressing-tv-makedoniya-prishtina-zabrani-vlizaneto-v-stranata-na-ofitsialni-litsa-na-belgrad.html", "text": "Властите на Косово забраниха влизането в страната на официални лица от Сърбия за участие в предизборната кампания за предсрочното гласуване за парламент на 6 октомври, предава скопската телевизия  Pressing TV . \r\nОт Министерството на вътрешните работи на най-младата държава на Балканите поясниха, че решението е взето във връзка със заплахите от страна на официален Белград към сръбската общност, живееща в Косово. \r\n„Белградските служители не могат и няма да бъдат допуснати да участват в изборите в Косово. Нито заплахите срещу косовските сръбски общности от страна на Белград ще бъдат толерирани“, увериха от вътрешнополитическото ведомство в Прищина. \r\n \r\n Тереза Герова", "date": "2019.09.30", "title": "Pressing TV (Македония): Прищина забрани влизането в страната на официални лица на Белград"}
{"url": "http://www.focus-news.net/news/2019/09/30/2703521/predstoyashti-mezhdunarodni-sabitiya-za-30-septemvri-agentsiya-fokus.html", "text": "*** \r\n   Ден на национален траур заради смъртта на Жак Ширак \r\n \r\n*** \r\n   Европейският парламент започва изслушването на кандидатите за еврокомисари \r\n \r\n*** \r\n   Международен дискусионен форум с участието на Владимир Путин \r\n \r\n*** \r\n   Визита на финландския премиер Анти Рине \r\n \r\n*** \r\n   Пленарно заседание на ПАСЕ \r\n \r\n*** \r\n   Еднодневна ученическа стачка \r\n \r\n*** \r\n   Разглеждане на делото на актьора Павел Устинов за участие в неразрешен протест \r\n \r\n*** \r\n   Социалистическата партия на премиера Педро Санчес представя своята платформа", "date": "2019.09.30", "title": "Предстоящи международни събития за 30 септември  (Агенция \"Фокус\")"}
{"url": "http://www.focus-news.net/news/2019/09/30/2703523/prezidentat-rumen-radev-svikva-konsultativna-sreshta-za-dvustrannite-otnosheniya-s-republika-severna-makedoniya.html", "text": "По инициатива на държавния глава Румен Радев от 9.30 часа на „Дондуков“ 2 ще се проведе консултативна среща на тема „Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Република Северна Македония за присъединяване към Европейския съюз“. Това съобщиха от  прессекретариата на държавния глава .   \r\nЗа участие в консултативната среща са поканени председателят на Народното събрание Цвета Караянчева, министър-председателят Бойко Борисов, заместник министър-председателят по правосъдната реформа и министър на външните работи Екатерина Захариева, председателите на парламентарните групи, председателите на Комисията по външна политика и на Комисията по европейските въпроси и контрол на европейските фондове в Народното събрание, както и председателят на Съвместната мултидисциплинарна експертна комисия по исторически и образователни въпроси между Република България и Република Северна Македония.    \r\nСлед края на срещата президентът Румен Радев ще направи изявление.", "date": "2019.09.30", "title": "Президентът Румен Радев свиква консултативна среща за двустранните отношения с Република Северна Македония"}
{"url": "http://www.focus-news.net/news/2019/09/30/2703525/printsesata-na-yordaniya-n-v-dana-firas-i-ministar-nikolina-angelkova-shte-otkriyat-konferentsiya-na-tema-novi-kulturni-marshruti-v-dunavskiya-region.html", "text": "Нейно кралско височество Дана Фирас, принцеса на Йордания, и министърът на туризма Николина Ангелкова ще открият в София конференция на тема „Нови културни маршрути в Дунавския регион”. Това съобщиха от пресцентъра на  Министерство на туризма . Във форума ще участват министърът на културата Боил Банов и представители от Съвета на Европа. Програмата предвижда тематични кръгли маси, на които ще се дискутира разработването на конкретни дестинации за насърчаване на културния туризъм.  \r\nПринцесата на Йордания ще проведе също тематичен мастърклас пред посланици и членове на дипломатически мисии у нас, представители на туристическия бизнес, местната власт, академичната общност и неправителствени организации от сектора.", "date": "2019.09.30", "title": "Принцесата на Йордания Н. В. Дана Фирас и министър Николина Ангелкова ще открият конференция на тема „Нови културни маршрути в Дунавския регион”"}
{"url": "http://www.focus-news.net/news/2019/09/30/2703528/mestni-izbori-2019-tsentralnata-izbiratelna-komisiya-razyasnyava-podrobno-kak-mogat-da-glasuvat-horata-s-uvrezhdaniya-koito-zhelayat-da-uprazhnyat-svoya-vot-na-27-oktomvri.html", "text": "Централната избирателна комисия разяснява подробно как могат да гласуват хората с увреждания, които желаят да упражнят своя вот на 27 октомври. Това съобщиха от пресцентъра на  ЦИК .  \r\nАко сте с увредено зрение или затруднения в придвижването и не можете да гласувате самостоятелно, можете да направите това с придружител в секция в същия избирателен район, която е достъпна. За целта трябва да представите личен документ и да попълните декларация на място, че не сте гласували и няма да гласувате другаде.  \r\nМожете да гласувате и дома с подвижна избирателна кутия. Предварително трябва да направите това в писмена форма, подписано собственоръчно и изпратено по пощата или чрез упълномощен представител. Може да подадете и електронно заявление на интернет страницата на общината по постоянен адрес или на настоящия адрес, ако сте подали заявление до 12 октомври.  \r\nКъм заявлението за гласуване с подвижна избирателна кутия се прилага копие от решението на ТЕЛК, НЕЛК или медицинска епикриза, удостоверяваща уврежданията, които възпрепятстват напускането на дома ви.  \r\nПодвижна избирателна кутия се създава, ако до 12 октомври има подадени поне 10 заявления от лица с трайни увреждания. При вече създадена подвижна избирателна секция, заявления за гласуване могат да се подадат до 21 октомври.", "date": "2019.09.30", "title": "Местни избори 2019: Централната избирателна комисия разяснява подробно как могат да гласуват хората с увреждания, които желаят да упражнят своя вот на 27 октомври"}
{"url": "http://www.focus-news.net/news/2019/09/30/2703527/orf-partiyata-na-svobodata-na-avstriya-e-zadarzhala-54-ot-elektorata-si.html", "text": "На гласуването в неделя „Партията на свободата на Австрия“ е успяла да задържи едва 54% от гражданите, гласували за нея на парламентарните избори през 2017 г., показва анализ на  ORF , най-голямата обществена медия в страната. \r\nЕдна пета от електората на дясната партия, която доскоро бе водена от Хайнц-Кристиан Щрахе, е подкрепила на изборите Австрийската народна партия (АНП) на Себастиан Курц (около 258 хиляди избиратели). Почти същият брой хора, които през 2017 г. са гласували за „Партията на свободата на Австрия“, сега не са упражнили правото си на глас.  \r\n \r\n Тереза Герова", "date": "2019.09.30", "title": "ORF: „Партията на свободата на Австрия“ е задържала 54% от електората си"}
{"url": "http://www.focus-news.net/news/2019/09/30/2703530/api-do-2-oktomvri-shte-bade-ogranicheno-dvizhenieto-v-posoka-varna-mezhdu-km-74-i-km-78-na-avtomagistrala-hemus-za-remont.html", "text": "От 09.00 часа тази сутрин до 09.00 часа на 2 октомври ще бъде ограничено движението в посока Варна в участъка между 74-ти и 78-ми км на автомагистрала „Хемус“ за извършване на ремонт на асфалтовата настилка. Това съобщиха от пресцентъра на  Агенция „Пътна инфраструктура“  (АПИ). Трафикът ще се пренасочва от пътен възел „Ябланица“ по път I-3 Ботевград – Плевен.   \r\nШофьорите трябва да карат с повишено внимание, като спазват стриктно поставената сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.09.30", "title": "АПИ: До 2 октомври ще бъде ограничено движението в посока Варна между км 74 и км 78 на автомагистрала „Хемус“ за ремонт"}
{"url": "http://www.focus-news.net/news/2019/09/30/2703533/sport-izabella-shinikova-specheli-turnira-v-portugaliya.html", "text": "Изабелла Шиникова спечели турнира на твърди кортове в португалския град Калдас де Райна след отказване на противничката ѝ на финала. Българката поведе с 6:3,2:0, преди Наталия Костич да прекрати  срещата. \r\nПо този начин Шиникова завърши надпреварата като двойна шампионка, след като в събота победи и на двойки, където си партнира с Джесика Понше от Франция. Титлата е втора за българката през сезона и общо 22-ра в кариерата ѝ.По-рано през годината тя спечели и на твърдите кортове в зала в Търнава, Словакия. \r\nЗа успеха си Шиникова заработи 80 точки за световната ранглиста. Това означава, че от новата седмица тя ще се изкачи до номер 171 в света.", "date": "2019.09.30", "title": "Спорт: Изабелла Шиникова спечели турнира в Португалия"}
{"url": "http://www.focus-news.net/news/2019/09/30/2703529/faz-noviyat-sastav-na-ek-shte-se-predstavi-pred-ep.html", "text": "Екипът на бъдещия председател на Европейската комисия Урсула фон дер Лайен ще се изправи пред първия си тест. В сградата на Европейския парламент предстоят изслушванията на членовете на бъдещия състав на законодателния орган на Общността, съобщава германският национален ежедневник  Die Frankfurter Allgemeine Zeitung . \r\nПърви пред ЕП ще говори Марош Шефчович. До четвъртък следващата седмица всеки кандидат за пост в ЕК  трябва да отговори на въпросите на депутатите в продължение на три часа и да докаже професионалната си способност за заемане на позицията. \r\n \r\n Тереза Герова", "date": "2019.09.30", "title": "FAZ: Новият състав на ЕК ще се представи пред ЕП"}
{"url": "http://www.focus-news.net/news/2019/09/30/2703539/denyat-30-septemvri-v-svetovnata-istoriya.html", "text": "През 1452 г. - в Майнц излиза първата печатана книга ­ “Библията на Гутенберг”. 1791 г. - във Виена в Театер ауф дер Вайден се състои премиерата на операта на Волфганг Амадеус Моцарт \"Вълшебната флейта\". През 1846 г. доктор Уйлям Мортън, зъболекар от Масачузетс, първи в света използва упойка при вадене на зъб. Мортън извършва изваждането с помощта на етър. Този метод е използван от доктор Джон Колинс Уорън на официална демонстрация на 16 октомври в болницата в Масачузетс, когато е направена демонстрация на  премахване на тумор. 1898 г. - приет е устав, с който град Ню Йорк става разширен метрополис, състоящ се от пет административни единици. Популацията на града се увеличава в началото на XX век главно от европейски имигранти. След Втората световна война много афроамериканци и латиноамериканци мигрират в града в търсене на работа.  През 1929 г. близо до Франкфурт на Майн в Германия е осъществен първият полет на самолет с реактивен двигател \"Опел-Хатри Рак-1\". Негов създател е Фриц фон Опел. Задвижването е от 16 ракети по 23 килограма всяка. Самолетът излита от 20-метрова писта, като лети 10 минути. Приземяването е неуспешно. През 1935 г. в Ню Йорк се изпълнява за първи път операта на Джордж Гершуин “Порги и Бес”. През 1938 г. в Мюнхен ръководителите на Великобритания (Невил Чембърлейн), Франция (Даладие), Германия (Адолф Хитлер) и Италия (Бенито Мусолини) подписват т. нар. Мюнхенско съглашение, с което Чехословакия е задължена да предаде на Германия Судетската област. 1950 г. - в Париж се провежда първият конгрес на Международната Астрономическа Федерация. Тя е основана през 1951 г. като неправителствена организация, като включва 165 членове от 44 страни. Федерацията е свързана с Международната Астрономическа Академия .  \r\n \r\n \r\n2015 г. \r\nРуският парламент разрешава използването на военни сили в Сирия. \r\n \r\n \r\n2015 г. \r\nРуската авиация бомбардира позициите на „Ислямска държава“ в близост до град Хомс. \r\n \r\n \r\n2014 г. \r\nМайкрософт представя новата си операционна система Windows 10. \r\n \r\n \r\n2013 г. \r\nВ Камерун се провеждат парламентарни избори. \r\n \r\n \r\n2012 г. \r\nПри боевете в Сирия е унищожена голяма част от средновековния градски пазар в Халеб, който се намира под защитата на ЮНЕСКО като обект на световното наследство. \r\n \r\n \r\n2011 г. \r\nВ Подмосковието в Зеленоград започва работа Открит форум на гражданските активисти от „Последна есен“ с участието на известни опозиционни политици и обществени дейци. Според думите на Гари Каспаров основната цел на форума е да преодолее апатията в обществото след вестта за връщането на Путин на президентския пост и да създаде на жива алтернатива на политическата власт в Русия. \r\n \r\n \r\n2009 г. \r\nВ датски вестник са публикувани скандални карикатури на пророка Мохамед. \r\n \r\n \r\n2008 г. \r\nИздаден е вторият сингъл от третия студиен албум на американската поп-рок група Jonas Brothers – Lovebug. \r\n \r\n \r\n2007 г. \r\nИзвършена е интронизацията на румънския патриарх Даниил Румънски. \r\n \r\n \r\n2006 г. \r\nЗа първи път пред публика на изложението в Париж е представен автомобилът Ауди R8 – спортен модел на Ауди с централно разположен двигател. Той е базиран на прототипа Льо Ман Куатро и за първи път е представен пред публика на изложението в Париж на 30 септември 2006 г \r\n \r\n \r\n1993 г. \r\nПоредица от земни трусове в Югозападна Индия разтърсват Латур и Османабад в Махараштра. Броят на разрушените къщи достига 30 хиляди, загиват близо 10 хиляди души. Земетресението е с магнитуд от 6,3 по Рихтер. \r\n \r\n \r\n1989 г. \r\nСенегамбия се разделя на две държави – Гамбия и Сенегал. Двете страни влизат в конфедерация през 1982 г. Населението на Гамбия е една десета от това на Сенегал. Сенегамбия е оглавена от президента на Сенегал Абду Диуф. \r\n \r\n \r\n1982 г. \r\nАмерикански пилот прави първата обиколка на света с вертолет. \r\n \r\n \r\n1982 г. \r\nВ Израел е въведена нова валута – шекел. \r\n \r\n \r\n1966 г. \r\nАнглийската колония Бечуанaленд получава независимост под името Република Ботсвана. За първи президент е избран Сър Серетес Кхама. \r\n \r\n \r\n1955 г. \r\nВ автомобилна катастрофа загива Джеймс Дийн – американски акьор. \r\nОстава известен в света на киното с ролите си във филмите “На изток от рая”, “Бунтовник без кауза” и “Гигант”. \r\n \r\n \r\n1954 г. \r\nСтраните от НАТО дават съгласие да предоставят въоръжение на ФРГ за създаване на самостоятелна армия. \r\n \r\n \r\n1950 г. \r\nВ Париж се състои първият конгрес на Международната Астрономическа Федерация. Тя е основана през 1951 г. като неправителствена организация, като включва 165 членове от 44 страни. Федерацията е свързана с Международната Астрономическа Академия. \r\n \r\n \r\n1938 г. \r\nВ Мюнхен ръководителите на Великобритания (Невил Чембърлейн), Франция (Даладие), Германия (Адолф Хитлер) и Италия (Бенито Мусолини) подписват т. нар. Мюнхенско съглашение, с което Чехословакия е задължена да предаде на Германия Судетската област. Политиката на “омиротворяване” на Хитлер, провеждана към момента от Франция и Великобритания, показва своята неефективност още на следващата година, след като Хитлер анексира цяла Чехословакия, присъединява Австрия, а по-късно нахлува в Полша, с което предизвиква Втората световна война. \r\n \r\n \r\n1929 г. \r\nБлизо до Франкфурт на Майн в Германия е осъществен първият полет на самолет с реактивен двигател \"Опел-Хатри Рак-1\". Негов създател е Фриц фон Опел. Задвижването е от 16 ракети по 23 килограма всяка. Самолетът излита от 20-метрова писта, като лети 10 минути. Приземяването е неуспешно. Пилотът оцелява, но самолетът се разбива. След този опит Опел спира да прави подобни опити, напуска страната и заминава за Швейцария. \r\n \r\n \r\n1898 г. \r\nПриет е устав, с който град Ню Йорк става разширен метрополис, състоящ се от пет административни единици. Популацията на града се увеличава в началото на XX век главно от европейски имигранти. След Втората световна война много афроамериканци и латиноамериканци мигрират в града в търсене на работа. В периода 1789-1790 г. Ню Йорк за кратко време е столица на САЩ. \r\n \r\n \r\n1882 г. \r\nВ американския град Епълтън (щата Уисконсин ) на река Фокс заработва първата в света хидроелектростанция. \r\n \r\n \r\n1846 г. \r\nДоктор Уйлям Мортън, зъболекар от Масачузетс, първи в света използва упойка при вадене на зъб. Мортън извършва изваждането с помощта на етър. Този метод е използван от доктор Джон Колинс Уорън на официална демонстрация на 16 октомври в болницата в Масачузетс, когато е направена демонстрация на премахване на тумор. След демонстрацията Мортън се опитва да запази в тайна употребата на етър, като нарича субстанцията “летеон”. Той възнамерявал да патентова веществото с цел печалба. \r\n \r\n \r\n1791 г. \r\nВъв Виена в Театер ауф дер Вайден се състои премиерата на операта на Волфганг Амадеус Моцарт \"Вълшебната флейта\". \r\n \r\n \r\n1520 г. \r\nСултан Сюлейман I известен още като Сюлейман Великолепни или Сюлейман Законодател наследява Селим I на трона. Сюлейман Великолепни е 10-ия султан на Османската империя от 1520 до 1566 г. По време на управлението на Сюлейман Османската империя достига своя зенит и става световна сила. \r\nКогато Сюлейман Великолепни умира най-важните мюсюлмански градове (Мека, Медина, Йерусалим, Дамаск и Багдад), много балкански области до днешна Австрия, както и голяма част от Северна Африка, са завладени от Османската империя \r\n \r\n \r\n1452 г. \r\nВ Майнц излиза първата печатана книга ­ “Библията на Гутенберг”. \r\nЙохан Генсфлайш Гутенберг е германски печатар. Около 1445 г. изобретява способ за печатане с подвижни печатарски букви, с което слага начало на книгопечатането в Европа. През 1455 г. в Майнц отпечатва Библията (два тома фолио, 1282 страници). Изданието се смята за шедьовър на ранния печат, имитира средновековни готически книги, превъзхождайки ги с качеството на отпечатъка. Гутенберг води дълги съдебни дела срещу съдружниците си за правото върху изобретението, печатницата и продукцията. \r\n  \r\n \r\n1399 г. \r\nАнглийският крал Ричард II е детрониран от трона. По-късно е убит в затвора и става първата жертва на Войната на розите. \r\n \r\n \r\n \r\n На тази дата са родени: \r\n1924 г. \r\nРоден е Труман Капоти – американски писател. Първият му роман е “Други гласове, други стаи” (1948 г.). Издава още: “Дървото на нощта” (1949 г.), повестите “Арфата на тревите” (1953 г.), “Закуска в Тифани” (1958 г.), романа “Хладнокръвно” (1966 г.; определян като “неизмислен роман”, “нова журналистика” или “журналистика разследване”), сбирката “Музика за хамелеони” (1980 г.), сбирка с автобиографична и документална проза, пиеси (“Арфата на тревите”, “Къщата на цветята”), филмови сценарии (“Бий дявола”, “Невинните” и др.). Два пъти е носител на наградата “О. Хенри”. Умира на 25 август 1984 г. \r\n \r\n \r\n1917 г. \r\nРоден е Юрий Петрович Любимов – руски театрален режисьор, създател на Театър “Таганка \r\n \r\n \r\n1882 г. \r\nРоден е Ханс Гайгер – германски физик. Учи в Ерлангенския, Мюнхенския и Манчестърския университет. Преподавател е в Манчестърския университет (1907-1912 г.). Професор е в Килския (1925-1929 г.), в Тюбингенския (1929-1936 г.) и в Берлинския университет (от 1936 г.). Определя заряда на електрона (1908 г.). Заедно с Ръдърфорд създава устройство, което позволява да се броят отделно заредени микрочастици (1908 г.); по-късно устройството е усъвършенствано от Гайгер и немския физик В. Мюлер и се нарича Гайгер-Мюлеров брояч. Заедно с В. Боте потвърждава валидността на закона за запазване на енергията и количеството движение за единичните стълкновения на елементарни частици, а с английския физик Марсден изследва разсейването на алфачастици в тънки метални пластинки. Потвърждава формулата на Ръдърфорд. Ханс Гайгер умира на 24 септември 1945 г. в Потсдам. \r\n \r\n \r\n1870 г. \r\nРоден е Жан Батист Перен - френски физик. Член е на Парижката Академия на науките от 1923 г. Лауреат е на Нобелова награда за физика за 1926 г. През 1894 г. завършва Екол Нормал Суперийор в Париж, където остава на работа. От 1898 г. е преподавател в Парижкия университет, а от 1910 г. е професор. След капитулацията на Франция (1940 г.) заминава за САЩ. В периода 1895 г. – 1898 г. изследва природата на катодните и рентгеновите лъчи , като доказва, че катодните лъчи представляват поток от заредени частици. През 1904 г. изучава електрокинетичните явления и предлага прибор за изследване на електроосмозата. Заедно със своя син - Ф. Перен, изследва флуорисценцията. \r\nЖан Батист Перен умира на 17 април 1942 г. в Ню Йорк. \r\n \r\n \r\n \r\n На тази дата умират: \r\n2007 г. \r\nУмира Милан Йелич. Президентът на Република Сръбска е роден на 26 март 1956 г. в село Копривна, Босна и Херцеговина, тогавашна СФР Югославия. Той е шестият по президент на републиката. Управлява държавата от 09 ноември 2006 до 30 септември 2007 г., когато почива ненадейно от сърдечен удар. \r\n \r\n \r\n1999 г. \r\nУмира Димитрий Сергеевич Лихачов – руски литературовед и историк на културата; академик (от 1970 г.), чуждестранен член на Българската академия на науките (от 1963 г.), д-р на филологическите науки (от 1947 г.), почетен д-р на Торунския (от 1964 г.), Оксфордския (от 1967 г.) и Единбургския (от 1970 г.) университет. Роден е на 28 ноември 1906 г. в Санкт Петербург. От 1954 г. ръководи Сектора по староруска литература в Института за руска литература. Носител е на Кирило-Методиева награда (1977 г.), на международната награда \"Братя Кирил и Методий\" (1979 г.), \"доктор хонорис кауза\" на ВТУ \"Св. св. Кирил и Методий\" (1999 г.). Автор е на трудове за развитието на староруската литература и култура. Проучва руската летописна традиция, поетиката на староруската литература, руския фолклор, староруското изкуство. Изследва проблемите на старобългарската литература. Определя езика на Кирил и Методий като старобългарски, а ролята и значението му – като общославянски. Има ценни наблюдения за влиянието на Йоан Екзарх и на представителите на Търновската книжовна школа върху развитието на староруската литература. \r\n \r\n \r\n1913 г. \r\nУмира Леонид Николаевич Соболев – руски генерал. По време на Руско-турската война (1877-1878 г.) е щабен офицер. Участник е в боевете за Плевен и Шипка. Заема поста министър-председател на България (23 юни 1882 г. – 7 септември 1883 г.) по настояване на княз Александър I Батенберг. Подава оставка поради несъгласие с политиката на княза и се връща в Русия. Автор е на творбата “Към най-новата история на България” (1886 г.). \r\n \r\n \r\n419 г. \r\nУмира Св. Йероним (347-419). През 4 век Св. Йероним превежа Библията, известна под името Вулгата от гръцки и еврейски на латински език е периода между 383 г. и 406 г. Неговият превод е направен по поръка на папа Дамас и ревизира стария латински превод на Библията, наречен Vetus Latina. Св. Йероним е изобразяван често като старец с бяла брада, наведен над книгите. \r\nСв. Йероним е светецът-покровител на преводачите и датата на неговата смърт е приета за международен Ден на преводача. Св. Йероним е покровител и на археолозите. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.09.30", "title": "Денят 30 септември в световната история"}
{"url": "http://www.focus-news.net/news/2019/09/30/2703531/mestni-izbori-2019-aleksandar-vaklin-s-ekspertizata-i-profesionalizma-si-imam-kakvo-da-dam-na-vseki-edin-kmet-na-sofiya.html", "text": "С експертизата и професионализма си имам какво да дам на всеки един кмет на София. Това каза Александър Ваклин, независим кандидат за общински съветник в СОС, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\nНа влизане в студиото гостът се спъна в пехотната мина, подарена на предаването от Емил Димитров-Ревизоро. Водещата отбеляза, че може би това е за късмет и ще му върви. Тя му подари здрава българска червена ябълка и обясни, че това е като „портрета на Дориан Грей“, ако, образно казано, започне да гние ябълката, значи нещо не е наред. Тя му подари и книгата с интервюто й с Ахмед Доган от 1992 г. Ваклин на свой ред подари на водещата „Владетелят“ на Макиавели.  \r\nБеновска подари на своя гост и клубната тениска с въпроса „защо“ и обясни, че ако се видят още веднъж преди гласуването, ще го попита как е осмисли по време на кампанията мотивите си да стане общински съветник.  \r\nКакво го е мотивирало да се кандидатира за общински съветник?  \r\nНа въпроса защо е избра точно тази книга той отговори: „Тези избори са много интересни, почти всички кандидати за кмет на София говорят сякаш светът ще започне от тях. В тази книга ще прочетете размисли за управляващите от 16-ти век и ще видите, че много малко неща са се променили от 16-ти до 21-ви век, почти нищо в начина на общуване и в начините за управление на хората. Така че бих призовал кандидатите за кметове и властимащи малко да свалят самочувствието и да приемат, че те са част от историята, а не започва от тях историята!“.  \r\n„Смело влизате!“, отбеляза водещата. Събеседникът ѝ отговори, че за него властта не е самоцел. „Защо Ви хрумна да ставате общински съветник, може би катализатор е случаят ви с Иванчева? Какво Ви мотивира да искате да бъдете и то независим общински съветник?“, попита водещата Илиана Беновска. Гостът ѝ отговори, че винаги е бил независим човек и няма намерение да се поставя в ситуация, в която партийни централи да диктуват действията му. Той обясни, че самото название „общински съвет“ навежда на мисълта, че това е съвет от експерти. „Аз бих го нарекла дори „Съвет на старейшините“!“, отбеляза водещата. Гостът ѝ се съгласи и заяви: „Смятам, че с моята експертиза в строителния бизнес от 20 години имам какво да дам на всеки един кмет!“.  \r\n„Нали се сещате, че вече сте достатъчно голямо момче, за да знаете, че „сам юнак на коня“ не развява дълго знамето?“, попита водещата Илиана Беновска. Александър Ваклин отговори, че приема общинския съвет като сбор от експерти, а не като място за окупиране на власт.  \r\n„Подозренията са, че – събира се групата на общинските съветници на партията Х и си решават съответния казус. След това се събират от другата партия и решават друго. Вие какъв ще го играете „езика на кантара ли“?“, попита водещата Илиана Беновска. Александър Ваклин отговори, че ще бъде „езикът на здравия разум“. Той обясни, че има наблюдения от 1999 г. върху общинския съвет и те показват, че той е добре смазана машина, която работи за взаимния интерес на хората в него, а това не трябва да продължава. „Моята роля вътре ще бъде на човек, който не влиза в техните интереси, който ще изнася информация на обществото, когато тя е в негова вреда или да даде съвет за подобряване на управлението на града!“, категоричен бе той.  \r\nСлучаят с Десислава Иванчева.  \r\n„Добре, хайде накарайте ме да гласувам за Вас! Виждам Александър Ваклин, чела съм, че той там нещо с една Десислава Иванчева, която от фризьор стана кмет на „Младост“, там с едни пари!“, обърна се към своя гост водещата. Той отговори: „Този Александър Ваклин е човекът, който има смелост, единият от всички изнудвани хора от районен кмет, има смелост да продължи докрай, да подаде сигнал, да отиде в съда, да свидетелства и да не се отметне!“. Той продължи: „Знаете ли, много хора се интересуват какво много интересно ми е казал главният прокурор на срещата ни. Той ми каза, че ме поздравява, защото е свикнал повечето хора в моята позиция на свидетел по такова дело, да се огъват!“  \r\n„Вие ли поискахте тази среща с главния прокурор по темата с Иванчева?“, попита водещата Илиана Беновска. Александър Ваклин отговори, че е поискал срещата заради грозния медиен натиск, оказан над него и хората около него.  \r\nКакъв човек е?  \r\n„Кажете ми кое Ви е симпатичното, кое харесвате у себе си? Когато някой Ви погледне и започне да общува с Вас, кое е най-важното, което трябва да разбере за Вас? Що за човек сте?“, попита водещата Илиана Беновска. Александър Ваклин отговори, че би се определил като професионалист, безкрайно откровен и работохолик. Той добави, че е семеен с две деца. Съпругата ме у член на инициативния комитет, който го издига. Някои хора са твърдели, че това е странно, но според Ваклин няма нищо лошо в този факт.  \r\nКое му дава сила да продължи напред?  \r\n„Коя Ви е любимата мисъл, кое Ви дава кураж като се изморите и натъжите? Или песен?“, попита водещата Илиана Беновска. Александър Ваклин отговори, че намира сили да продължи, когато види, че зад себе си е оставил нещо по-добро. Той добави, че всяка следваща година полага усилия да прави нещата по-добре и виждайки, че се получава, това му дава сили да продължи. „Понякога се събуждате и си казвате – за какво е всичко това? Но за мен е мотивиращо да видя, че след себе си съм оставил нещо малко по-добро от това, което е било!“, заяви Александър Ваклин, с което завърши разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2” на 29-ти септември 2019 година.", "date": "2019.09.30", "title": "Местни избори 2019: Александър Ваклин: С експертизата и професионализма си имам какво да дам на всеки един кмет на София"}
{"url": "http://www.focus-news.net/news/2019/09/30/2703540/bezplatni-pregledi-za-babrechni-i-sardechni-zabolyavaniya-shte-se-provedat-v-umbal-sv-ivan-rilski-po-povod-svetovniya-den-na-sartseto.html", "text": "Информационна кампания „Сърце&Бъбрек. Направи връзка“ започва в УМБАЛ „Св. Иван Рилски“ от днес по повод Световния ден на сърцето, който отбелязахме на 29 септември. Това съобщиха от пресцентъра на  УМБАЛ „Св. Иван Рилски“ . Целта е да се повиши информираността за т.нар. кардиоренален синдром (КРС), който е една от най-честите причини за фатални усложнения при болни с бъбречни или сърдечни заболявания. \r\nМежду сърцето и бъбреците съществува специална обвързаност. При здрави това помага да се поддържа хармонията в организма, но при заболяване на единия орган може да се предаде вредно влияние и на другия. Кардиореналният синдром представлява  състояние при което сърцето и бъбреците влизат в порочен кръг на взаимни увреди с рязко влошаване на прогнозата. \r\nПо този повод УМБАЛ „Св. Иван Рилски“ обявява безплатни нефрологични и кардиологични прегледи: \r\nбезплатните нефрологични прегледи ще се провеждат от днес до 4 октомври (включително) между 14.00 и 16.00 в Клиниката по нефрология, ет. 4. Необходимо е предварително записване на тел. 02/952 38 33. \r\nбезплатните кардиологични прегледи ще са от 7 до 11 октомври (включително) между 14.00 и 16.00 часа в кабинет N27, ет. 2. Записванията ще стават на тел. 0887 412 629. \r\nПациентите трябва да носят със себе си резултати от изследвания, имащи отношение към заболяване на сърцето или на бъбреците, които са им правени до момента. Не се изисква направление. \r\nУстановено е, че с възрастта, на всеки 10 години бъбречната функция отпада с около 10%. Този процес започва около 40-годишна възраст като над 75 г. само 10% от хората имат напълно нормално функциониращи бъбреци. Проблемът е, че голяма част от тези пациенти нямат никакви симптоми и дори не подозират, че са изложени на повишен риск за развитие и на сърдечна недостатъчност. „КРС е усложняващо обстоятелство при лечението на единия или другия орган. Например при сърдечна недостатъчност е много по-трудно тя да се компенсира, когато има и бъбречна недостатъчност. За съжаление досега съвременната медицина не обръщаше сериозно внимание на връзката между тези две състояния“, обяснява доц. Атанас Кундурджиев, началник на Клиниката по нефрология в УМБАЛ „Св. Иван Рилски“, който е един от най-големите специалисти в България в областта на кардиореналния синдром.  При хора с установен КРС, особено ако са възрастни, някои диагностични процедури като компютърната томография, част от ангиографските изследвания, поставянето на стентове, кардиохирургичните операции, дори най-обикновен грип, който протича с повръщане и разстройство, могат да влошат състоянието им. „Затова е важно те да бъдат диагностицирани навреме и да се има предвид едно такова усложнение, пояснява доц. Кундурджиев, който освен специалност по нефрология, има такива по кардиология и вътрешни болести.", "date": "2019.09.30", "title": "Безплатни прегледи за бъбречни и сърдечни заболявания ще се проведат в УМБАЛ „Св. Иван Рилски“ по повод Световния ден на сърцето"}
{"url": "http://www.focus-news.net/news/2019/09/30/2703541/sport-olimpik-marsiliya-i-ren-zavarshiha-11.html", "text": "Отборите на Олимпик Марсилия и Рен не излъчиха победител в мача помежду си от осмия кръг на Лига 1 във Франция. Срещата на стадион „Велодром” приключи при резултат 1:1. \r\nТака Марсилия има актив от 13 точки и заема пето място във временното класиране. Рен се намира на осма позиция с 12 точки. \r\n \r\nРезултати от останалите срещи в кръга: \r\n \r\nНица-Лил 1:1; \r\nСтрасбург-Монпелие 1:0; \r\nНим-Етиен 0:1.", "date": "2019.09.30", "title": "Спорт: Олимпик Марсилия и Рен завършиха 1:1"}
{"url": "http://www.focus-news.net/news/2019/09/30/2703542/remont-na-uredba-v-podstantsiya-na-eso-mozhe-da-dovede-do-smushteniya-na-elektrozahranvaneto-v-chast-ot-oblast-montana.html", "text": "Планов ремонт на уредба в подстанция „Жеравица“, собственост на държавния Електроенергиен системен оператор (ЕСО), който ще се извърши от днес до 11 октомври 2019 г., може да доведе до смущения на електрозахранването в монтанските общини Георги Дамяново, Чипровци и Монтана. Това съобщиха от пресцентъра на  ЧЕЗ . Ремонтът налага временно да се изключат въздушни линии 110 киловолта, които захранват подстанция Жеравица и подстанция Мартиново. За периода на ремонта те ще бъде захранена по мрежа средно напрежение от подстанция „Монтана“ “, също собственост на ЕСО. \r\nЧЕЗ Разпределение е взела необходимите мерки за бърза реакция в случай на необходимост, така че да неудобствата за клиентите да бъдат сведени до минимум. На сайта на компанията в секция „Е-услуги“, меню „Аварии и текущи ремонти“, клиентите имат възможност да получат информация в реално време за планираните непланираните прекъсвания на електрозахранването в техния район, както и очакваното време за неговото възстановяване. В секция „Графици“ пък се намира подробна информация за планираните ремонтни дейности по мрежата. \r\nКлиентите на ЧЕЗ Разпределение могат да получат допълнителна информация за прекъсванията на електрозахранването и на денонощната телефонна линия 0700 10 010.", "date": "2019.09.30", "title": "Ремонт на уредба в подстанция на ЕСО може да доведе до смущения на електрозахранването в част от област Монтана"}
{"url": "http://www.focus-news.net/news/2019/09/30/2703543/v-selo-gara-elin-pelin-be-izvarsheno-osveshtavane-na-noviya-hram-sv-ravnoapostolni-tsare-konstantin-i-elena.html", "text": "На 29 септември в село Гара Елин Пелин бе извършено пълното освещаване на голям новоизграден и богато украсен храм в чест на светите равноапостолни царе Константин и Елена, предаде репортер на  Агенция „Фокус“ . С благословението и при молитвеното участие на Негово Светейшество патриарх Неофит, чинът на освещаването и последвалата първа архиерейска св. Литургия бе оглавена от Негово Преосвещенство Белоградчишки епископ Поликарп, викарий на Софийския митрополит. В съслужение с него бяха: Техни високопреподобия архимандрит Васиан, представител на Московския патриарх и на цяла Русия в България, архимандрит Евтимий, ставрофорен иконом Ангел Ангелов, духовен надзорник на Софийска епархия и др. Църковните песнопения изпълниха софийски клиросни певци под ръководството на д-р Андрей Касабов. \r\nНа събитието присъстваха представители на българската държавност, дарители за строителството на храма и други официални гости. \r\nБлаголепието на храма се дължи на неуморните усилия на архитектурното семейство на архитект Цв. Разсолкова и нейните роднини. Сред дарителите на храма е и покойния дядо Добри от с. Байлово.   \r\nВ знак на своето благословение и молитвена подкрепа Софийският митрополит и Български патриарх Неофит подари на предстоятеля на новоосветения храм свещеник Серафим Мишев богослужебни съсъди - Потир и Дискос с покровци, а предстоятелят отправи благодарност на Негово Светейшество и на викарния му епископ за благодатната служба, подкрепа и слова, като също им връчи дарове от името на църковното настоятелство. \r\nСлед светата Литургия Негово Преосвещенство епископ Поликарп оглави и първото свето Кръщение в новоосветения храм, в съслужение с архимандрит Евтимий.  \r\nНикола ПЕТКОВ", "date": "2019.09.30", "title": "В село Гара Елин Пелин бе извършено освещаване на новия храм „Св. равноапостолни царе Константин и Елена“"}
{"url": "http://www.focus-news.net/news/2019/09/30/2703544/patnite-nastilki-v-oblast-pazardzhik-sa-mokri-na-mesta-v-planinskata-chast-sa-vazmozhni-hlazgavi-uchastatsi.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са мокри, на места в планинската част и хлъзгави. Движението по пътя Велинград – Каратепе от 14 км до 20 км се осъществява в една лента поради нивелетно фрезоване на пътя. Поетапно се ограничава движението в лява и дясна ленти за движение. Трафикът по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.09.30", "title": "Пътните настилки в област Пазарджик са мокри, на места в планинската част са възможни хлъзгави участъци"}
{"url": "http://www.focus-news.net/news/2019/09/30/2703545/patishtata-v-oblast-plovdiv-sa-predimno-suhi-i-normalno-prohodimi.html", "text": "Натоварено е движението по основните направления в Пловдивска област, съобщиха за  Радио „Фокус“ – Пловдив  от Областното пътно управление. Натоварено е движението по пловдивския участък на АМ „Тракия“, също по направленията Пловдив - Асеновград - Смолян, Пловдив - Карлово и Пловдив - Пазарджик. Пътищата в областта са предимно сухи и нормално проходими. Продължават ремонтните дейности по някои ключови пътни участъци в областта. До 11 октомври движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. Временно движението по пътя Пловдив - Куклен в участъка от км 6 до км 7 е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Движението по пътя Кричим - Михалково - Девин от км 88 до км 103 се осъществява с повишено внимание поради обрушване на скална маса. Алтернативният маршрут за водачите е по пътя Асеновград - Смолян. Срокът на дейностите е до 30 ноември. Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Бачково - Нареченски бани. Водачите трябва да преминават с повишено внимание през посочените пътни участъци, призовават от Областното пътно управление. \r\nНатоварено е движението и на територията на град Пловдив към този час. Колони от автомобили се образуват по булевардите „Пещерско шосе“, „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“ и „Санкт Петербург“. Призовават се водачите да шофират с повишено внимание и съобразена скорост, както и да спазват необходимата дистанция, за да не се създават предпоставки за възникването на пътни инциденти. Пътищата в града са сухи и нормално проходими. \r\nТони МИХАЙЛОВ", "date": "2019.09.30", "title": "Пътищата в област Пловдив са предимно сухи и нормално проходими"}
{"url": "http://www.focus-news.net/news/2019/09/30/2703546/dvizhenieto-po-pat-slanchev-bryag-burgas-pri-obhoda-na-aheloy-se-osashtestvyava-v-edna-lenta-poradi-stroitelno-montazhni-raboti.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Няма затворени пътни участъци. До 15 август 2020 г. движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. \r\nИнтензивен е автомобилният трафик по входно-изходните пътни артерии на град Бургас. По пътя от и към жк. „Меден рудник“ автомобилният поток е затруднен поради ремонт на бул. „Захари Стоянов“. Натоварен е трафикът и по някои участъци от централните улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2019.09.30", "title": "Движението по път Слънчев Бряг – Бургас при обхода на Ахелой се осъществява в една лента поради строително-монтажни работи"}
{"url": "http://www.focus-news.net/news/2019/09/30/2703548/universitetat-za-natsionalno-i-svetovno-stopanstvo-shte-otkrie-novata-si-akademichna-godina.html", "text": "От 10.00 часа в аула „Максима“ ще бъде открита 99-ата учебна година в Университета за национално и световно стопанство. Това съобщиха от пресцентъра на  УНСС . Гост на тържеството ще бъде управителят на Българската народна банка Димитър Радев, възпитаник на УНСС. През учебната 2019/2020 година в университета ще се обучават 3 300 първокурсници.", "date": "2019.09.30", "title": "Университетът за национално и световно стопанство ще открие новата си академична година"}
{"url": "http://www.focus-news.net/news/2019/09/30/2703547/stolichna-obshtina-organizira-preskonferentsiya-vav-vrazka-s-deynostite-po-proekta-za-obnovyavane-i-izgrazhdane-na-sotsialni-zavedeniya.html", "text": "Столична община организира пресконференция във връзка с дейностите по проект BG16RFOP001-1.001-0004-C01 „Обновяване и изграждане на социални заведения на територията на Столична община” - етап 1, за обект Кризисен център „Вяра, надежда и любов”, която ще се проведе в Областен информационен център – София на бул. „Витоша“ 99 от 10.00 часа. Това съобщиха от пресцентъра на  Общината . \r\nОбщата стойност на проекта е 754 066.66 лв. Безвъзмездната финансова помощ възлиза на 582 505.30 лв. като собственият принос на Столична община е в размер на 171 561.36 лв. Реализирането на проекта е част от изпълнението на приоритет „Социална инфраструктура” на Инвестиционната програма на  Общината.", "date": "2019.09.30", "title": "Столична община организира пресконференция във връзка с дейностите по проекта за обновяване и изграждане на социални заведения"}
{"url": "http://www.focus-news.net/news/2019/09/30/2703550/belogradchishkiyat-episkop-polikarp-shte-oglavi-bdenie-s-arhiereysko-predstoyavane-v-hram-pokrov-bogorodichen-v-sofiya.html", "text": "Белоградчишкият епископ Поликарп ще оглави Бдение с архиерейско предстояване в храм „Покров Богородичен“ в София, предаде репортер на  Агенция „Фокус“ . Поводът е, че на 1 октомври Православната църква чества празника Покров на Пресвета Богородица. Богослужението ще се състои днес с благословението на Негово светейшество Българския патриарх и Софийски митрополит Неофит. То ще бъде оглавено от Негово преосвещенство Белоградчишки епископ Поликарп - викарий на Софийския митрополит. Храмът „Покров Богородичен“ се намира зад хотел „Родина“. Началото ще бъде в 17.00 часа.  \r\nНикола ПЕТКОВ", "date": "2019.09.30", "title": "Белоградчишкият епископ Поликарп ще оглави Бдение с архиерейско предстояване в храм „Покров Богородичен“ в София"}
{"url": "http://www.focus-news.net/news/2019/09/30/2703538/v-remont-sa-patyat-balchik-kavarna-i-chast-ot-pat-dobrich-s-balik.html", "text": "Продължава ремонтът по част от третокласния път Добрич – с. Балик. Предвидено е да приключи до края на деня. Движението на автомобили трябва да се осъществява с повишено внимание. Ремонтира се асфалтова настилка. Участъкът е сигнализиран с пътни знаци, предаде кореспондент на  Радио „Фокус” – Варна . Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище. В ремонт е крайбрежният път между Балчик и Каварна. Работи се в отклонението за Тузлата. \r\nВ Добрич времето е ясно, тихо е, температурата на въздуха е около 17 градуса.  \r\nЖулиета НИКОЛОВА", "date": "2019.09.30", "title": "В ремонт са пътят Балчик - Каварна и част от път Добрич – с. Балик"}
{"url": "http://www.focus-news.net/news/2019/09/30/2703549/v-burgas-sa-polucheni-signali-za-zamarsyavane-na-vazduha-v-kompleksite-slaveykov-i-vazrazhdane-i-v-kv-dolno-ezerovo.html", "text": "Получени са сигнали за замърсяване на въздуха в комплексите „Славейков“ и „Възраждане“ и в кв. „Долно Езерово“. Това съобщиха за  Радио „Фокус“ - Бургас  от Община Бургас. Сигналите са подадени тази сутрин, извършват се проверки. \r\nДеница ДИМИТРОВА", "date": "2019.09.30", "title": "В Бургас са получени сигнали за замърсяване на въздуха в комплексите „Славейков“ и „Възраждане“ и в кв. „Долно Езерово“"}
{"url": "http://www.focus-news.net/news/2019/09/30/2703552/v-ednata-lenta-se-osashtestvyava-dvizhenieto-po-patya-mezhdu-selo-polikraishte-i-gorna-oryahovitsa-v-oblast-veliko-tarnovo-zaradi-remont.html", "text": "Натоварен е трафикът по улица „Магистрална“ във Велико Търново. Интензивно е движението и в района на пътен възел „Качица“,  Южен пътен възел и по „Беляковско шосе“, предаде репортер на  Радио „Фокус“ – Велико Търново . Настилките в града са сухи, времето – ясно и слънчево. Екипи на полицията следят за правилното протичане на движението. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа в областта.  \r\nОтворен за движение е Проходът на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е началото на януари 2020 г. В едната лента се осъществява движението по пътя между село Поликраище и Горна Оряховица заради ремонт. Дейностите са в отсечката от км 4 до км 6+431. Трафикът в района се регулира със знаци и регулировчици, а временната организация е в сила до 30 септември. Ремонт се извършва по пътя между селата Новград и Вардим. Движението се осъществява в едната лента в отсечката от км 34 до км 42+200. Трафикът се регулира със светофар и пътни знаци. Дейностите ще продължат до края на септември. \r\nЛуиза ТРАНЧЕВА", "date": "2019.09.30", "title": "В едната лента се осъществява движението по пътя между село Поликраище и Горна Оряховица в област Велико Търново заради ремонт"}
{"url": "http://www.focus-news.net/news/2019/09/30/2703553/yavor-karolev-pss-visokata-chast-na-planinata-e-nay-opasna-prez-esenniya-sezon-zaradi-po-dinamichnata-promyana-na-vremeto.html", "text": "Високата част на планината е най-опасна през есенния сезон заради по-динамичната промяна на времето. Това каза в интервю за сутрешния блок  „Добро утро, България“  на  Радио „Фокус“  Явор Каролев от Планинската спасителна служба (ПСС). Той отбеляза, че за този сезон са характерни променливото време, валежите и мъглите, затова екипировката трябва да бъде подбрана добре. Планините са опасни тогава, когато хората тръгват без добра екипировка и без да познават маршрутите, каза още той. „По време на валеж пътеките стават хлъзгави и минаването през камъни също. Загубването в мъгла също често може да се случи. Това са нещата, които трябва да се взимат предвид през есенния сезон, когато една стръмна пътека може да стане потоп при валеж и хората да се намокрят сериозно. Подценяват се планините в България, реално погледнато немските Алпи са високи, колкото нашите планини - около 3 хиляди метра. Планините в България са сериозни, има преходи, които са включително и технични. Би трябвало хората да се готвят за личната си безопасност. За да преминат през подобни терени без проблеми, трябва да се готвят предварително за подобен преход, както да имат и необходимата екипировка. Хората трябва да знаят, че обикновено във високите части на планината времето се променя по-динамично и по-бързо, отколкото на ниското. В повечето случаи промяната на времето често е свързана със силни ветрове, затова екипировката трябва да се подбира добре“, каза още планинският спасител.  \r\nЯвор Каролев допълни, че със застудяване на времето се очаква увеличаване на инцидентите в планините, но планинските спасители са много добре подготвени. За преходи през есенния сезон планинарите могат да ползват както лятната, така и зимната маркировка, допълни той. \r\nЕлеонора ЧОЛАКОВА", "date": "2019.09.30", "title": "Явор Каролев, ПСС: Високата част на планината е най-опасна през есенния сезон заради по-динамичната промяна на времето"}
{"url": "http://www.focus-news.net/news/2019/09/30/2703551/die-zeit-porazhenieto-na-partiya-na-svoodata-na-avstriya-ne-e-pobeda-nad-desniya-populizam.html", "text": "„Партия на свободата на Австрия“ е големият губещ на предсрочните парламентарни избори в Австрия. Но който твърди, че става въпрос за победа над десния популизъм, е твърде малко запознат със ситуацията, коментират в редакцията на германския национален ежедневник  Die Zeit . \r\nНа парламентарните избори в неделя „Партия на свободата на Австрия“всъщност се завърна към твърдия си електорат от 16 до 17% - спад от около десет процента спрямо гласуването от 2047 г.. Но всеки, който вярва, че това означава залез на десницата и началото на слабост на десния популизъм в Австрия е в голяма грешка. Ясното поражение на „Партия на свободата на Австрия“ не се дължи на отклонение от крайните му десни позиции, на неговата ксенофобия и криза, на политиката на „нас и другите“, на презрението й към диалога и институции или на фантазиите му за недоволство от социалдемокрацията. То се дължи единствено на внезапното разпадане на партията в резултат на вътрешни интриги и различия. \r\nПубликуването на скандалното видео от Ибиса не оказа съществено влияние върху електората. Седмица преди изборите обаче на бял свят излезе информация за луксозния живот, който бившият лидер на партията Хайнц-Кристиан Щрахе е водил – при това за сметка на партията. Също така стана ясно, че се води вътрешна борба за власт между настоящия лидер Норберт Хофер и водещия кандидат на партията Херберт Кикел.  \r\nБорбата за власт в „Партията на свободата на Австрия“ ще бъде решена през следващите няколко месеца. Резултатът до голяма степен ще зависи от това дали победителят в изборите Себастиан Курц ще състави правителство с участието на партията „Зелени“. Другият му вариант на реалистично мнозинство ще бъде с отслабената „Партия на своодата на Австрия“. Подобна ситуация би било дежавю от 2002 г. \r\nТочно преди десет години „Партията на свободата на Австрия“, тогава под водачеството на десния популист Йорг Хайдер, с малко под 27 процента от гласовете постигна най-добрия си резултат във федерални избори в Австрия, изпреварвайки консервативната Австрийска народна партия (АНП). Тогава партията влезе в управлението, но две години по-късно коалицията се разпадна заради вътрешни борби за власт в „Партията на свободата на Австрия“, които доведоха до отслабването и разцеплението на партията и в крайна сметка – до възхода на Хайнц-Кристиан Щрахе. \r\nУдивително е, че от предишното участие на „Партия на свободата на Австрия“  като коалиционен партньор досега не са извлечени поуки. Те трябваше да знаят. Независимо от това, нищо не се е променило в работата и реагирането на методите на десните популисти след бързото издигане на „Партия на свободата на Австрия“ през 90-те години на миналия век.  \r\nФормулата за успех на десни популисти от САЩ до Германия, Италия, Унгария или дори Австрия винаги е една и съща: прегрешения, провокации, полуистини. Провалът на реакцията на техните противници, който беше доказан още в последното десетилетие на предходния век, също не се е променил: повече морално възмущение, отколкото обективна аргументация; повече публичност за техника провокации, по-малко фактически отговори; повече прикриване, по-малко внимание към истинските проблеми, коментират от редакцията. \r\n \r\n Тереза Герова", "date": "2019.09.30", "title": "Die Zeit: Поражението на „Партия на своодата на Австрия“ не е победа над десния популизъм"}
{"url": "http://www.focus-news.net/news/2019/09/30/2703554/mvr-chetirima-dushi-sa-zaginali-a-drugi-25-sa-postradali-pri-katastrofi-v-stranata-prez-izminaloto-denonoshtie.html", "text": "Четирима души са загинали, а други 25 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 21 тежки пътнотранспортни произшествия. В София са регистрирани 22 леки и две тежки катастрофи, при която е пострадали трима души.", "date": "2019.09.30", "title": "МВР: Четирима души са загинали, а други 25 са пострадали при катастрофи в страната през изминалото денонощие"}
{"url": "http://www.focus-news.net/news/2019/09/30/2703555/tass-ruskite-voenni-shte-izvarshat-nablyudatelen-polet-nad-ungariya.html", "text": "От 30 септември до 4 октомври руските военни ще извършват наблюдателен полет над територията на Унгария. Това съобщи вестник „Красная звезда\", като се позова на директора на Националния център за намаляване на ядрената опасност Сергей Рижков, предава  TACC . \r\n„Като част от прилагането на международния Договор за установяване на режим „открито небе“ Руската федерация планира да извърши наблюдателен полет на със самолет Ан-30Б над територията на Унгария. Той ще бъде извършен от 30 септември до 4 октомври от летище Папа. Максималният обхват на полета ще бъде 1180 километра. Ан-30Б ще лети по маршрута, договорен с наблюдаваната страна, а унгарските експерти на борда ще контролират използването на оборудване за наблюдение и спазването на предвидените разпоредби“, се казва в публикацията. \r\nОтбелязва се, че наблюдателните полети съгласно договора се извършват за насърчаване на по-голяма откритост и прозрачност във военните действия на участващите държави, както и за укрепване на сигурността чрез засилване на мерките за изграждане на доверие. \r\nДоговорът за установяване на режим „открито небе“ е многостранно международно споразумение, подписан на 24 март 1992 г. в Хелзинки от представители на 23 държави, които са членове на Организацията за сигурност и сътрудничество в Европа (ОССЕ). Целта на договора е да помогне за изграждането на доверие между държавите чрез подобряване на механизмите за наблюдение на военните действия и за спазване на съществуващите договори за контрол на оръжията. Споразумението установява отворен режим на небето, за да даде възможност на участниците да прелитат през териториите на страните-участнички.  \r\n \r\n . \r\n \r\n \r\n Тереза Герова", "date": "2019.09.30", "title": "ТАСС: Руските военни ще извършат наблюдателен полет над Унгария"}
{"url": "http://www.focus-news.net/news/2019/09/30/2703556/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от  дружеството .  \r\nВъв връзка с реконструкция на уличен водопровод на ул. „Димитър Доспевски“ в жк. „Младост 1“ се налага спиране на водоподаването от 09.00 до 21.00 часа на клиентите на „Софийска вода”, живеещи в: бл. 32, бл. 38А, бл. 37, бл. 37А, бл. 37Б, бл. 49А, бл. 49, бл. 50, бл. 50А, бл. 42, бл. 42А, бл. 43; ЧНУ „Светилник\",125 СУ „Боян Пенев\", бул. „Александър Малинов“ №16 и №18. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Никола Генадиев“, на паркинга пред бл. 50. \r\nВъв връзка с подмяна на сградно водопроводно отклонение на ул. 519 в кв. „Христо Ботев“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: кв. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 511 на ъгъла  с ул. 514. \r\nВъв връзка с подмяна на сградно водопроводно отклонение на ул. „Патриарх Герман“ в с. Герман се налага спиране на водоподаването от 09.30 до 18.00 часа на клиентите на „Софийска вода”, живеещи в района на: ул. „Патриарх Герман“ между ул. „8-ми март“ и ул. „Кокиче“ и ул. „Кокиче“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Патриарх Герман“ на кръстовището с ул. „Кокиче“. \r\nВъв връзка с локализиране на авария на ул. „Димитър Кантакузин“ във в.з. Киноцентъра се налага спиране на водоподаването от 10.00 до 14.00 часа на клиентите на „Софийска вода”, живеещи в района на: ул. „Димитър Кантакузин“, ул. „Стилиан Чилингиров“ №2 и №4, ул. „Гена Димитрова“ №21, №23 и №25, ул. „Екатерина Божилова“ 4. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Димитър Кантакузин“ №2. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.09.30", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/09/30/2703557/pregled-na-osnovnite-temi-v-dobrudzhanskiya-pechat.html", "text": "„ГЕРБ Добрич заявиха, че искат властта със серия от гафове при старта на кампанията“,  съобщава на първа страница вестник  „Добруджанска трибуна“ . Кандидатът за кмет „Надежда Петкова обеща да върне времето на града, от който не е родом и в който не работи, чете имената на кандидатите за общински съветници. Липсваха обещаните 100 каба гайди, деца на предизборната изява разбуниха духовете, Пламен Манушев „паркира“ кораб насред Добруджа“, пише изданието. Широко рекламираното присъствие на 100 каба гайди, оказали се не повече от 50, е най-малката неистина, коментира вестникът. „Марин Кондов и отборът на МВР - Добрич са победители в Пътен полицай на годината“, съобщава всекидневникът. Призът е в отборно класиране измежду 29 отбора от всички областни дирекции на МВР в страната. Сред участниците е имало и девет дами. Те не сформират отбор, но сред тях най-добре се е представила и е отличена Деница Господинова от ОД на МВР – Русе. В рубриката „Новини“ – „Пациенти си плащат консумативи за образна диагностика, които по закон са безплатни“. Според Националната здравноосигурителна каса се заплаща контрастната материя и цената за вземане на биологичен материал. При посещение на ДКЦ-1 в Добрич и Медицински център - Добрич се изисква от пациента да се заплатят консумативи за рентгенова снимка, скенер и други подобни услуги с контраст, които следва да са включени в сумата, която се заплаща от здравната каса за съответното изследване. Проверка на вестника е установила, че в действителност в ДКЦ -1 се изисква и заплащане на спринцовка и абокат. Друга тема от политическите – „Убедете хората, че имате почтени намерения!“, към това е призовал Валери Симеонов кандидатите за кмет и общински съветници в Добрич. С химна на Република България местната коалиция НФСБ, АБВ, ЗС“Александър Стамболийски“ и ЗНС е открила предизборната си кампания в добруджанския град снощи. Всички кандидати са подписали декларации, че ще работят единствено за интересите на обществеността на Добрич.", "date": "2019.09.30", "title": "Преглед на основните теми в добруджанския печат"}
{"url": "http://www.focus-news.net/news/2019/09/30/2703558/stolichna-obshtina-organizira-ofitsialna-tseremoniya-parva-kopka-za-izgrazhdane-na-krizisen-tsentar-vyara-nadezhda-i-lyubov.html", "text": "Столична община организира официална церемония „Първа копка“ във връзка с дейностите по проект BG16RFOP001-1.001-0004-C01 „Обновяване и изграждане на социални заведения на територията на Столична община” - етап 1, за обект Кризисен център „Вяра, надежда и любов”, която ще се проведе от 11.30 часа в район „Надежда“ на ул. „Свободна“ 30. Това съобщиха от пресцентъра на  Общината . \r\nОбщата стойност на проекта е 754 066.66 лв. Безвъзмездната финансова помощ възлиза на 582 505.30 лв. като собственият принос на Столична община е в размер на 171 561.36 лв. Реализирането на проекта е част от изпълнението на приоритет „Социална инфраструктура” на Инвестиционната програма на Столична община.", "date": "2019.09.30", "title": "Столична община организира официална церемония „Първа копка“ за изграждане на Кризисен център „Вяра, надежда и любов”"}
{"url": "http://www.focus-news.net/news/2019/09/30/2703559/fokus-makedoniya-zaev-obyavi-nova-liderska-sreshta-s-mitskovski-za-zakona-za-prokuraturata.html", "text": "Министър-председателят на Северна Македония Зоран Заев допусна възможността отново да седне на масата за преговори с лидера на опозиционната ВМРО-ДПМНЕ Християн Мицковски, за да се опита да договори компромис относно новия Закона за Прокуратурата, съобщава електронното издание на скопския  „Фокус“  .  \r\nСпоразумение относно закона може да се очаква до 15 октомври, когато би трябвало да бъде обявено дали ще започнат преговорите за македонското членство в Европейския съюз, поясни Заев.  \r\n„Надявам се да намерим решение, демонстрирахме демократична зрялост, предложихме на Прокуратурата да преследва корупцията по високите етажи. Както и на други места в региона, и у нас има нужда от подобна работа - прокурорът ще бъде предложен от опозицията. Вярвам, че ще продължим да обсъждаме начина на избирането“, подчерта премиерът на югозападната ни съседка. \r\nУточнява се, че новата лидерска среща може да се проведе тази седмица. \r\n \r\n Тереза Герова", "date": "2019.09.30", "title": "„Фокус“ (Македония): Заев обяви нова лидерска среща с Мицковски за Закона за Прокуратурата"}
{"url": "http://www.focus-news.net/news/2019/09/30/2703561/pregled-na-osnovnite-temi-v-burgaskiya-pechat.html", "text": "„БМФ Порт Бургас“ отбеляза 25 години от първия контейнерен терминал в Бургас“ е водещата новина и тема на деня във вестника  „Черноморски фар“ . „За периода до 2018 година компанията е инвестирала близо 127 милиона евро в инфраструктурата и съоръженията“ пише още в материала. Преди 25 години, за да  бъдат посрещнати нарастващите изисквания на товарородителите за по-ефективен за по-ефективен и екологичен метод за транспортиране на стоки, в Бургаското пристанище е изграден контейнерен терминал. „Все повече пада възрастта при сърдечните заболявания“ е друга тема от първите страници на ежедневника. „От „Сърце и Мозък“ с инициатива със Световния ден на сърцето“ е подзаглавието на статията. В Световния ден на сърцето бургаската болница организира безплатна инициатива за бургазлии и гостите на града. „Започна подмяна на контейнерите за отпадъци“ е друга водеща новина. „В Меден рудник не знаеха за какъв вид боклук са новите кофи“ и „От Общината взеха мерки и вече всички казани имат обозначение“ са подзаглавията на статията. Вече са сложени необходимите разяснителни надписи, които да ориентират гражданите за функцията на новите придобивки. В тях е забранено да се изхвърлят следните отпадъци: за рециклиране, строителни, растителни, едрогабаритни, дрехи, както и опасни предмети и течности. „Нов вредител нападна странджанските гори“ пише от в страниците на вестника. За нов вредител по странджанските гори алармира Дико Патронов, който е бивш главен директор на Районната дирекция по горите в Бургас.", "date": "2019.09.30", "title": "Преглед на основните теми в бургаския печат"}
{"url": "http://www.focus-news.net/news/2019/09/30/2703562/dvizhenieto-se-osashtestvyava-v-edna-lenta-v-uchastak-ot-patya-bobov-dol-malo-selo-v-oblast-kyustendil-poradi-remontni-deynosti.html", "text": "Извършва се ремонт на мостово съоръжение над река Тополница при Дупница, въведена е временна организация на движението. Това съобщи за  Радио „Фокус” – Кюстендил  дежурният в Областно пътно управление – Кюстендил. Участъкът е сигнализиран с пътни знаци, преминаването се регулира със светофарна уредба. Ограничено е движението на автомагистрала „Струма” при виадукта в района на село Джерман между 60-ти и 66-ти км в платното посока ГКПП „Кулата“ поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. За улеснение на пътуващите на виадукта при 62-ри км се обособяват две ленти за София и една за Благоевград. Превозните средства над 12 т, включително и автобусите, пътуващи към Кулата, се отбиват от автомагистрала „Струма“ при пътен възел „Долна Диканя“, преминават по път Е-79 и при пътен възел „Бобошево“ продължават по автомагистралата. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.30", "title": "Движението се осъществява в една лента в участък от пътя Бобов дол – Мало село в област Кюстендил поради ремонтни дейности"}
{"url": "http://www.focus-news.net/news/2019/09/30/2703560/pregled-na-osnovnite-temi-v-starozagorskiya-pechat.html", "text": "„Галерия извади уникална сбирка отпреди век“ е водещото заглавие във вестник  „Старозагорски новини“ . Уникална сбирка от пощенски картички, събирани през първите две десетилетия на ХХ в., на които са отпечатани произведения на едни от най-великите европейски художници, показа в Нощта на изкуствата Старозагорската галерия. Сбирката е принадлежала на художника и дългогодишен преподавател Добри Христов (1979-1962), който поставил началото след приемането си в курса на Държавното рисувално училище - София, през 1902 г. Роденият в Чирпан творец започва даскалското си поприще едва 15-годишен в някогашното село Мерем бей (Старо село) в района на Нова Загора, а през 1895 г. е сред учредителите на Българския учителски съюз, разказва директорът на галерията проф. д-р Марин Добрев. Докато следва и преподава в Русе и Габрово и докато рисува по фронтовете на Първата световна война, Христов поддържа оживена кореспонденция със свои близки и приятели, които във всяко писмо поставяли цветна или черно бяла картичка с произведения на близо 3 дузини майстори като Леонардо, Рафаело, Микеланджело, Репин, Веласкес и др., които творили в Италия, Испания, Русия, Германия, Чехия, Сърбия. Колекцията е придобила огромен размер: в един момент е наброявала над 400 картички, но във фондовете на галерията са попаднали малко над 200, дарени от далечни наследници на художника, който през 20-те години на миналия век е сред най-интересните живописци, но по ред причини изоставя палитрата и се отдава изцяло на педагогическата дейност, като публикува десетки статии в специализирани издания. След кончината му на 18 април 1964 година в Стара Загора наследниците намират подготвени за печат ръкописи на 3 книги и 19 статии, които и до ден днешен не са публикувани. Част от колекцията с пощенски картички е показвана един-единствен път преди повече от 20 години в зала на Министерството на външните работи, имало е идея тя да бъде експонирана и в Дом Витгенщай - Виена, но след това отново потънала в забрава до момента, в който проф. Марин Добрев отново я извадил от трезорите за традиционната Нощ на изкуствата. Над 8 000 старозагорци и гости са преминали през различните прояви на 28 септември, в които взеха участие всички културни институти в Града на липите.  \r\n„Откриха паметна плоча на Никола Петков в Казанлък“, четем още в броя. На 29 септември в Казанлък бе открита паметна плоча на известния деец на БЗНС Никола Петков. Тя е монтирана на входа на залата на Общинския съвет на едноименния бул. „Н. Петков“. Паметният знак бе открит след отслужването на водосвет, в присъствието на няколко десетки казанлъчани. Събитието бе посетено от повечето кандидати за кметове на Града на розите и техните щабове, както и от Петя Ставрева, лидер на Обединените земеделци. Слова произнесоха земеделецът Симеон Стоилков и съдия Стефан Саранеделчев. Йордан Маринов от сдружение „Демократичен Казанлък“ награди най-активните при събирането на нужните над 500 подписа за узаконяването на паметната плоча, която бе финансирана от земеделеца Николай Ненчев. Пред събралото се множество бе припомнен и житейският път на земеделския трибун.  \r\nНикола Петков e роден на 21 юли 1893 година в семейството на известния следосвобожденски политик Димитър Петков. Учи право и политически науки в Сорбоната, Париж. Завръща се в България по време на Балканската война, а след края на Първата световна продължава следването си в Париж. Завършва го с отличие през 1922 година и постъпва на работа в българската легация в Париж. През 1929-а се завръща в България и става редактор на вестниците „Земя“ и „Земеделско знаме“. След Деветнадесетомайския преврат през 1934 г. заедно с Г. М. Димитров създава радикалното крило на БЗНС „Александър Стамболийски“, станало известно като БЗНС „Пладне“. Настоява за възстановяване на Търновската конституция и се обявява против едноличния режим на цар Борис III. По тази причина през декември 1938 г. изборът на Никола Петков за народен представител е касиран и той е интерниран в Ивайловград.  \r\nСлед емигрирането на д-р Г. М. Димитров през 1941 година той поема ръководството на БЗНС „Александър Стамболийски“. Броени дни преди германската армия да навлезе в България през 1941 г. полицията интернира Никола Петков в лагера „Гонда вода“ край Асеновград. През 1942 година той води преговори с комунистите за включване на БЗНС „Пладне“ в Отечествения фронт и от август 1943 година е член на новосъздадения негов Национален комитет. От 9 септември 1944 г. до 26 август 1945 г. Никола Петков е министър без портфейл в правителството на ОФ. През този период привържениците на правителството извършват масови убийства и заседава т.нар. Народен съд, като самият Петков участва във вземането на решение за създаване на концентрационни лагери за политическите противници. През лятото на 1945 г. той става лидер на Българския земеделски народен съюз „Никола Петков“ и на антикомунистическата Обединената опозиция. Комунистическото ръководство започва да го разглежда като основна заплаха за режима, а комунистическият лидер Васил Коларов го определя като „център и надежда на цялата разнолика опозиция“. На 5 юни 1947 г. американският сенат ратифицира подписания мирен договор с България, което е първата стъпка към признаването на комунистическата власт от страна на САЩ. Същия ден е снет депутатският имунитет на Никола Петков и още в сградата на Народното събрание е арестуван. От 5 до 14 август 1947 година протича режисиран съдебен процес срещу Никола Петков и на 16 август той е осъден на смърт чрез обесване и глоба от половин милион лева. Изпълнението на присъдата е забавено, тъй като властите изчакват влизането в сила на мирния договор с Обединените нации на 15 септември, а от друга страна се опитват да убедят Петков да поиска помилване, признавайки се за виновен. Той отказва. Смъртната присъда на Никола Петков е изпълнена в 1 часа през нощта на 23 септември в Централния софийски затвор. Той е измъчван и убит с чук, като после е качен мъртъв на бесилото. Така този български политик и общественик заплаща с живота си заиграването с комунистите и заблудата си, че чрез насилие може да се изгради справедливо общество.  \r\n„Математици на световно ниво ще преподават в Старозагорската академия“ е друг акцент в изданието. В присъствието на над 100 деца, част от тях прославили Стара Загора по света, и техните родители в зала „П. Р. Славейков“ на Община Стара Загора в събота бе даден старт на Академията за компютърни и природо-математически науки. Това е първата част от идеята на кмета Живко Тодоров (понастоящем кандидат за трети мандат) за последващо създаване на специално училище за даровити деца от цялата страна. „Община Стара Загора, по инициатива на кмета Живко Тодоров, прие едно голямо предизвикателство. Провокирани от големите успехи на нашите математици, от намеренията на техния ръководител Любомир Любенов, решихме да направим Академията, която впоследствие ще прерасне в национално училище“, отбеляза зам.-кметът Иванка Сотирова. При старта на Академията беше съобщено, че математици на световно ниво ще преподават на талантливите деца. На откриването присъстваха проф. Емил Колев от БАН, който води подготовката на националния отбор по математика, Невена Събева, зам.-главен редактор на сп. „Математика“, и Мариана Богданова, преподавател по математика в Тракийския университет и автор на учебници по математика, които същия ден проведоха първите занятия със записалите се в Академията старозагорчета. Тази година обучението е по програма, разработена от координатора на българското участие в световните математически олимпиади в Азия Любомир Любенов. Занятията са безплатни и ще се провеждат в Международния младежки център, като подготовката ще бъде присъствена и дистанционна. Въпреки предстоящите трудности около процедурите по откриването на бъдещото национално училище за таланти от Община Стара Загора са категорични, че идеята на Живко Тодоров ще се реализира. Училището ще се помещава в сградата на Първо основно, която ще бъде ремонтирана и ще бъде обособена като затворен комплекс с общежитие.  \r\nЛюбенов припомни, че в региона на Стара Загора са родени и израсли много известни математици. През 1939 г. в Стара Загора е създаден първият математически кръжок от проф. Шишков. Старозагорката Недка Иванова е участничка в първата математическа олимпиада през 1959 г., а понастоящем десетки старозагорски деца са носители на диамантени, златни, сребърни и бронзови отличия от математическите олимпиади в Азия. Това са и мотивите, заради които в Стара Загора започна работа Академията за компютърни и природоматематически науки, а догодина ще бъде открито и национално училище за талантливи деца. След години ще се говори за талантите, тръгнали от Стара Загора, изрази увереност и началникът на Регионалното управление на образованието Татяна Димитрова.", "date": "2019.09.30", "title": "Преглед на основните теми в старозагорския печат"}
{"url": "http://www.focus-news.net/news/2019/09/30/2703564/intenziven-e-trafikat-za-tovarni-avtomobili-na-gkpp-kulata.html", "text": "Интензивен на вход и изход е трафикът за товарни автомобили на ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден“, както и на границата със Северна Македония движението е нормално. До 14 октомври във връзка с извършване на ремонтно строителни дейности на ГКПП „Златарево“ преминаването ще бъде затруднено. \r\nЛивия НИНОВА", "date": "2019.09.30", "title": "Интензивен е трафикът за товарни автомобили на ГКПП „Кулата“"}
{"url": "http://www.focus-news.net/news/2019/09/30/2703563/pregled-na-osnovnite-temi-vav-velikotarnovskiya-pechat.html", "text": "„Рекорд за великотърновци в кампанията „Капачки за бъдеще“ е заглавие на първа страница на областния всекидневник  „Янтра ДНЕС” . Рекорден брой пластмасови капачки събраха жителите на В. Търново и региона в есенната кампания „Капачки за бъдеще“. В старата столица тя се организира за пореден път, но т.г. резултатите са поне двойно по-добри спрямо предходното издание, когато са събрани около 3 тона. „Земеделският министър Десислава Танева откри обновеното читалище в Лясковец“, пише още вестникът. Министърът на земеделието Десислава Танева откри обновеното читалище „Напредък – 1870“ в Лясковец. Заедно с нея лентата прерязаха председателят на читалището и кметът на града. Водосвет бе отслужен от отец Богдан, а граждани и гости разгледаха обновените зали, библиотека, салона и другите помещения. „Уволняват медицинската сестра, обрала труп“ е новина от криминалната хроника. „Стотици деца и възрастни дадоха старт на кампанията „Движи се и победи“ е друго заглавие от днес, а статията ни разказва как премина първия етап от есенния дял на инициативата и кой се включи в него. „Етър“ отпадна нелепо за купата, днес ще се доказва срещу „Арда“ е новина от спортните страници.  \r\n„16 скулптори изваяха образите на 16 български войводи в Раювци“ е заглавие от другия областен ежедневник  „Борба“ . Образите на 16 български войводи изваяха от камък 16 изявени скулптори от цялата страна. Авторите работиха 10 дни в село Раювци, където в събота беше закрит вторият пленер по скулптора и живопис, организиран от фондация „Звезди под звездите“. „Инструктори от САЩ водиха курс в Сержантския колеж към НВУ“ е друга новина от днес. Тридневен курс по лидерска подготовка се проведе в Професионалния сержантски колеж към НВУ „Васил Левски“ във Велико Търново. занятията бяха водени от инструктори от Националната гвардия на САЩ и включваха лидерска подготовка, тактически задачи по отбрана и настъпление … и още интересни дисциплини, повече за които можете да  прочетете във вестника. В днешното издание има материал и за посещението на министъра на земеделието Десислава Танева в Лясковец, където тя заяви, че „Ще има европейски пари за свиневъдите, пострадали от африканската чума“. „Арестуваха мъж за тормоз и заплахи с убийство по телефона на цяла фамилия“ е новина от криминалната хроника. В областния ежедневник ще намерите и информация за номинацията на РК на БЛС за класацията „Лекар на годината“.", "date": "2019.09.30", "title": "Преглед на основните теми във великотърновския печат"}
{"url": "http://www.focus-news.net/news/2019/09/30/2703566/zatvoreni-za-tezhkotovarni-avtomobili-nad-10-tona-sa-prohodite-tvardishki-i-vratnik-v-oblast-sliven.html", "text": "Трафикът по пътищата в областта е интензивен, но без задръствания. Пътните настилки са сухи и нормално проходими. Няма въведени ограничения по пътищата, съобщиха от  Областно пътно управление - Сливен . Затворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срокът е до края на деня. Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30 ноември 2019 г. Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срокът е до 31 октомври 2019 г.", "date": "2019.09.30", "title": "Затворени за тежкотоварни автомобили над 10 тона са проходите Твърдишки и Вратник в област Сливен"}
{"url": "http://www.focus-news.net/news/2019/09/30/2703565/mestni-izbori-2019-mestna-koalitsiya-bsp-za-balgariya-pp-abv-bsp-za-balgariya-ofitsialno-dade-start-na-predizbornata-kampaniya-v-obshtina-rodopi.html", "text": "Местна коалиция „БСП за България (ПП АБВ, БСП за България)” официално даде старт на предизборната кампания в община Родопи. Това съобщиха от пресцентъра на  ПП АБВ . Коалицията влиза в битката за най-голямата селска община в страната с отбор от професионалисти, млади хора, експерти и нови лица. Кандидат за кмет на община Родопи е Павел Михайлов от „БСП за България”, а водач на листата за общински съветници е Владимир Маринов, заместник-председател на ПП АБВ и областен координатор на партията.  \r\n„Това, което направихме с колегите от БСП, е достойно за уважение. Ние успяхме да седнем на една маса, всеки успя да преглътне егото си, за да намерим общото решение, което ще ни направи победители на предстоящите избори. Сигурен съм, че потенциалът, който имаме заедно, потенциалът, който ще покажем в следващия месец, е този заряд, който ще ни донесе победа на изборите и ще сложи край на порочното управление на ГЕРБ в община Родопи”, заяви Владимир Маринов, водач на листата за общински съветници  и заместник-председател на ПП АБВ. „На мен лично ми писна, обикаляйки страната, да се срамувам да казвам в коя община живея. И за всичко да ми казват, че сме последни. Този път ще бъдем промяната за доброто на община Родопи. Горд съм да бъда водач на листа от професионалисти и млади хора. Силно съм впечатлен от качествата им. Но още по-горд съм да застана до Павел Михайлов и да кажа, че искрено го подкрепям. В мен не е имало нито миг съмнение, че той е достойният следващ кмет на община Родопи. Лично за себе си този път вярвам, че ще успеем - и ни е ред, и ни е право, и ни се полага, и ни се пада. Защото можем и знаем как. Успех и победа!” \r\nМестна коалиция „БСП за България ( ПП АБВ, БСП за България)” ще участва във вота на 27 октомври с пълна листа за общински съветници, кандидати за кметове на всички 21 населени места и кандидат за кмет на община Родопи. \r\nПодкрепа за победа на предстоящото състезание местна коалиция „БСП за България (ПП АБВ, БСП за България)” получи от националното ръководство на БСП. Специален гост беше Петър Мутафчиев, член на националното ръководство на БСП. \r\n„Имаме здрава коалиция, силна листа за общински съветници, уважавани кандидати за кметове по места и респектиращ кандидат за кмет на община Родопи. Горе главата, имайте самочувствието за победа. Тя е Ваша!” \r\nЛипсата на инвестиции е особено чувствителна тема за хората от община Родопи.  \r\n„Община Родопи не се развива, тя буксува, тя затъва”, подчерта Павел Михайлов, кандидат за кмет на община Родопи. В община Родопи не се правят канализации, не се правят улици, тротоари, не се подменят водопроводни мрежи. Защо?”, попита  Павел Михайлов и веднага даде отговора. „Явно управлението на общината не е способно да направи това. Аз имам волята и желанието, притежавам енергията  и хъса да променя управлението на тази община”. \r\nМестна коалиция „БСП за България ( ПП АБВ, БСП за България)” влиза в изборите за местна власт с най-сериозната програма за развитие на Родопи. В нея са заложени инвестиции в изграждането на канализации по селата и подобряване на инфраструктурата, създаване на обществени съвети по места, ще се работи за изграждане на спешни центрове за лекарска помощ във всички населени места и свободен Wi-Fi. Основната управленска идея на Местна коалиция „БСП за България (ПП АБВ, БСП за България)” е да управлява заедно с хората по населени места. „Искаме да управляваме заедно с населението. Ще питате: Как е възможно това? Аз ще ви кажа как. Реалната възможност е чрез местните референдуми. Местният референдум е израз на пряка демокрация”, категоричен е Павел Михайлов. \r\nПозитивна и  активна предизборна кампания и ПОБЕДА си пожелаха на старта на изборите за кмет и общински листи от Местна коалиция „БСП за България (ПП АБВ, БСП за България)”.", "date": "2019.09.30", "title": "Местни избори 2019: Местна коалиция „БСП за България (ПП АБВ, БСП за България)” официално даде старт на предизборната кампания в община Родопи"}
{"url": "http://www.focus-news.net/news/2019/09/30/2703567/tarzhestvena-tseremoniya-za-otkrivane-na-novata-akademichna-godina-shte-se-sastoi-v-yuzu-neofit-rilski.html", "text": "Тържествена церемония по повод откриване на академичната 2019/2020 година ще се състои в Югозападния университет „Неофит Рилски“. Това съобщи за  Радио „Фокус“ – Пирин  Веска Арабаджиева, специалист „Връзки с обществеността“. Тържеството ще се състои от 10.00 часа пред Учебен корпус №1. В 9.50 часа ще бъдат поднесени венци и цветя пред паметника на Неофит Рилски. Ректорът на университета проф. д-р Борислав Юруков ще открие академичната 2019/2020 г. със слово, след което ще връчи книжките на студентите-първокурсници, приети с най-висок бал. След церемонията първокурсниците ще се срещнат с деканските ръководства на факултетите. \r\nЛивия НИНОВА", "date": "2019.09.30", "title": "Тържествена церемония за откриване на новата академична година ще се състои в ЮЗУ „Неофит Рилски“"}
{"url": "http://www.focus-news.net/news/2019/09/30/2703532/kevr-shte-bade-domakin-na-godishnata-sreshta-na-balkanskiya-konsultativen-forum-na-natsionalnite-regulatorni-organi-ot-balkanskiya-region.html", "text": "Днес и на 1 октомври 2019 г. в Пловдив ще се проведе Годишната среща на Съвета на регулаторите на Балканския консултативен форум (БКФ). Това съобщиха от  КЕВР . Организацията, обединяваща национални регулаторни органи на държавите от Балканския регион, е учредена през 2018 г. по инициатива на КЕВР и в нея членуват регулаторите на България, Гърция, Сърбия, Северна Македония и Черна гора. Българският енергиен и воден регулатор е домакин на Годишната среща в качеството си на председателстващ на Консултативния форум през първата година от дейността му. Ръководен орган на Форума е Съветът на регулаторите, в който участват висши представители на националните регулаторни органи-учредители. Съгласно учредителното Споразумение БКФ е отворен за членство и на други национални регулаторни органи от региона. \r\nДневният ред на Годишната среща на Балканския консултативен форум предвижда обсъждане на обща позиция на националните регулатори за ускорено развитие на либерализацията на регионалния пазар на природен газ и разглеждане на Финален доклад по мониторинг на електроенергийните пазари на едро, изготвен от експертна работна група към Съвета на регулаторите. Ще бъдат обсъдени и три нови кандидатури за членство в организацията - на Държавната регулаторна комисия за електроенергия на Босна и Херцеговина, на Управлението за регулиране на енергетиката на Албания и на Регулаторната комисия за енергетика на Република Сръбска.   \r\nВ Годишната среща на Съвета на регулаторите под председателството на КЕВР ще участват делегации на Регулаторния орган за енергетика на Република Гърция, на Комисията за енергийно регулиране на Република Северна Македония, на Агенцията за енергетика на Република Сърбия и на Агенцията за енергийно регулиране на Черна гора.  В състава на делегацията на КЕВР са председателят доц. Иван Иванов и членовете на  регулатора Евгения Харитонова, Александър Йорданов, Пенка Трендафилова, Ремзи Осман и Владко Владимиров, както и експерти в дирекции „Електроенергетика и Топлоенергетика“ и „Природен газ“.  \r\nГодишната Среща на Балканския Консултативен Форум ще се проведе в „Гранд Хотел Пловдив“ („Новотел Пловдив“) на ул. „Златю Бояджиев“ 2.", "date": "2019.09.30", "title": "КЕВР ще бъде домакин на годишната среща на Балканския консултативен форум на националните регулаторни органи от балканския регион"}
{"url": "http://www.focus-news.net/news/2019/09/30/2703568/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-1-oktomvri.html", "text": "„Софийска вода” временно ще прекъсне водоснабдяването в някои части на столицата на 1 октомври. Това съобщиха от пресцентъра на  дружеството . \r\nВъв връзка с прекъсване на сградно водопроводно отклонение на ул. „Антон Кецкаров“ в кв. „Модерно предградие“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Антон Кецкаров“ от бул. „Сливница“ до ул. „Връх Манчо“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Антон Кецкаров“ на кръстовището с ул. „Връх Манчо“. \r\nВъв връзка с изграждане на сградно водопроводно отклонение на ул. „Георги Пеячевич“ в кв. „Подуяне“ се налага спиране на водоподаването от 09.30 до 16.30 часа на клиентите на „Софийска вода”, живеещи в района на: ул. „Георги Пеячевич\" от ул. „Марагидик\" до ул. „Кобилино бранище\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Георги Пеячевич\" на кръстовището с ул. „Марагидик\". \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.09.30", "title": "„Софийска вода” временно ще прекъсне водоснабдяването в някои части на столицата на 1 октомври"}
{"url": "http://www.focus-news.net/news/2019/09/30/2703570/povishena-e-opasnostta-ot-padashti-kamani-v-kresnenskoto-defile-i-v-rayona-na-prohodite-predel-i-papaz-chair-v-oblast-blagoevgrad.html", "text": "Повишена е опасността от падащи камъни в Кресненското дефиле и в района на проходите Предел и Папаз Чаир. През изминалата нощ обстановката в областта е била спокойна, съобщиха за  Радио „Фокус“ – Пирин  от Областно пътно управление – Благоевград. Към този час трафикът е натоварено по главен път Е-79 в платното в посока София. По автомагистрала „Струма“ и второкласен път Симитли – Гоце Делчев преминаването се осъществява нормално. Няма регистрирани тежки катастрофи до този час. В Благоевградска област няма въведение ограничения, не се извършват и ремонтни дейности по пътната мрежа. \r\nЛивия НИНОВА", "date": "2019.09.30", "title": "Повишена е опасността от падащи камъни в Кресненското дефиле и в района на проходите Предел и Папаз Чаир в област Благоевград"}
{"url": "http://www.focus-news.net/news/2019/09/30/2703569/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  към  Българския червен кръст (БЧК) .Температурите са между 7 - 11 градуса. Лифтовите съоръжения не работят.  \r\nНяма пострадали при провелите се две акции от планинската служба вчера. Едната акция е била на Тевно езеро. Спасителите са транспортирали човек с изкълчен глезен. Втората акция е свързана с издирването на възрастен човек на Витоша.  \r\nИнформация за обстановката в планините може да намерите на адреса на ПСС в интернет. \r\nТелефоните на ПСС са: 02/ 9632000 и 088 1470", "date": "2019.09.30", "title": "ПСС: Добри са условията за туризъм в планините"}
{"url": "http://www.focus-news.net/news/2019/09/30/2703571/remont-se-izvarshva-po-patya-mezhdu-selata-velkovtsi-i-skalsko-v-oblast-gabrovo.html", "text": "Ремонт се извършва по пътя между селата Велковци и Скалско в област Габрово. В отсечката от км 8+200 до км 11+000 движението се осъществява в едната лента. На място е поставена необходимата пътна сигнализация, а дейностите продължават до края на деня. Това поясниха за  Радио „Фокус“ – Велико Търново  от ОПУ - Габрово. Времето в областта е предимно ясно и слънчево, а настилките – сухи. Трафикът към този час е интензивен. Нови въведени ограничения за изминалото денонощие няма. Пропаднал участък затруднява движението между селата Селище и Стоките. Шофьорите трябва да карат внимателно в отсечката при  км 11+675. Мястото е обезопасено и сигнализирано, а укрепването ще продължи до 30 септември. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м при км 46+800 по общински път до III–403 в село Малки Вършец. Отворен за движение е прохода Шипка, но там остава в сила забраната за ТИР-ове над 12 тона. \r\nЛуиза ТРАНЧЕВА", "date": "2019.09.30", "title": "Ремонт се извършва по пътя между селата Велковци и Скалско в област Габрово"}
{"url": "http://www.focus-news.net/news/2019/09/30/2703572/mestni-izbori-2019-ivaylo-kalfin-vodach-na-listata-na-pp-abv-za-sofiya-stolitsata-ima-mnogo-problemi-edin-ot-tyah-e-svarzan-s-razrastvaneto-na-getata.html", "text": "София има много проблеми, един от тях е свързан с разрастването на гетата. Това каза в интервю за сутрешния блок „Добро утро, България“ на Радио „Фокус“ Ивайло Калфин, водач на листата на ПП АБВ за София. Според него в голям град като София проблеми възникват винаги, но трябва да се търси тяхното правилно решение чрез промяна на системата, по която се управлява столицата. Сред останалите проблеми Ивайло Калфин открои допълнителното изгаряне на остатъка от произведеното от завода за боклук, както и незаконните сметища около София. „Това, което е най-неясно, е свързано до голяма степен с общинската собственост и най-големият проблем бих казал е свързан с топлофикация. Дълговете на дружеството достигат близо милиард. Те се покриват в момента от държавата, но това надали може да продължи безкрайно. Решението, което трябва да се търси за дружеството, не е ясно и не е очертано. В кампанията тази тема се подминава. По подобен начин стои темата, свързана с концесията на  Софийска вода, която изтича след четири – пет години. Продължават много квартали в София да нямат водоснабдяване и канализация и да са големи загубите на вода“, каза още Ивайло Калфин. Ивайло Калфин допълни, че промяната в начина на управление на бюджета на София е силен лост, тъй като има много резерви, ако той се харчи прозрачно и ефективно. АБВ предлага създаването на специална комисия по бюджетен контрол в Общинския съвет, което ще направи прозрачно изразходването на парите. В програмата на АБВ е заложено още към кмета на Столична община да бъде създаден съвет за борба с измамите.  \r\nЕлеонора ЧОЛАКОВА", "date": "2019.09.30", "title": "Местни избори 2019: Ивайло Калфин, водач на листата на ПП АБВ за София: Столицата има много проблеми, един от тях е свързан с разрастването на гетата"}
{"url": "http://www.focus-news.net/news/2019/09/30/2703574/sport-grigor-dimitrov-zagubi-ot-rublyov-na-starta-v-pekin.html", "text": "Първата ракета на България Григор Димитров загуби с 0:2 сета от руснака Андрей Рубльов в първия кръг от турнира от сериите АТР 500 в Пекин. Димитров имаше да защитава 45 точки за световната ранглиста, защото миналата година стигна до втори кръг след победа над Тенис Сандгрен и поражение от Душан Лайович. Това обаче може и да не се отрази сериозно на ранкинга му тази седмица, защото има аванс от около 200 точки пред останалите тенисисти в топ 32.", "date": "2019.09.30", "title": "Спорт: Григор Димитров загуби от Рубльов на старта в Пекин"}
{"url": "http://www.focus-news.net/news/2019/09/30/2703573/21-godishen-mazh-e-blasnat-ot-lek-avtomobil-vav-vratsa.html", "text": "21-годишен мъж е блъснат от лек автомобил във Враца. Това съобщиха от  ОДМВР - Враца . Инцидентът е станал на 29 септември 2019 г. около 23.10 часа на бул. „Втори юни“ в град Враца. Лек автомобил „Фолксваген“ управляван от 21-годишен жител на гр. Враца се преобърнал извън пътното платно, след което водачът изоставил автомобила и продължил пеша по пътното платно. Малко по-късно бил блъснат от лек автомобил „БМВ“, управляван от 29-годишен мъж от Враца. Пешеходецът е транспортиран в УМБАЛСМ „Н. И. Пирогов“ в София. Водачът на автомобила е тестван за алкохол и наркотични вещества, пробите са отрицателни. Образувано  е досъдебно производство.", "date": "2019.09.30", "title": "21-годишен мъж е блъснат от лек автомобил във Враца"}
{"url": "http://www.focus-news.net/news/2019/09/30/2703575/pregled-na-osnovnite-temi-vav-varnenskiya-pechat.html", "text": "„Откриха съкровище при разкопки край Девня“ е водещото заглавие в днешния брой на вестник  „Черно море“ . Златно монетно съкровище откриха археолози при проучването на древния град Марцианополис в землището на девненския квартал „Река Девня“. Засега от земните пластове са извадени 14 златни монети на император Теодосий II (408 – 450 г.) и една на съпругата му Елич Евдокия. Те са били укрити при унищожаването на Марцианопол от хуните, съобщи ръководителят на експедицията д-р Христо Кузов от Регионалния исторически музей във Варна. „Събрахме 27 тона капачки само за ден“, става ясно от челното заглавие на втора страница. Варненци събраха 27 тона пластмасови капачки в помощ на новородените и недоносените само за ден. Мащабната акция се проведе в събота. Близо 4 тона бяха събрани само през първите 20 минути от старта на кампанията под наслов „Празник на рециклирането „Аз Вярвам и Помагам 3“. „Удостоиха „Варненско лято“ с престижна награда на публиката“, се посочва още в броя днес. На церемония в Центъра за изящни изкуства „Бозар“ в Брюксел Европейската фестивална организация огласи носителите на наградите на инициативата „Европа за фестивалите, фестивалите за Европа“ (EFFE), подкрепена от Европейската комисия и Европейския парламент. 200 създатели и организатори на фестивали, художници, представители на града и европейски политици се събраха в „Бозар“, за да почетат изкуствата и творците, както и ролята, която фестивалите играят, за да им предоставят сцена за изява.", "date": "2019.09.30", "title": "Преглед на основните теми във варненския печат"}
{"url": "http://www.focus-news.net/news/2019/09/30/2703577/samodelna-lovna-pushka-e-izzeta-pri-politseyska-proverka-v-selo-manastirishte-v-oblast-vratsa.html", "text": "Самоделна ловна пушка е иззета при полицейска проверка в село Манастирище. Това съобщиха от  ОДМВР - Враца . Проверката е извършена на 29 септември 2019 г. в 22.00 часа от служители на РУ - Козлодуй в частен дом в село Манастирище. Намерено и иззето е самоделно огнестрелно оръжие - пушка, пригодена за стрелба с ловни патрони. Образувано е бързо полицейско производство.", "date": "2019.09.30", "title": "Самоделна ловна пушка е иззета при полицейска проверка в село Манастирище в област Враца"}
{"url": "http://www.focus-news.net/news/2019/09/30/2703579/prodalzhava-podmyanata-na-mantineli-po-patya-za-zlatni-pyasatsi-v-oblast-varna-shofyorite-tryabva-da-karat-s-povisheno-vnimanie.html", "text": "Продължава подмяната на мантинели по пътя за Златни пясъци, шофьорите трябва да карат с повишено внимание, предаде репортер на  Радио „Фокус“ – Варна . С повишено внимание трябва да се осъществява преминаването през участъка от км 90+800 до км 100+100 на пътната артерия. Отсечката е сигнализирана с пътни знаци. По магистрала „Хемус“ движението в участъка Неофит Рилски – Девня от км 393+500 до км 400+100 е ограничено в платното към Варна поради ремонтни дейности. Трафикът се осъществява двупосочно в платното за София. По пътя между село Кранево и Варна е в сила ограничението за преминаване на моторни превозни средства с маса над 10 тона. Алтернативният маршрут за тях е през селата Кичево и Оброчище. \r\nДиана СТОЕВА", "date": "2019.09.30", "title": "Продължава подмяната на мантинели по пътя за Златни пясъци в област Варна, шофьорите трябва да карат с повишено внимание"}
{"url": "http://www.focus-news.net/news/2019/09/30/2703576/nzz-skandalat-s-razhodite-na-shtrahe-i-efektat-greta-ili-pet-zaklyucheniya-za-izborite-v-avstriya.html", "text": "Швейцарският ежедневник  Die Neue Zuercher Zeitung  публикува заключения за резултатите от предсрочните парламентарни избори в Австрия, обобщение в пет отделни точки. Статията е насочена към анализ на причините, довели до лошото представяне на „Партията на свободата на Австрия“. \r\nИзборите за Национален съвет на Австрия имат двама големи победители: консервативната Австрийска народна партия (АНП) на Себастиан Курц и „Зелени“. АНП успя да увеличи електората си и записа най-добрия резултат след блестящите за Волфганг Шусел избори от 2002 г. Това е забележително, като се има предвид, че двете популярни партии – АНП и Социалдемократическата партия на Австрия (СДПА) губят одобрение от десетилетия насам, когато на политическата сцена се появиха „Зелени“ и „Партия на свободата на Австрия“. „Зелени“ имат пълно основание да се похвалят с рекорд – партията събра 14%, около 10% повече спрямо изборите от само преди две години. Резултатите от гласуването дават възможност за малко по-широк анализ: \r\n \r\n 1. Скандалът за разходите на Щрахе доведе до поражението на „Партията на свободата на Австрия“  \r\n \r\n„Партията на свободата на Австрия“ преживя тежък удар в неделя. Тя загубиха почти 10% от електората си и събра 16% избирателите, най-лошият резултат от края на скандалната им първа коалиция заедно с АНП през 2006 г. Удивително е, че резултатът от изборите е в дълбок разрез с анкетите през последните месеци. „Партия на свободата на Австрия“ започна да губи одобрението на избирателите след скандала с видеото от Ибиса и принудителното оттегляне на дългогодишния партиен лидер Хайнц-Кристиан Щрахе, но тя падна до около 20 процента. Такъв резултат се очакваше и на изборите. \r\n \r\nНо в неделя събитията взеха друг развой. Обяснението – скандалът с партийните разходи на Щрахе, който излезе на бял свят преди броени дни. Изглежда луксозният живот на Щрахе, за който е плащала партията му, не се хареса на австриеца. Срещу него бе започнато разследване. И докато видеото от Ибиса за мнозина избиратели бе медийна кампания, то аферата с партийните средства жегна по-дълбоко избирателите на партията. В допълнение, влияние оказаха и вътрешнопартийните борби за власт. \r\nВсичко това нямаше значение при последните анкети, направени преди дни. Друг аргумент в полза на аферата с разходите е, че проучванията бяха точни за останалите партии - с изключение на АНП, която в деня на изборите се представи дори по-добре от очакваното. Последният скандал също може да бъде обяснението за тази разлика, защото една част от привържениците на „Партия на свободата на Австрия“ избраха консерваторите вместо свободолюбивите. Според анализа на Института Сора, „Партия на свободата на Австрия“ е загубила близо 260 000 избиратели в полза на АНП, а 235 000 нейни бивши избиратели са предпочели да не упражняват правото си на глас.  \r\n \r\n 2. СДПА е в състояние на свободно падане \r\n \r\nСДПА не само претърпя най-лошия резултат от своята история с 21,7% подкрепа. Разликата с АНП също е по-голямо от всякога. Това е болезнено за партията, която от 1970 г. насам не е била победител в избори, освен през 2002 и 2017 г. \r\nСоциалдемократите обаче успяха да задържат резултата си преди две години само за сметка на партията „Зелени“,  чиито симпатизанти искаха да предотвратят победата на Себастиан Курц, давайки гласа си за Кристиан Керн. Поради това „Зелени“ излязоха от парламента. На последните избори обаче гласоподавателите  изглежда коригираха решението си. Според анализа на Сора, СДПА е загубила почти 200 000 избиратели в полза на „Зелени“.  \r\n \r\n 3. Ефектът „Грета“ помете Австрия \r\n \r\nРекордният резултат на „Зелени“ след катастрофата през 2017 г. може да се обясни и с младежкото движение, вдъхновено от Грета Тунберг за повече мерки за защита на климата. Опазването на околната среда беше основната причина за решението на 44% избирателите да подкрепят „Зелени“.  \r\nОсвен това се оказва, че „Зелени“ са особено успешни сред младежите – 27% от избирателите им са на възраст до 29 г., което е два пъти повече от общия резултат. АНП също влиза в тази възрастова група, но резултатите им са под средните. \r\n \r\n 4. „Партия на свободата на Австрия“  остава предпочитана сред работниците \r\n„Партията на свободата на Австрия“ се очертава като традиционната политическа сила на работниците, измествайки СДПА. Според Сора, 48%  от тази група са гласували за „Партия на свободата на Австрия“ - въпреки скандала с видеото Ибиса и напук луксозния живот, който Щрахе води на гърба на партията. Въпреки че данните показват спад в сравнение с изборите през 2017 г., усилията на СДПА да върне тези избиратели имат малък успех. АНП получава почти същия дял от гласовете сред работниците като СДПА, което трябва да бъде още един алармен сигнал за социалдемократите. \r\n \r\n 5. Потенциалът на либералите остава ограничен \r\n \r\nЛибералната партия НЕОС влиза в Националния съвет за трети път след 2013 и 2017 г., нещо, което „Либералният форум“ не беше успял да направи през 90-те години. Освен това НЕОС със 7,8% записа най-добрия резултат, който някога е постигала либерална партия в Австрия. Така НЕОС се очертава като един от победителите на изборите в неделя. Работата на партията получи хвалби от множество партии през последните години. а водещият й кандидат Беате Мейнл-Райсингер беше убедителен в предизборната кампания. Впоследствие след аферата „Ибиса“ тя често бе наричана действителен лидер на опозицията. Резултатът в изборната нощ показва, че потенциалът на либералните сили в Австрия все още е много ограничен.  \r\n \r\n Тереза Герова", "date": "2019.09.30", "title": "NZZ: Скандалът с разходите на Щрахе и ефектът „Грета“, или пет заключения за изборите в Австрия"}
{"url": "http://www.focus-news.net/news/2019/09/30/2703534/denyat-30-septemvri-v-balgarskata-istoriya.html", "text": "През 1916 г. в периода 15 – 30 септември в хода на Първата световна война се провежда съглашенско контранастъпление в Македония. Българските войски изоставят връх Каймакчалан. 1879 г.- провеждат се първите парламентарни избори в България. 2000 г.- в периода 30 септември – 1 октомври в София се провежда четвъртото заседание на Международния обществен съд за престъпленията на НАТО в Югославия. 2005 г.- за първи път в България в Пловдив се провежда „Нощ на музеите и галериите” .  \r\n \r\n \r\n2014 г. \r\nМинистерството на културата присъжда орден „Златен век“ – печат на Симеон Велики на режисьорите и сценаристи Димитър Петров и Илия Костов. \r\n \r\n \r\n2010 г. \r\nМинистър-председателят Бойко Борисов назначава независимия Стефан Константинов за министър на здравеопазването, който изпълнява длъжността до 21 март 2012 г. Заменен е на поста от Десислава Атанасова. \r\n \r\n \r\n2009 г. \r\nПрезидентът на Република България присъжда орден „Стара планина“ с лента на Силвио Берлускони, министър-председател на Италианската република, „за изключително големия му принос за развитието и задълбочаването на българо-италианските отношения.“ \r\n \r\n \r\n2009 г. \r\nПрезидентът на Република България присъжда орден „Св. св. Кирил и Методий“ първа степен на проф. Ник Тиц, „за големите му заслуги за популяризирането на българската култура и изкуство в Република Австрия“. \r\n \r\n \r\n2005 г. \r\nЗа първи път в България в Пловдив се провежда „Нощ на музеите и галериите”. Съвпада със сезона на „Есенния салон на изкуствата“ в града. Градове-партньори са Пазарджик и Стара Загора. От 2006 г. инициативата се провежда и в София през месец май. \r\n \r\n \r\n2000 г. \r\nВ периода 30 септември – 1 октомври в София се провежда четвъртото заседание на Международния обществен съд за престъпленията на НАТО в Югославия. \r\n \r\n \r\n1999 г. \r\nПодписва се споразумение между БСП, Българската евролевица, БСДП, ОБТ и ДПС за създаване на Съвет на опозиционните сили. \r\n \r\n \r\n1999 г. \r\nПрезидентът на Република България присъжда орден „Стара планина“ първа степен на Чен Делай, извънреден и пълномощен посланик на Китайската народна република в Република България. \r\n \r\n \r\n1998 г. \r\nВ София се провежда Всеправославен църковен събор с участието на 7 глави на православните църкви от целия свят. Съборът се занимава с разкола в БПЦ и успява да го преодолее, като митрополитите от Пименовия синод се покайват. Те са опростени и възстановяват званията си отпреди разкола. Врачанският митрополит Калиник запазва поста си, но епархията му е разделена, като е обособена и Плевенска. \r\n \r\n \r\n1977 г. \r\nВ периода 21 май – 30 септември в рамките на X фестивал на хумора и сатирата в Габрово се провежда I международно биенале на карикатурата и малката сатирична пластика. Учредява се Международната награда \"Хитър Петър\". \r\n \r\n \r\n1960 г. \r\nБългария признава независимостта на Нигерия. \r\n \r\n \r\n1944 г. \r\nЗапочва да излиза в. \"Литературен фронт\", орган на Съюза на българските писатели. \r\n \r\n \r\n1944 г. \r\nМинистерски съвет единодушно приема \"Наредба-закон за съдене от Народен съд на виновниците за въвличането на България в световната война срещу съюзените народи и за злодеянията, свързани с нея\". На 3 октомври регентите я одобряват и на 6 октомври 1944 г. е обнародвана. \r\nПод ударите на този акт попадат лицата, пряко ангажирани с въвличането на България в световната война на страната на държавите от хитлеристката ос: регентите (тъй като цар Борис III вече е починал), министрите от кабинетите на проф. Б. Филов (февруари 1940 г. – септември 1943 г.), на Д. Божилов (септември 1943 г. – юни 1944 г.), на Ив. Багрянов (юни–септември 1944 г.) и на К. Муравиев (2–8 септември 1944 г.), депутатите от ХХV ОНС (1940–1944 г.), висши военни лица, полицейски служители и други, проявили се в преследването на българските евреи и на лица от съпротивителното движение (1941–1944 г.), представители на печата, писатели и други, пропагандирали съюза на България със страните от хитлеристката ос. Приложение на наредбата започва още през есента на 1944 г. Пред Народния съд са изправени 11 122 души, срещу които са образувани 135 процеса в София и в различни други краища на страната. Специални състави съдят регентите, министър-председателя и дворцовите съветници, както и депутатите от ХХV ОНС. На смърт са осъдени 2730 души, сред които регентите Б. Филов, княз Кирил Преславски, генерал-лейтенант Н. Михов, министър-председателят Б. Филов, Д. Божилов и Ив. Багрянов, повечето от министрите в техните кабинети, по-голямата част от дворцовите съветници – арх. Й. Севов, Л. Лулчев и др., 67 народни представители, голям брой висши военни лица, полицейски служители и др. Доживотна присъда получават 1305 души. Освен това са конфискувани над 200 предприятия и голямо количество недвижими и движими имущества на осъдените лица. \r\n \r\n \r\n1926 г. \r\nXXI Обикновено народно събрание на България ратифицира външен заем от 3 326 000 британски лири от английски и американски банки под контрола на комисаря на Обществото на народите французина Рене Шарон за настаняване на бежанците, дошли в България от отнетите й след Междусъюзническата война (1913 г.) и Първата световна война (1914–1918 г.) територии. \r\nЗаемът трябва да бъде изплатен за 40 години при 7 % лихва. За да гарантира погасяването му, българското правителство се принуждава да заложи част от приходите в държавния бюджет: акциза върху спирта, солта, содата, лимонадата и др. Срещу заема правителството на А. Ляпчев се задължава да предостави 132 000 хектара земя за настаняването на бежанците. Бежанският заем има важно икономическо и хуманитарно значение. \r\n \r\n \r\n1884 г. \r\nСключва се митническа спогодба между Княжество България и Източна Румелия. \r\n \r\n \r\n1879 г. \r\nПровеждат се първите парламентарни избори в България. В I ОНС влизат 140 либерали и 30 консерватори. \r\n \r\n \r\n \r\n На тази дата са родени: \r\n1943 г. \r\nРоден е Георги Дюлгеров – български режисьор. През 1970 г. завършва ВГИК. Директор е на Армейския аудио-визуален център, творец е на философско-асоциативното мислене, демистификатор на национални митове, новатор в кинематографичната форма, режисьор с ярко изявена концептуална творческа позиция. Дебютира с \"Изпит\" (1971 г.) по Хайтов. Режисьор е и на филмите: \"И дойде денят\" (1973 г.), \"Гардеробът\" (ТВ, 1975 г.), \"Авантаж\" (1977 г.), \"Трампа\" (1978 г.), \"Мяра според мяра\" (1981 г.), \"За Нешка Робева и нейните момичета\" (1985 г.), \"За момичета и тяхната Нешка\" (1986 г.), \"Акатамус\" (1988 г.), \"Лагерът\" (1990 г.), \"Магдалена\" (1990 г.), \"Черната лястовица\" (1996 г.), \"Платено милосърдие\" (ТВ, 1996 г.), \"BG – невероятни разкази на един съвременен българин\" (ТВ, 1997 г.), \"Пясъчен часовник\" (ТВ, 1999 г.). Преподава в НАТФИЗ. \r\n \r\n \r\n1942 г. \r\nРоден е Николай Конакчиев – български журналист. Той е един от създателите на предаването “Панорама”. В периода 1986-1992 г. е кореспондент на Българската национална телевизия в Чехословакия. Носител е на наградите: “Златно перо” от СБЖ и почетна награда от Международния телевизионен фестивал в Монте Карло. \r\n \r\n \r\n \r\n На тази дата умират: \r\n2013 г. \r\nУмира Рангел Вълчанов- режисьор. Роден е на 12 октомври 1928 г. с. Кривина, Софийско. Завършва театрална режисура при проф. Боян Дановски във ВИТИЗ „Кръстьо Сарафов“. Най-известните му творби са „Инспекторът и нощта“ и „Вълчицата“. Избран е за филмов режисьор номер 1 на България през XX век. През 22 януари 1999 г. е удостоен с орден „Стара планина“ I-ва степен. На 4 ноември 2008 г. е удостоен с орден Св. св. Кирил и Методий. На 9 октомври 2012 година е избран за действителен член на Българската академия на науките. Рангел Вълчанов умира на 30 септември 2013 година. \r\n \r\n \r\n1969 г. \r\nУмира Никола Атанасов (Н. А. Китанов) - български композитор, музикален деец и педагог, професор в Софийската музикална академия . Творчеството му очертава началните стъпки на българската. симфонична музика. Негови творби са: \"Симфония ¹ 2 в ре минор\" (1922 г.), \"Симфония ¹ 3 в ми минор\" (1950 г.), програмните увертюри \"Христо Ботев\" (1928 г.), \"Стонът на гората\" (1931 г.), \"Трио за цигулка, фагот и пиано\", \"Соната за пиано\" (1929 г.; първата в България), \"Химн на I Софийска мъжка гимназия\" и др. \r\n \r\n \r\n1923 г. \r\nУмира Червеният поп (Андрей Игнатов Иванов) – български свещеник, станал легенда в Селския бунт през 1923 г. Роден е на 28 ноември 1879 г. в село Медковец. По време на бунта е командир на артилерийско оръдие и малък отряд. Заловен е и е обесен на телеграфен стълб в Медковец. Възпят е от Г. Милев в поемата \"Септември\". \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.09.30", "title": "Денят 30 септември в българската история"}
{"url": "http://www.focus-news.net/news/2019/09/30/2703581/14-godishno-dete-e-v-bolnitsa-sled-upotreba-na-golyamo-kolichestvo-alkohol-i-energiyni-napitki-v-kubrat.html", "text": "14-годишно дете е в болница след употреба на голямо количество алкохол и енергийни напитки в Кубрат. Това съобщиха от  ОДМВР - Разград . Малолетното момче е припаднало вследствие на изпитото голямо количество алкохол. Около 17.00 часа на 29 септември пред хранителен магазин в Кубрат 14-годишният изпил две бири в стъклени бутилки по 0.500 л, мастика 0.150 л и три енергийни напитки в компанията на 60-годишния си дядо. Изпадналото в безпомощно състояние момче е откарано в ОАИЛ с временна опасност за живота. По случая се води досъдебно производство.", "date": "2019.09.30", "title": "14-годишно дете е в болница след употреба на голямо количество алкохол и енергийни напитки в Кубрат"}
{"url": "http://www.focus-news.net/news/2019/09/30/2703580/rektorat-prof-stati-statev-unss-e-nay-golemiyat-moderen-biznes-universitet-v-balgariya-i-yugoiztochna-evropa.html", "text": "УНСС се доказа като най-големият модерен бизнес университет както в България, така и в Югоизточна Европа. Това каза за сутрешния блок „Добро утро, България“ на  Радио „Фокус“  проф. Стати Статев, ректор на учебното заведение и зам.-председател на Съвета на ректорите на висшите училища в Р България. „Днес откриваме 99-та учебна година в Университета за национално и световно стопанство. На 21 май започна обратното броене за 100-годишнината от създаването му, а днес започва обратното броене на 100-годишнината за стотната учебна година. Гордеем се, че УНСС е център на икономическата наука и традиционен създател на управленски кадри за България“, обясни той. Проф. Стати Статев каза още, че мисията на университета е да създава достойни граждани и управленци на България. На стената на славата в УНСС са отбелязани над 100 министри, поели по пътя си от университета, уточни той. УНСС си сътрудничи с над 300 учебни заведения по целия свят, добави ректорът.  \r\nЕлеонора ЧОЛАКОВА", "date": "2019.09.30", "title": "Ректорът проф. Стати Статев: УНСС е най-големият модерен бизнес университет в България и Югоизточна Европа"}
{"url": "http://www.focus-news.net/news/2019/09/30/2703582/test-na-natsionalnata-sistema-za-ranno-preduprezhdenie-shte-se-izvarshi-na-1-oktomvri.html", "text": "На територията на градовете София, Бургас, Варна, Кърджали, Монтана, Пазарджик, Плевен, Пловдив, Русе, Смолян, Враца и в населените места в 30-километровата зона около АЕЦ „Козлодуй“, Стара Загора и Гълъбово на 1 октомври от 11.00 часа ще бъде задействана сиренната система чрез излъчване на националните сигнали за тревога и край на тревогата. Сигналите ще бъдат съпътствани от гласова информация. Това съобщиха от пресцентъра на  МВР . \r\nВ тренировката ще участват и интегрираните локални системи за оповестяване, изградени в обекти, чиято дейност създава опасност от възникване на бедствия. \r\nТренировката ще се извърши за проверка на техническото състояние на националната система и за обучение на населението.  \r\n Системата се тества два пъти годишно в първия работен ден на месец април и на месец октомври - в изпълнение на Наредбата за условията и реда за функциониране на Националната система за ранно предупреждение и оповестяването на органите на изпълнителната власт и населението при бедствия и за оповестяване при въздушна опасност.  Целта е проверка на техническото състояние на изградената сиренна система, повишаване уменията за задействане на системата и излъчване на информация на живо, а също и обучение на населението за разпознаване на сигналите .", "date": "2019.09.30", "title": "Тест на Националната система за ранно предупреждение ще се извърши на 1 октомври"}
{"url": "http://www.focus-news.net/news/2019/09/30/2703585/politsiyata-v-belogradchik-razsledva-sluchay-na-prostrelyana-kobila-v-zemlishteto-na-selo-targovishte.html", "text": "Полицията в Белоградчик разследва случай на простреляна кобила в землището на село Търговище. Това съобщиха от  ОДМВР - Видин . Сигналът е подаден на 27 септември в РУ - Белоградчик. Образувано е досъдебно производство. Мъртвото животно, което е собственост на местен жител, е открито на ливада в местността Златарке. Дежурна оперативна група извършила оглед на местопроизшествието. Работата на разследващите по случая продължава.", "date": "2019.09.30", "title": "Полицията в Белоградчик разследва случай на простреляна кобила в землището на село Търговище"}
{"url": "http://www.focus-news.net/news/2019/09/30/2703583/vecherne-novosti-sarbiya-po-pokana-na-zeman-vuchich-shte-uchastva-na-sreshtata-na-varha-na-vishegradskata-chetvorka.html", "text": "По покана на чешкия президент Милош Земан на срещата на върха на страните от Вишеградската четворка (В4) на 2 и 3 октомври в Чехия ще участва и сръбският държавен глава Александър Вучич, пише белградският ежедневник  „Вечерне новости“ . \r\nНа годишната среща на президентите на В4 ще участват и президентите на Унгария, Полша, Словакия и Словения. \r\nПървият ден на форума ще премине във формат В4, а на втория ще се включат и държавните глави на Сърбия и Словения Вучич и Борут Пахор. \r\nСред главните теми на разговорите ще бъдат актуалните проблеми и стратегическите цели на Европейския съюз. Срещата на върха, проведена 30 години след падането на социализма в Централна Европа, символично ще отбележи събитията от 1989 година. \r\nПрез втория ден на срещата, когато към лидерите на В4 ще се присъединят президентите на Сърбия и Словения, на ще бъде изразена ясна подкрепа за отслабената в миналото политика на ЕС на отворени врати, а освен това ще бъде отправен призив за уреждане на двустранните спорове в страните от Централна Европа. \r\nВ изявлението от канцеларията на чешкия президент се казва, че след 1989 г. страните от В4 са се присъединили към европейските и трансатлантическите структури, успешно са преминали през процес на социална, политическа и икономическа трансформация и са готови да споделят своя опит за преход със своите колеги в Западните Балкани. \r\nПо повод решението за отваряне на нови глави в преговорите на Белград с ЕС, Сърбия е първата страна от Западните Балкани, поканена на срещата на върха на В4. \r\nНаред с другото, темата на дебата ще бъде статуквото в преговорите за присъединяване между Сърбия и ЕС, включително критичните оценки в областите, върху които Европейската комисия се фокусира в последния си доклад. \r\nДебатът на втория ден от срещата ще засегне и настоящата ситуация в ЕС, тъй като Сърбия и Словения са естествени партньори на страните от В4 в няколко стратегически области, свързани с бъдещето на ЕС. \r\n \r\nПревод и редакция:", "date": "2019.09.30", "title": "„Вечерне новости“ (Сърбия): По покана на Земан, Вучич ще участва на срещата на върха на Вишеградската четворка"}
{"url": "http://www.focus-news.net/news/2019/09/30/2703586/dvizhenieto-po-patya-belitsa-zagrazhden-v-oblast-smolyan-tryabva-da-se-osashtestvyava-s-povisheno-vnimanie-zaradi-izvarshvane-na-remontni-deynosti.html", "text": "Нормално се осъществява движението по пътищата в областта, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са сухи. Тази сутрин е възникнало пътнотранспортно произшествие на изхода на града, без пострадали, в района на „Рибката“, където е имало разлято масло. Мястото и опесъчено и обезопасено и движението оттам вече се осъществява нормално. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента. \r\nВ Смолян пътните настилки са сухи. Автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.09.30", "title": "Движението по пътя Белица – Загражден в област Смолян трябва да се осъществява с повишено внимание заради извършване на ремонтни дейности"}
{"url": "http://www.focus-news.net/news/2019/09/30/2703578/14-sm-dostigna-nivoto-na-reka-dunav-pri-svishtov.html", "text": "С 1 см се е понижило нивото на Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 14 см, а температурата на водата 20.3 градуса. Слънчево и топло ще е времето над българския участък на Дунав днес. Ще духа до умерен вятър запад-северозапад, на изток – от юг. Максималните температури ще бъдат между 27° и 30°.", "date": "2019.09.30", "title": "14 см достигна нивото на река Дунав при Свищов"}
{"url": "http://www.focus-news.net/news/2019/09/30/2703587/v-okrazhna-prokuratura-plovdiv-shte-se-provede-brifing-po-povod-razkrito-ubiystvo.html", "text": "От 11.30 часа ще се проведе брифинг на Окръжна прокуратура - Пловдив и МВР по повод досъдебно производство за разкрито убийство и друго досъдебно производство за разкрити изнудване, противозаконно лишаване от свобода, отвличане и длъжностно престъпление. Това съобщиха от пресцентъра на  Апелативна прокуратура - Пловдив . В брифинга ще участват Румен Попов, окръжен прокурор на гр. Пловдив и старши комисар Йордан Рогачев, директор на ОДМВР - Пловдив. \r\nСъбитието ще се проведе в сградата на Прокуратурата в Пловдив на площад „Съединение“ 3, в Заседателната зала, на втория етаж.", "date": "2019.09.30", "title": "В Окръжна прокуратура - Пловдив ще се проведе брифинг по повод разкрито убийство"}
{"url": "http://www.focus-news.net/news/2019/09/30/2703584/la-repubblica-italiya-rezultatite-ot-izborite-v-avstriya-rebus-za-vazmozhnata-koalitsiya-vav-viena.html", "text": "Резултатите от предсрочните парламентарни избори в Австрия са загадка за възможната коалиция, която би могла да бъде съставена във Виена, отбелязват в редакцията на италианския национален ежедневник  La Repubblica . \r\nСебастиан Курц би могъл да добави още едно постижение към своята богата биография. Най-младият в историята канцлер и бивш външен министър се очертава и като първият, спечелил над 15% разлика между първата и втората партия на националните избори. Австрийската народна партия (АНП) на Курц печели гласуването с внушителните 37,7%, Социалдемократическата партия на Австрия (СДПА) е втора сила с 21,7%. „Партията на свободата на Австрия“ падна до 16,1%, „Зелени“ събраха 14%, НЕОС -7,8%.  \r\nДругата сензационна новина от изборите е, че скандалът с видеото от Ибиса и последната афера около партийното финансиране на Хайнц-Кристиан Щрахе оставиха дълбока следа. Партията на Норберт Хофер губи почти девет процента подкрепа спрямо последните избори и се срива до 17%. „Зелени“, от друга страна, отбелязват отличен резултат: те достигат 12% и се връщат в парламента.  \r\nПред Курц сега се отваря резус на съюзите. От „Партията на свободата на Австрия“ вече изключиха влизането в коалиция с АНП. . „Не ми се струва, че вотът може да се тълкува като задача за формиране на правителство“,подчерта Херберт Кикъл.  \r\nЕдин от най-вероятните съюзи е коалиция между Курц и „Зелени“. Малко вероятен е съюз между консерваторите и социалдемократите, уверени са в редакцията. \r\n \r\n Тереза Герова", "date": "2019.09.30", "title": "La Repubblica (Италия): Резултатите от изборите в Австрия – ребус за възможната коалиция във Виена"}
{"url": "http://www.focus-news.net/news/2019/09/30/2703536/mestni-izbori-2019-gerb-sliven-shte-otkrie-predizbornata-si-kampaniya.html", "text": "ГЕРБ - Сливен ще даде официално начало на предизборната си кампания със специално събитие, представящо основните приоритети в програмата за управление на общината. Това съобщиха от пресцентъра на  ПП ГЕРБ . От 18.30 часа в Драматичен театър „Стефан Киров“ Стефан Радев и кандидатите за общински съветници ще разкрият какъв е планът за обновяване на градската среда; как ще се работи за икономическото развитие на Сливен и какво се предвижда за подобряване на техническата инфраструктура. \r\n„Повече за хората тук“ е специално събитие, на което ще се разкрие още и от приоритетите на кандидатите под номер 43 в бюлетината по отношение на сигурността, образованието, туризма, здравеопазването и социалната политика. Гражданите ще имат възможността да научат повече и за постигнатото от екипа на Стефан Радев през изминалия четиригодишен мандат. \r\nГостите в театъра ще имат възможността да се запознаят и с кандидатите за кметове на ГЕРБ в населените места в общината.", "date": "2019.09.30", "title": "Местни избори 2019: ГЕРБ - Сливен ще открие предизборната си кампания"}
{"url": "http://www.focus-news.net/news/2019/09/30/2703588/tri-nepalnoletni-momicheta-sa-blasnati-ot-lek-avtomobil-v-shumen.html", "text": "Три непълнолетни момичета са блъснати от лек автомобил в Шумен. Това съобщиха от  ОДМВР - Шумен . Сигналът за инцидента е подаден в 09.02 часа в ОДМВР. Съобщено е, че на бул. „Велики Преслав“ в град Шумен в близост до кръстовището с ул. „Шуменска комуна“ е възникнал пътен инцидент. На място са изпратени екипи на сектор „Пътна полиция“ при ОДМВР - Шумен и Центъра за спешна медицинска помощ. По първоначални данни лек автомобил, управляван от 70-годишен мъж, е ударил три момичета на 17, 16 и 15 години. Децата са контактни, откарани са за преглед в МБАЛ- Шумен. Водачът е изпробван с техническо средство, като не е установено наличие на алкохол. Изясняват се обстоятелствата около пътния инцидент. Водачите на МПС да управляват в посочения участък с повишено внимание и да спазват указанията на полицейските служители, които регулират движението.", "date": "2019.09.30", "title": "Три непълнолетни момичета са блъснати от лек автомобил в Шумен"}
{"url": "http://www.focus-news.net/news/2019/09/30/2703590/natovaren-e-trafikat-po-glaven-pat-montana-vidin-v-posoka-gkpp-dunav-most-2.html", "text": "Натоварен е трафикът по главен път I-1 Монтана – Видин в посока ГКПП „Дунав мост 2“. Това каза за  Радио „Фокус“ – Видин  дежурният служител в Областно пътно управление – Видин. На места по пътя Монтана – Видин тежкотоварни автомобили пътуват в колони. Най-много автомобили се движат в участъка между Видин и Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта – „Връшка чука“ и „Брегово“, трафикът е спокоен и няма образувани опашки от чакащи автомобили.  \r\nВъв Видин трафикът е засилен на входно-изходните артерии, в централната градска част и по бул. „Панония“. \r\nАнна ЛОЗАНОВА", "date": "2019.09.30", "title": "Натоварен е трафикът по главен път Монтана – Видин в посока ГКПП „Дунав мост 2“"}
{"url": "http://www.focus-news.net/news/2019/09/30/2703593/chast-ot-dupnitsa-e-bez-voda-zaradi-remont-na-ulitsa-v-grada.html", "text": "Част от Дупница е без вода заради ремонт на улица в града. Това съобщиха за  Радио „Фокус” – Кюстендил  от водоснабдителното дружество. Водоподаването е спряно до 17.00 часа за живущите на улиците „Александър Батенберг”, „22 март“ и прилежащите преки. Причината е цялостен ремонт на улица „Александър Батенберг”. \r\nВенцеслав ИЛЧЕВ", "date": "2019.09.30", "title": "Част от Дупница е без вода заради ремонт на улица в града"}
{"url": "http://www.focus-news.net/news/2019/09/30/2703594/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.09.30", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/09/30/2703589/premierat-boyko-borisov-pristigna-na-sreshtata-pri-prezidenta-rumen-radev.html", "text": "Министър-председателят Бойко Борисов, вицепремиерът и министър на отбраната Красимир Каракачанов и вицепремиерът и външен министър Екатерина Захариева пристигнаха на срещата при президента Румен Радев, предаде репортер на  Агенция \"Фокус\" . На срещата пристигнаха още и секретарят на парламентарната група на „Обединени патриоти” Юлиан Ангелов, който е и представител на ВМРО, зам.-председателите на Народното събрание Емил Христов и Кристиан Вигенин, председателят на парламентарната Комисия по външна политика Джема Грозданова, Полина Христова – зам.-председател на парламентарната група на „Воля”. \r\nПо инициатива на държавния глава Румен Радев днес се провежда консултативна среща на тема: „Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Република Северна Македония за присъединяване към Европейския съюз“.  \r\n \r\nЗа участие в консултативната среща са поканени председателят на Народното събрание Цвета Караянчева, председателите на парламентарните групи, председателите на Комисията по външна политика и на Комисията по европейските въпроси и контрол на европейските фондове в Народното събрание, както и председателят на Съвместната мултидисциплинарна експертна комисия по исторически и образователни въпроси между Република България и Република Северна Македония. \r\nСлед края на срещата президентът Румен Радев ще направи изявление. \r\nТеодора ПАВЛОВА", "date": "2019.09.30", "title": "Премиерът Бойко Борисов пристигна на срещата при президента Румен Радев"}
{"url": "http://www.focus-news.net/news/2019/09/30/2703591/die-presse-avstriya-izborite-v-avstriya-triumf-v-tyurkoazeno-zeleno.html", "text": "Според националния ежедневник  Die Presse  в предсрочните парламентарни избори в Австрия има „голям“ и „малък“ победител. В първия случай това е Австрийската народна партия (АНП) на Себастиан Курц, а във втория – партията „Зелени“. „И тази коалиция, тюркоазено-зелена, вече е очевидна“, уверени са в редакцията на изданието.  \r\nНе Ибиса, разходите на Хайнц-Кристиан Щрахе са причина за резултатите на „Партията на свободата на Австрия, твърди вестникът, като припомня, че миналата седмица тя все още събираше около 20 на сто от гласовете от избирателите. Поне според проучванията на общественото мнение. Точно тогава излезе на бял свят скандалът с партийното финансиране на луксозния живот на Щрахе. \r\n \r\n Тереза Герова", "date": "2019.09.30", "title": "Die Presse (Австрия): Изборите в Австрия: Триумф в тюркоазено-зелено"}
{"url": "http://www.focus-news.net/news/2019/09/30/2703596/obshtina-svishtov-otchita-rekorden-broy-uchastnitsi-v-42-rata-izlozhba-na-svishtovskite-hudozhnitsi.html", "text": "По време на първия от празничните дни на „Свищовски лозници” в художествена галерия „Николай Павлович” бе открита 42-рата изложба на свищовски художници. Това съобщиха от пресцентъра на  Община Свищов . Тази година в експозицията участват рекорден брой участници – 28. Те представят 68 творби, сред които живопис, керамика, графика, скулптура, дърворезба, приложно изкуство, съобщи главният уредник на галерията Пламен Симеонов. \r\nСред официалните гости бе директорът на Дирекция „Култура и културно наследство” Росен Маринов, а изложбата официално откри временно изпълняващата длъжността кмет на община Свищов Анелия Димитрова. Тя поздрави всички участници, отдаде им признание за техния труд и талант, и им пожела здраве и благоденствие. \r\nИ този път всички гости на тържественото откриване бяха посрещани и получиха много внимание от уредника на галерията Цонка Караджова и от Анита Заранкова – организатор „Изложбена зала”. \r\nЗаради големия брой творби на свищовските художници тази година – експонатите им са разположени в две зали на галерията и могат да бъдат видени от жителите и гостите на града до 31 октомври.", "date": "2019.09.30", "title": "Община Свищов отчита рекорден брой участници в 42-рата изложба на свищовските художници"}
{"url": "http://www.focus-news.net/news/2019/09/30/2703597/universitetat-za-natsionalno-i-svetovno-stopanstvo-otkri-99-ata-akademichna-godina.html", "text": "Университетът за национално и световно стопанство откри 99-ата академична година, предаде репортер на  Агенция “Фокус” . Гости на тържеството са управителят на Българската народна банка Димитър Радев и омбудсманът на България Диана Ковачева, възпитаници на УНСС. На откриването на учебната година присъстват бивши ректори, зам. - ректори, преподаватели и студенти. През учебната 2019/2020 година в университета ще се обучават 3 300 първокурсници. \r\nВиолета СИМЕОНОВА", "date": "2019.09.30", "title": "Университетът за национално и световно стопанство откри 99-ата академична година"}
{"url": "http://www.focus-news.net/news/2019/09/30/2703595/domashno-imushtestvo-i-zhivotni-sa-izgoreli-pri-pozhar-v-kashta-v-shumen.html", "text": "Домашно имущество и животни са изгорели при пожар в къща в Шумен. Това съобщиха от  ОДМВР - Шумен . Сигналът за пожара е подаден на 28 септември в 02.19 часа в РДПБЗН - Шумен. Съобщено е, че гори къща на ул. „Кольо Трифонов“ в град Шумен. На място са изпратени два екипа на РСПБЗН. Унищожени са покривна конструкция с площ около 120 квадратни метра, техника, домашно имущество, домашни животни и дърва за огрев с обем около 8 кубически метра. След намесата на огнеборците пожарът е локализиран и потушен, не е допуснато разпространението му в къща и гараж. Най-вероятната причина за възникването му е късо съединение в електрическата инсталация.", "date": "2019.09.30", "title": "Домашно имущество и животни са изгорели при пожар в къща в Шумен"}
{"url": "http://www.focus-news.net/news/2019/09/30/2703598/mestni-izbori-2019-ivaylo-kalfin-vodach-na-listata-na-pp-abv-za-sofiya-imame-mnogo-silna-sotsialna-programa-za-stranata-s-grizha-za-semeystvoto-i-detsata.html", "text": "ПП АБВ има много силна програма за страната, свързана със социалните услуги, грижата за семейството и децата. Това каза в интервю за сутрешния блок  „Добро утро, България“  на  Радио „Фокус“  Ивайло Калфин, водач на листата на ПП АБВ за София. Той подчерта, че кампаниите по места са адаптирани към проблемите на общностите, но важни са и политиките с грижата за семейството и децата, отбеляза Калфин. „Ще продължим да утвърждаваме общината като място, в което човек трябва да усети подкрепата на държавата. Имаме много силна програма, свързана със социалните услуги. До голяма степен, особено в по-малките общини, те се финансират от държавата. Но смятам, че социалните услуги могат да се търсят още много, много резерви. С този финансов ресурс в държавата би трябвало да осигурим много по-добри и по-качествени социални услуги,  въпрос на приоритети и ефективно използване на средствата“, уточни той. Според Ивайло Калфин в политиката винаги има компромиси, но те не трябва да променят цялото обещание. ПП АБВ ще държи на основните си предложения и с тях компромиси няма да прави, заяви водачът на листата на ПП АБВ за София. \r\nЕлеонора ЧОЛАКОВА", "date": "2019.09.30", "title": "Местни избори 2019: Ивайло Калфин, водач на листата на ПП АБВ за София: Имаме много силна социална програма за страната с грижа за семейството и децата"}
{"url": "http://www.focus-news.net/news/2019/09/30/2703602/24-godishen-motorist-e-zaginal-pri-katastrofa-v-rayona-na-selo-cherna-skala-v-oblast-kardzhali.html", "text": "24-годишен моторист е загинал при катастрофа в района на село Черна скала. Това съобщиха от  ОДМВР - Кърджали . Инцидентът е станал снощи около 20.30 часа в района на село Черна скала. По първоначални данни водачът на мотоциклет „Хонда“ загубил контрол над управлението, навлязъл в насрещната лента, блъснал се в автобус „Мерцедес“ и починал на място. Тестът за алкохол с техническо средство на 57-годишния шофьор на автобуса е с отрицателен резултат. Взета е кръвна проба за анализ. Движението временно е било пренасочвано в едната лента. Дежурна оперативна група от РУ - Кърджали е извършила оглед на мястото на произшествието, екип на пожарната служба в града изчистил пътното платно. Образувано е досъдебно производство, по което работа продължават сектор „Охранителна полиция“ и разследващ полица в управлението.", "date": "2019.09.30", "title": "24-годишен моторист е загинал при катастрофа в района на село Черна скала в област Кърджали"}
{"url": "http://www.focus-news.net/news/2019/09/30/2703600/lek-avtomobil-e-izgoryal-pri-pozhar-selo-madara-v-oblast-shumen.html", "text": "Лек автомобил е изгорял при пожар село Мадара. Това съобщиха от  ОДМВР - Шумен . Сигналът е подаден на 29 септември 2019 г. в 02.03 часа в РДПБЗН - Шумен. Съобщено е, че в село Мадара в лек автомобил „Дачия“ е възникнал пожар. На място е изпратен екип на РСПБЗН - Шумен. Унищожено е превозното средство. След намесата на огнеборците пожарът е локализиран и потушен. За гасенето му са използвани 2000 литра вода. Най-вероятната причина за възникването му е късо съединение в електрическата инсталация.", "date": "2019.09.30", "title": "Лек автомобил е изгорял при пожар село Мадара в област Шумен"}
{"url": "http://www.focus-news.net/news/2019/09/30/2703592/finansoviyat-ministar-na-velikobritaniya-sadzhid-dzhavid-izlizame-ot-es-na-31-oktomvri-nadyavame-se-sas-sdelka.html", "text": "Обединеното кралство ще излезе от Европейския съюз на 31 откомври, надяваме се със сделка, заяви финансовият министър Саджид Джавид в понеделник, цитиран от  Reuters . \r\n„Надяваме се да излезем със сделка“, каза Джавид пред ITV. „Ако не успеем да постигнем споразумение, мисля, че е важно да излезем така или иначе и да напуснем без сделка. Това не е най-доброто, но трябва да излезем на 31-ви“, заяви министърът. \r\nДжавид обаче на няколко пъти отказа да разкрие как правителството ще реализира Брекзит, ако бъде постигната сделка, предвид това, че опозицията прокара закон, който задължава премиера Борис Джонсън да отложи Брекзит при такъв сценарий. \r\n„Законът който прие парламента, разбира се, направи нещата по-трудни, но ние сме категорични, че нашата политика не се е променила изобщо и напускаме на 31-ви“, заяви той. \r\n \r\nПревод и редакция:", "date": "2019.09.30", "title": "Финансовият министър на Великобритания Саджид Джавид: Излизаме от ЕС на 31 октомври, надяваме се със сделка"}
{"url": "http://www.focus-news.net/news/2019/09/30/2703604/56-chifta-maratonki-imitirashti-zashtiteni-targovski-marki-sa-izzeti-pri-spetsializirana-politseyska-operatsiya-v-targovishte.html", "text": "56 чифта маратонки, имитиращи защитени търговски марки, са иззети при специализирана полицейска операция в Търговище. Това съобщиха от  ОДМВР - Търговище . По време на акцията са установени общо два случая на нерегламентирано използване на известни търговски марки. Полицейските действия за противодействие на престъпления, свързани с интелектуалната собственост, са проведени на 27 септември 2019 г.  \r\nПри извършена около 10.00 часа на 27 септември 2019 г. на пазара за промишлени стоки в гр. Търговище полицейска проверка е установено, че 59-годишен мъж от гр. Варна държи и предлага за продажба 56 чифта маратонки, различни по вид, цвят и размер, които са имитация на различни търговски марки, без да притежава съгласието на притежателя на изключителното право за това. По случая е образувано досъдебно производство.  \r\nПри извършена около 9.30 часа на същия пазар полицейска проверка е установено, че 38-годишен мъж от гр. Русе държи и предлага за търговска дейност трион, ъглошлайф и винтоверт – имитации на известни търговски марки, без съгласието на притежателя на изключителното право. По случая в РУ - Търговище се извършва проверка. \r\nВещите са иззети по надлежния ред.", "date": "2019.09.30", "title": "56 чифта маратонки, имитиращи защитени търговски марки, са иззети при специализирана полицейска операция в Търговище"}
{"url": "http://www.focus-news.net/news/2019/09/30/2703603/sport-novak-dzhokovich-se-zavarna-na-korta-sas-zaguba.html", "text": "Световният номер едно при мъжете Новак Джокович се завърна на корта за първи път след US Open, но допусна загуба. В мач на двойки от първи кръг на турнира в Токио Джокович и неговият сънародник и партньор в срещата Филип Крайнович отстъпиха на Мате Павич и Бруно Соареш след 2:6, 6:4, 3:10. \r\nПоследният официален мач на Джокович беше загубата от Стан Вавринка на Откритото първенство на САЩ. Тогава сърбинът се отказа от игра в началото на третия сет заради контузия в лявото рамо. Имаше съмнения, че той може да се подложи на операция, но в крайна сметка се завърна за турнира в Токио. \r\nВече е ясен и неговият първи съперник на сингъл в турнира. Това ще бъде представителят на домакините Го Соеда, който успя да победи Ян-Ленард Щруф от Германия с 4:6, 7:6, 6:3.", "date": "2019.09.30", "title": "Спорт: Новак Джокович се завърна на корта със загуба"}
{"url": "http://www.focus-news.net/news/2019/09/30/2703606/zadarzhan-e-54-godishen-mazh-shofiral-s-333-promila-alkohol-v-selo-vodno-v-oblast-silistra.html", "text": "Задържан е 54-годишен мъж, шофирал с 3.33 промила алкохол в село Водно. Това съобщиха от  ОДМВР - Силистра . Мъжът шофирал лек автомобил „ВАЗ“ след употреба на алкохол и с регистрационни табели, издадени за друго МПС. Той бил засечен от полицейски служители на 28 септември в село Водно. С дрегер било отчетено, че е седнал зад волана с 3.33 промила алкохолно съдържание в издишания въздух. Мъжът е отказал да даде кръвна проба и е бил задържан за срок до 24 часа. По случая е започнато бързо производство.", "date": "2019.09.30", "title": "Задържан е 54-годишен мъж, шофирал с 3.33 промила алкохол в село Водно в област Силистра"}
{"url": "http://www.focus-news.net/news/2019/09/30/2703605/gradskata-biblioteka-paisiy-hilendarski-v-asenovgrad-poluchi-odobrenie-na-proekta-si-za-obnovyavane-na-knizhniya-fond.html", "text": "Градската библиотека „Паисий Хилендарски” в Асеновград получи одобрение на проекта си за обновяване на книжния фонд по програма „Българските библиотеки – съвременни центрове за четене и информираност“. Това съобщи за  Радио „Фокус“ – Пловдив  директорът на културната институция Милена Марковска. Тя посочи, че общата стойност на проекта е 9552 лв., като 8597 лв. ще бъдат финансирани от програмата, а 955 лв. ще бъдат съфинансирани от бюджета на библиотеката. В проекта са включени 770 библиотечни документа на 92 издателства, като броя на заглавията е 607. 36% от заглавията, включени в проекта, са на български автори. \r\n„Книгите, включени в проекта, са от различни отдели на знанието. Заглавията отговарят на търсенето на нашите потребители на база на проучванията които правим, свързани със заетата литература, също и с направените откази, тоест тези книги, които не сме успели да набавим във фондовете си, но се търсят от нашите читатели“, каза още Марковска. Тя добави, че предстои подписване на договор с Министерство на културата, набавяне на заглавията, като след техническата обработка те ще бъдат включени във фондовете на Градската библиотека в Асеновград. \r\nПрограма „Българските библиотеки – съвременни центрове за четене и информираност“ има за цел финансово подпомагане на проекти на обществените библиотеки при обновяване на фондовете им с книги и други информационни източници за насърчаване на интереса към книгата и четенето, както и съдействие за развитие на библиотеките като основни центрове за духовност, придобиване на знания и информация. \r\nТони МИХАЙЛОВ", "date": "2019.09.30", "title": "Градската библиотека „Паисий Хилендарски” в Асеновград получи одобрение на проекта си за обновяване на книжния фонд"}
{"url": "http://www.focus-news.net/news/2019/09/30/2703601/sarajevo-times-senatat-na-sasht-predupredi-za-vazmozhen-voenen-konflikt-v-bosna-i-hertsegovina.html", "text": "Комисията по въоръжените сили на Сената на САЩ обсъди ситуацията в Югоизточна Европа, интересите на Вашингтон в този регион и увеличаващото се влияние на Русия и Китай, пише електронното издание  Sarajevo Times . \r\nЯнуш Бугайски, от Центъра за анализ на Европейската политика във Вашингтон, заяви по време на заседанието, че не предвижда нов въоръжен конфликт между Сърбия и Косово, но може да си представи война в Босна и Херцеговина. \r\n„Не мисля, че в този момент ръководството на Република Сръбска би искала това. Но те се заиграват, играят си с идеята за отделяне, играят си с идеята за нефункционална и провалена държава. Бих казал, че Баня Лука всъщност е станала мястото с най-голямо руско влияние в региона. Вероятно по-голямо от това в Белград“, заяви експертът, като изрази убеждението си, че специалният представител на САЩ за Западните Балкани Матю Палмър реално ще се занимава повече с босненската криза, отколкото с диалога Белград-Прищина. \r\nУчастниците в заседанието се съгласиха, че е нужно по-голямо участие на САЩ в процесите. \r\n„Нестабилни и конфликтни Балкани подкопават националната сигурност на САЩ и едно дипломатическо отстъпление би било голямо поражение за САЩ. Ако си спомняте, ние сме инвестирали огромен дипломатически, политически и военен капитал в региона през последните 20-30 години. За нас всяко голямо поражение и нова война, специално в Босна или между Косово и Сърбия, би било голямо бедствие. Не само Русия и Китай ще спечелят от това, те ще използват този нов моментум, за да подкопаят другите европейски страни“, обясни Бугайски. \r\n  \r\nПревод и редакция:", "date": "2019.09.30", "title": "Sarajevo Times: Сенатът на САЩ предупреди за възможен военен конфликт в Босна и Херцеговина"}
{"url": "http://www.focus-news.net/news/2019/09/30/2703608/58-godishna-zhena-e-blasnata-ot-lek-avtomobil-v-kardzhali.html", "text": "58-годишна жена е блъсната от лек автомобил в Кърджали. Това съобщиха от  ОДМВР - Кърджали . Пострадалата е пресичаща неправилно на бул. „Тракия“ в Кърджали и е блъсната от лек автомобил „Нисан“, управляван от 37-годишен водач. Произшествието станало на 28 септември около 13.00 часа. Жената е транспортирана в Спешното приемно отделение и след преглед освободена. Тестът за алкохол на шофьора е с отрицателен резултат. Произшествието е обработено по административен ред с акт по ЗДвП.", "date": "2019.09.30", "title": "58-годишна жена е блъсната от лек автомобил в Кърджали"}
{"url": "http://www.focus-news.net/news/2019/09/30/2703599/pobediteli-i-gubeshti-na-izborite-v-avstriya-komentari-v-evropeyskiya-pechat-agentsiya-fokus.html", "text": "Неделното гласуване на предсрочните парламентарни избори в Австрия са в центъра на вниманието на европейската преса. Редакциите на повечето издания са категорични, че причината за слабото представяне на „Партията на свободата на Австрия“ не е аферата „Ибиса“, която принуди бившият й лидер Хайнц-Кристиан Щрахе да подаде оставка, а скандалът с партийното финансиране на луксозния му начин на живот. Вестниците обръщат внимание на блестящото представяне на Австрийската народна партия (АНП) на Себастиан Курц и исторически слабите резултати на социалдемократите в страната. Във фокуса са и вариантите за възможната коалиция, която ще бъде съставена във Виена.  \r\n \r\n \r\n*** \r\nСпоред националния ежедневник  Die Presse  в предсрочните парламентарни избори в Австрия има „голям“ и „малък“ победител. В първия случай това е Австрийската народна партия (АНП) на Себастиан Курц, а във втория – партията „Зелени“. „И тази коалиция, тюркоазено-зелена, вече е очевидна“, уверени са в редакцията на изданието.  \r\nНе Ибиса, разходите на Хайнц-Кристиан Щрахе са причина за резултатите на „Партията на свободата на Австрия, твърди вестникът, като припомня, че миналата седмица тя все още събираше около 20 на сто от гласовете от избирателите. Поне според проучванията на общественото мнение. Точно тогава излезе на бял свят скандалът с партийното финансиране на луксозния живот на Щрахе. \r\n \r\n \r\nРезултатите от предсрочните парламентарни избори в Австрия са загадка за възможната коалиция, която би могла да бъде съставена във Виена, отбелязват в редакцията на италианския национален ежедневник  La Repubblica . \r\nСебастиан Курц би могъл да добави още едно постижение към своята богата биография. Най-младият в историята канцлер и бивш външен министър се очертава и като първият, спечелил над 15% разлика между първата и втората партия на националните избори. Австрийската народна партия (АНП) на Курц печели гласуването с внушителните 37,7%, Социалдемократическата партия на Австрия (СДПА) е втора сила с 21,7%. „Партията на свободата на Австрия“ падна до 16,1%, „Зелени“ събраха 14%, НЕОС -7,8%.  \r\nДругата сензационна новина от изборите е, че скандалът с видеото от Ибиса и последната афера около партийното финансиране на Хайнц-Кристиан Щрахе оставиха дълбока следа. Партията на Норберт Хофер губи почти девет процента подкрепа спрямо последните избори и се срива до 17%. „Зелени“, от друга страна, отбелязват отличен резултат: те достигат 12% и се връщат в парламента.  \r\nПред Курц сега се отваря резус на съюзите. От „Партията на свободата на Австрия“ вече изключиха влизането в коалиция с АНП. . „Не ми се струва, че вотът може да се тълкува като задача за формиране на правителство“,подчерта Херберт Кикъл.  \r\nЕдин от най-вероятните съюзи е коалиция между Курц и „Зелени“. Малко вероятен е съюз между консерваторите и социалдемократите, уверени са в редакцията. \r\n \r\n \r\nШвейцарският ежедневник  Die Neue Zuercher Zeitung  публикува заключения за резултатите от предсрочните парламентарни избори в Австрия, обобщение в пет отделни точки. Статията е насочена към анализ на причините, довели до лошото представяне на „Партията на свободата на Австрия“. \r\nИзборите за Национален съвет на Австрия имат двама големи победители: консервативната Австрийска народна партия (АНП) на Себастиан Курц и „Зелени“. АНП успя да увеличи електората си и записа най-добрия резултат след блестящите за Волфганг Шусел избори от 2002 г. Това е забележително, като се има предвид, че двете популярни партии – АНП и Социалдемократическата партия на Австрия (СДПА) губят одобрение от десетилетия насам, когато на политическата сцена се появиха „Зелени“ и „Партия на свободата на Австрия“. „Зелени“ имат пълно основание да се похвалят с рекорд – партията събра 14%, около 10% повече спрямо изборите от само преди две години. Резултатите от гласуването дават възможност за малко по-широк анализ: \r\n \r\n \r\n1. Скандалът за разходите на Щрахе доведе до поражението на „Партията на свободата на Австрия“  \r\n \r\n„Партията на свободата на Австрия“ преживя тежък удар в неделя. Тя загубиха почти 10% от електората си и събра 16% избирателите, най-лошият резултат от края на скандалната им първа коалиция заедно с АНП през 2006 г. Удивително е, че резултатът от изборите е в дълбок разрез с анкетите през последните месеци. „Партия на свободата на Австрия“ започна да губи одобрението на избирателите след скандала с видеото от Ибиса и принудителното оттегляне на дългогодишния партиен лидер Хайнц-Кристиан Щрахе, но тя падна до около 20 процента. Такъв резултат се очакваше и на изборите. \r\n \r\nНо в неделя събитията взеха друг развой. Обяснението – скандалът с партийните разходи на Щрахе, който излезе на бял свят преди броени дни. Изглежда луксозният живот на Щрахе, за който е плащала партията му, не се хареса на австриеца. Срещу него бе започнато разследване. И докато видеото от Ибиса за мнозина избиратели бе медийна кампания, то аферата с партийните средства жегна по-дълбоко избирателите на партията. В допълнение, влияние оказаха и вътрешнопартийните борби за власт. \r\nВсичко това нямаше значение при последните анкети, направени преди дни. Друг аргумент в полза на аферата с разходите е, че проучванията бяха точни за останалите партии - с изключение на АНП, която в деня на изборите се представи дори по-добре от очакваното. Последният скандал също може да бъде обяснението за тази разлика, защото една част от привържениците на „Партия на свободата на Австрия“ избраха консерваторите вместо свободолюбивите. Според анализа на Института Сора, „Партия на свободата на Австрия“ е загубила близо 260 000 избиратели в полза на АНП, а 235 000 нейни бивши избиратели са предпочели да не упражняват правото си на глас.  \r\n \r\n2. СДПА е в състояние на свободно падане \r\nСДПА не само претърпя най-лошия резултат от своята история с 21,7% подкрепа. Разликата с АНП също е по-голямо от всякога. Това е болезнено за партията, която от 1970 г. насам не е била победител в избори, освен през 2002 и 2017 г. \r\nСоциалдемократите обаче успяха да задържат резултата си преди две години само за сметка на партията „Зелени“,  чиито симпатизанти искаха да предотвратят победата на Себастиан Курц, давайки гласа си за Кристиан Керн. Поради това „Зелени“ излязоха от парламента. На последните избори обаче гласоподавателите  изглежда коригираха решението си. Според анализа на Сора, СДПА е загубила почти 200 000 избиратели в полза на „Зелени“.  \r\n \r\n3. Ефектът „Грета“ помете Австрия \r\nРекордният резултат на „Зелени“ след катастрофата през 2017 г. може да се обясни и с младежкото движение, вдъхновено от Грета Тунберг за повече мерки за защита на климата. Опазването на околната среда беше основната причина за решението на 44% избирателите да подкрепят „Зелени“.  \r\nОсвен това се оказва, че „Зелени“ са особено успешни сред младежите – 27% от избирателите им са на възраст до 29 г., което е два пъти повече от общия резултат. АНП също влиза в тази възрастова група, но резултатите им са под средните. \r\n \r\n4. „Партия на свободата на Австрия“  остава предпочитана сред работниците \r\n„Партията на свободата на Австрия“ се очертава като традиционната политическа сила на работниците, измествайки СДПА. Според Сора, 48%  от тази група са гласували за „Партия на свободата на Австрия“ - въпреки скандала с видеото Ибиса и напук луксозния живот, който Щрахе води на гърба на партията. Въпреки че данните показват спад в сравнение с изборите през 2017 г., усилията на СДПА да върне тези избиратели имат малък успех. АНП получава почти същия дял от гласовете сред работниците като СДПА, което трябва да бъде още един алармен сигнал за социалдемократите. \r\n \r\n5. Потенциалът на либералите остава ограничен \r\nЛибералната партия НЕОС влиза в Националния съвет за трети път след 2013 и 2017 г., нещо, което „Либералният форум“ не беше успял да направи през 90-те години. Освен това НЕОС със 7,8% записа най-добрия резултат, който някога е постигала либерална партия в Австрия. Така НЕОС се очертава като един от победителите на изборите в неделя. Работата на партията получи хвалби от множество партии през последните години. а водещият й кандидат Беате Мейнл-Райсингер беше убедителен в предизборната кампания. Впоследствие след аферата „Ибиса“ тя често бе наричана действителен лидер на опозицията. Резултатът в изборната нощ показва, че потенциалът на либералните сили в Австрия все още е много ограничен. \r\n \r\n \r\n „Партия на свободата на Австрия“ е големият губещ на предсрочните парламентарни избори в Австрия. Но който твърди, че става въпрос за победа над десния популизъм, е твърде малко запознат със ситуацията, коментират в редакцията на германския национален ежедневник  Die Zeit . \r\nНа парламентарните избори в неделя „Партия на свободата на Австрия“всъщност се завърна към твърдия си електорат от 16 до 17% - спад от около десет процента спрямо гласуването от 2047 г.. Но всеки, който вярва, че това означава залез на десницата и началото на слабост на десния популизъм в Австрия е в голяма грешка. Ясното поражение на „Партия на свободата на Австрия“ не се дължи на отклонение от крайните му десни позиции, на неговата ксенофобия и криза, на политиката на „нас и другите“, на презрението й към диалога и институции или на фантазиите му за недоволство от социалдемокрацията. То се дължи единствено на внезапното разпадане на партията в резултат на вътрешни интриги и различия. \r\nПубликуването на скандалното видео от Ибиса не оказа съществено влияние върху електората. Седмица преди изборите обаче на бял свят излезе информация за луксозния живот, който бившият лидер на партията Хайнц-Кристиан Щрахе е водил – при това за сметка на партията. Също така стана ясно, че се води вътрешна борба за власт между настоящия лидер Норберт Хофер и водещия кандидат на партията Херберт Кикел.  \r\nБорбата за власт в „Партията на свободата на Австрия“ ще бъде решена през следващите няколко месеца. Резултатът до голяма степен ще зависи от това дали победителят в изборите Себастиан Курц ще състави правителство с участието на партията „Зелени“. Другият му вариант на реалистично мнозинство ще бъде с отслабената „Партия на своодата на Австрия“. Подобна ситуация би било дежавю от 2002 г. \r\nТочно преди десет години „Партията на свободата на Австрия“, тогава под водачеството на десния популист Йорг Хайдер, с малко под 27 процента от гласовете постигна най-добрия си резултат във федерални избори в Австрия, изпреварвайки консервативната Австрийска народна партия (АНП). Тогава партията влезе в управлението, но две години по-късно коалицията се разпадна заради вътрешни борби за власт в „Партията на свободата на Австрия“, които доведоха до отслабването и разцеплението на партията и в крайна сметка – до възхода на Хайнц-Кристиан Щрахе. \r\nУдивително е, че от предишното участие на „Партия на свободата на Австрия“  като коалиционен партньор досега не са извлечени поуки. Те трябваше да знаят. Независимо от това, нищо не се е променило в работата и реагирането на методите на десните популисти след бързото издигане на „Партия на свободата на Австрия“ през 90-те години на миналия век.  \r\nФормулата за успех на десни популисти от САЩ до Германия, Италия, Унгария или дори Австрия винаги е една и съща: прегрешения, провокации, полуистини. Провалът на реакцията на техните противници, който беше доказан още в последното десетилетие на предходния век, също не се е променил: повече морално възмущение, отколкото обективна аргументация; повече публичност за техника провокации, по-малко фактически отговори; повече прикриване, по-малко внимание към истинските проблеми, коментират от редакцията.", "date": "2019.09.30", "title": "Победители и губещи на изборите в Австрия (Коментари в европейския печат - Агенция „Фокус“)"}
{"url": "http://www.focus-news.net/news/2019/09/30/2703610/54-godishen-mazh-e-stanal-zhertva-na-poboy-v-grad-lom.html", "text": "54-годишен мъж е станал жертва на побой в град Лом. Това съобщиха от  ОДМВР - Монтана . Сигналът е подаден на 29 септември 2019 г. около 00.10 часа в РУ - Лом. Съобщено е, че същата нощ малко след 00.00 часа неизвестен нанесъл удари с твърд предмет на 54-годишен жител на Лом, при което му причинил средна телесна повреда – 2 счупени ребра и спукан бял дроб. Пострадалият е настанен за лечение в МБАЛ - Монтана. Местопроизшествието е посетено от служители на РУ - Лом, извършен е разпит на свидетел и е образувано досъдебно производство.", "date": "2019.09.30", "title": "54-годишен мъж е станал жертва на побой в град Лом"}
{"url": "http://www.focus-news.net/news/2019/09/30/2703609/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Комисията по въоръжените сили на Сената на САЩ обсъди ситуацията в Югоизточна Европа, интересите на Вашингтон в този регион и увеличаващото се влияние на Русия и Китай, пише електронното издание  Sarajevo Times . \r\nЯнуш Бугайски, от Центъра за анализ на Европейската политика във Вашингтон, заяви по време на заседанието, че не предвижда нов въоръжен конфликт между Сърбия и Косово, но може да си представи война в Босна и Херцеговина. \r\n„Не мисля, че в този момент ръководството на Република Сръбска би искала това. Но те се заиграват, играят си с идеята за отделяне, играят си с идеята за нефункционална и провалена държава. Бих казал, че Баня Лука всъщност е станала мястото с най-голямо руско влияние в региона. Вероятно по-голямо от това в Белград“, заяви експертът, като изрази убеждението си, че специалният представител на САЩ за Западните Балкани Матю Палмър реално ще се занимава повече с босненската криза, отколкото с диалога Белград-Прищина. \r\nУчастниците в заседанието се съгласиха, че е нужно по-голямо участие на САЩ в процесите. \r\n„Нестабилни и конфликтни Балкани подкопават националната сигурност на САЩ и едно дипломатическо отстъпление би било голямо поражение за САЩ. Ако си спомняте, ние сме инвестирали огромен дипломатически, политически и военен капитал в региона през последните 20-30 години. За нас всяко голямо поражение и нова война, специално в Босна или между Косово и Сърбия, би било голямо бедствие. Не само Русия и Китай ще спечелят от това, те ще използват този нов моментум, за да подкопаят другите европейски страни“, обясни Бугайски. \r\n*** \r\n  По покана на чешкия президент Милош Земан на срещата на върха на страните от Вишеградската четворка (В4) на 2 и 3 октомври в Чехия ще участва и сръбският държавен глава Александър Вучич, пише белградският ежедневник  „Вечерне новости“ . \r\nНа годишната среща на президентите на В4 ще участват и президентите на Унгария, Полша, Словакия и Словения. \r\nПървият ден на форума ще премине във формат В4, а на втория ще се включат и държавните глави на Сърбия и Словения Вучич и Борут Пахор. \r\nСред главните теми на разговорите ще бъдат актуалните проблеми и стратегическите цели на Европейския съюз. Срещата на върха, проведена 30 години след падането на социализма в Централна Европа, символично ще отбележи събитията от 1989 година. \r\nПрез втория ден на срещата, когато към лидерите на В4 ще се присъединят президентите на Сърбия и Словения, на ще бъде изразена ясна подкрепа за отслабената в миналото политика на ЕС на отворени врати, а освен това ще бъде отправен призив за уреждане на двустранните спорове в страните от Централна Европа. \r\nВ изявлението от канцеларията на чешкия президент се казва, че след 1989 г. страните от В4 са се присъединили към европейските и трансатлантическите структури, успешно са преминали през процес на социална, политическа и икономическа трансформация и са готови да споделят своя опит за преход със своите колеги в Западните Балкани. \r\nПо повод решението за отваряне на нови глави в преговорите на Белград с ЕС, Сърбия е първата страна от Западните Балкани, поканена на срещата на върха на В4. \r\nНаред с другото, темата на дебата ще бъде статуквото в преговорите за присъединяване между Сърбия и ЕС, включително критичните оценки в областите, върху които Европейската комисия се фокусира в последния си доклад. \r\nДебатът на втория ден от срещата ще засегне и настоящата ситуация в ЕС, тъй като Сърбия и Словения са естествени партньори на страните от В4 в няколко стратегически области, свързани с бъдещето на ЕС. \r\n*** \r\n  Министър-председателят на Северна Македония Зоран Заев допусна възможността отново да седне на масата за преговори с лидера на опозиционната ВМРО-ДПМНЕ Християн Мицковски, за да се опита да договори компромис относно новия Закона за Прокуратурата, съобщава електронното издание на скопския  „Фокус“  .  \r\nСпоразумение относно закона може да се очаква до 15 октомври, когато би трябвало да бъде обявено дали ще започнат преговорите за македонското членство в Европейския съюз, поясни Заев.  \r\n„Надявам се да намерим решение, демонстрирахме демократична зрялост, предложихме на Прокуратурата да преследва корупцията по високите етажи. Както и на други места в региона, и у нас има нужда от подобна работа - прокурорът ще бъде предложен от опозицията. Вярвам, че ще продължим да обсъждаме начина на избирането“, подчерта премиерът на югозападната ни съседка. \r\nУточнява се, че новата лидерска среща може да се проведе тази седмица. \r\n*** \r\n  Изявление, направено в петък от министър-председателя на Северна Македония Зоран Заев изненада всички, коментират в редакцията на електронното издание на атинския вестник  Protothema . \r\n„Гърция трябва да поеме лидерството на Балканите“, цитира думите му изданието, като допълва аргументите на Заев за предложението му: „Гърция е най-старата държава-членка на Европейския съюз и най-старата държава-членка на НАТО“ от региона. \r\nВ интервю за IBNA Заев спомена първата си среща с гръцкия премиер Кириакос Мицотакис в кулоарите на 74-ата сесия на Общото събрание на ООН. „За мен винаги е удоволствие да се срещам с представители на приятелска страна, а Гърция е приятел на нашата страна. След подписването на Преспанското споразумение, единственото ни намерение е да изградим приятелство, да преминем към просперитет на двете страни. Обсъдихме изпълнението на договора, който е много важен и за двете страни... Ние трябва да изпълним задължения, някои от тях бяха изпълнени по-рано, отколкото беше необходимо, за да подготвим гражданите си и да покажем на гражданите на Гърция нашето искрено приятелство“.", "date": "2019.09.30", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/09/30/2703611/izlozhbata-sreshta-na-svetla-lazarova-i-zhana-popova-shte-bade-predstavena-v-kyustendil.html", "text": "Изложбата „Среща” на Светла Лазарова и Жана Попова ще бъде представена в Кюстендил. Това съобщиха за  Радио „Фокус” – Кюстендил  от читалище „Братство”. Изложбата ще бъде открита от 17.30 часа в салоните на читалището. Тя представя 37 маслени картини в различни жанрове – пейзажи, натюрморт – цветя и фигурални композиции. Художничките са завършили националното училище за изящни изкуства „Илия Петров“ в София през 1974 година и са работили в областта на изкуството.  \r\nСветла Лазарова е родена в Кюстендил, живее и твори в Пловдив. Жана Попова e от град София. Участвала е в редица изложби в страната. \r\nВенцеслав ИЛЧЕВ", "date": "2019.09.30", "title": "Изложбата „Среща” на Светла Лазарова и Жана Попова ще бъде представена в Кюстендил"}
{"url": "http://www.focus-news.net/news/2019/09/30/2703607/sinjali-kosovo-kosovski-kandidat-deputati-se-sbiha-na-televizionen-debat-video.html", "text": "Косовското електронно издание  Sinjali  публикува видеоклип от бой между кандидат-депутатите на Ветевендосие (Движение „Самоопределение“, ВВ) и Социалдемократическата партия (СДП) Хаки Абази и Дардан Моликай след телевизионен дебат в телевизия T7. \r\nОт ВВ реагираха след публикуването на клипчето, като казаха, че то показва как Абази е бил „брутално“ атакуван в гръб и  то потвърждава, че Моликай е „агресивен“ човек. От Движението също така обвиниха Реджеп Хоти от Демократическата партия на Косово (ПДК), че е видял целия инцидент и след това не е казал истината. „ААК („Алиансът за бъдещето на Косово“, партията на бившия премиер Рамуш Харадинай, в предизборна коалиция със СДП – бел. „Фокус“) трябва да осъди престъпните действия на Моликай, а ПДК трябва да осъди публичната лъжа на Реджеп Хоти. Едновременно с това, ние сме разочаровани, че прокуратурата не предприе действия, въпреки, че има този видеоклип“, се казва в съобщението на ВВ. \r\nСъщевременно, Моликай заяви, че клипът от сбиването показва, че кандидатът на Движението е започнал първи. „Много добре, че видеото излезе наяве. Сега всички спекулации ще бъдат опровергани. Партията, която се представя за жертва, сега е изобличена като измамна“, заяви политикът. \r\n \r\n   \r\n \r\nПревод и редакция:", "date": "2019.09.30", "title": "Sinjali (Косово): Косовски кандидат-депутати се сбиха на телевизионен дебат (ВИДЕО)"}
{"url": "http://www.focus-news.net/news/2019/09/30/2703614/umbal-sv-ivan-rilski-shte-obmenya-spetsialisti-s-germanskite-universitetski-bolnitsi-v-roshtok-i-grayfsvald.html", "text": "Официална делегация, водена от г-н Стефан Рудолф, държавен секретар на Министерство на икономиката, труда и здравеопазването на провинция Мекленбург-Предна Померания, беше на посещение в УМБАЛ „Св. Иван Рилски“. Това съобщиха от пресцентъра на  лечебното заведение . Целта на визитата бе да се проучат възможностите за съвместни проекти между българската болница и североизточната германска провинция, която е с 1 642 000 жители. \r\nБеше постигнато споразумение за обмяна на специалисти между УМБАЛ „Св. Иван Рилски“ и университетските болници в Рощок и Грайфсвалд. Една от областите, към която немските гости проявиха особен интерес да изпратят лекари, които да се обучават, беше неврохирургията, за която и двете страни се съгласиха, че в УМБАЛ „Св. Иван Рилски“ е на световно ниво. Български специалисти пък ще се обучават в сферите, в които немците имат повече опит, като например създаването на център за лечение на инсулти. Предвижда се това сътрудничество да започне още от началото на следващата година. \r\nБяха обсъдени и възможностите за реализиране на съвместни проекти, финансирани с европейски средства. \r\nПо време на визитата изпълнителният директор на болницата, д-р Антон Петков, показа на гостите оборудването в лечебното заведение, което е последно поколение и дава възможност за практикуване на високотехнолигична медицина. „Много сме впечатлени от това, което видяхме“, коментира след обиколката проф. Бернд Краусе, зам.- декан на Медицинския университет в Рощок, който също беше в състава на делегацията. \r\nПреди посещението в УМБАЛ „Св. Иван Рилски“, германската делегация беше на среща с министъра на здравеопазването, г-н Кирил Ананиев. След визитата в софийската болница, високопоставените германски експерти се срещнаха с представители на Министерство на икономиката.", "date": "2019.09.30", "title": "УМБАЛ „Св. Иван Рилски“ ще обменя специалисти с германските университетски болници в Рошток и Грайфсвалд"}
{"url": "http://www.focus-news.net/news/2019/09/30/2703612/politsiyata-razsledva-sluchay-na-strelba-po-domashni-zhivotni-v-oblast-montana.html", "text": "Полицията разследва случай на стрелба по домашни животни в местността Лаката. Това съобщиха от  ОДМВР - Монтана . Сигналът е подаден на 28 септември 2019 г. около 23.05 часа на тел. 112 от 48-годишен жител на с. Горна Бела Речка, който съобщил, че в местността Лаката в землището на селото са убити 3 крави. Местопроизшествието е посетено от група, която установила, че един бик е мъртъв, а крава и теле са ранени и живи. Собственик на животните е 25-годишен местен жител. При извършения повторен оглед в светлата част на денонощието в присъствието на ветеринарен лекар е установено, че бикът е починал вследствие на огнестрелна рана в областта на врата, а кравата и телето са с входни рани от огнестрелно оръжие на задните десни бутове. По данни на ветеринаря кравата е със счупен заден десен крак. По случая е образувано досъдебно производство в РУ - Вършец.", "date": "2019.09.30", "title": "Полицията разследва случай на стрелба по домашни животни в област Монтана"}
{"url": "http://www.focus-news.net/news/2019/09/30/2703617/nsi-prez-septemvri-2019-g-obshtiyat-pokazatel-na-biznes-klimata-zapazva-ravnishteto-si-ot-predhodniya-mesets.html", "text": "През септември 2019 г. общият показател на бизнес климата запазва равнището си от предходния месец. Подобрение на показателя се наблюдава в строителството, търговията на дребно и сектора на услугите, като единствено в промишлеността се отчита понижение. Това сочи статистика на  Националния статистически институт (НСИ) . \r\nПромишленост. Съставният показател „бизнес климат в промишлеността“ спада с 2.1 пункта в резултат на влошените очаквания на промишлените предприемачи за бизнес състоянието на предприятията през следващите шест месеца. Анкетата регистрира известно намаление на осигуреността на производството с поръчки, което е съпроводено и с понижени очаквания за дейността през следващите три месеца. \r\nНесигурната икономическа среда и недостигът на работна сила продължават да бъдат основните проблеми за развитието на бизнеса, посочени съответно от 33.5 и 32.0% от предприятията. \r\nСтроителство. През септември съставният показател „бизнес климат в строителството“ се увеличава с 0.8 пункта, което се дължи на подобрените оценки на строителните предприемачи за настоящото бизнес състояние на предприятията. Същевременно обаче очакванията им както за бизнес състоянието на предприятията през следващите шест месеца, така и за строителната активност през следващите три месеца са по-резервирани. \r\nОсновните фактори, затрудняващи бизнеса, остават свързани с недостига на работна сила, конкуренцията в бранша и несигурната икономическа среда, като през последния месец се наблюдава засилване на неблагоприятното им влияние. \r\nПо отношение на продажните цени в строителството са регистрирани известни очаквания за увеличение, макар по-голяма част от мениджърите да предвиждат запазване на тяхното равнище през следващите три месеца", "date": "2019.09.30", "title": "НСИ: През септември 2019 г. общият показател на бизнес климата запазва равнището си от предходния месец"}
{"url": "http://www.focus-news.net/news/2019/09/30/2703615/vzlomna-krazhba-na-3000-leva-blizo-400-evro-i-400-dolara-razsledvat-politsai-ot-svishtov.html", "text": "Взломна кражба на 3000 лева, 380 евро и 400 долара от жилище в Свищов разследват служители на местното полицейско управление. Това съобщават от пресцентъра на Областна дирекция на  МВР – Велико Търново . Деянието е извършено на 27 септември, чрез взломяване на входна врата. На местопроизшествието е извършен оглед. По случая е започнато досъдебно производство.", "date": "2019.09.30", "title": "Взломна кражба на 3000 лева, близо 400 евро и 400 долара разследват полицаи от Свищов"}
{"url": "http://www.focus-news.net/news/2019/09/30/2703616/sport-grigor-dimitrov-ostava-26-ti-v-sveta.html", "text": "Григор Димитров запази позиции в световната ранглиста по тенис. Българинът, който тази сутрин отпадна още в първия кръг на турнира в Пекин, заема 26-ото място е с актив от 1465 точки. В топ 10 на ранглистата няма промени. Новак Джокович (Сърбия) продължава да води, следван от испанеца Рафаел Надал и от швейцареца Роджър Федерер със 7130 точки.", "date": "2019.09.30", "title": "Спорт: Григор Димитров остава 26-ти в света"}
{"url": "http://www.focus-news.net/news/2019/09/30/2703618/zatrudneno-e-dvizhenieto-na-bul-nikola-petkov-v-sofiya-v-posoka-ul-lyublyana-poradi-katastrofa.html", "text": "Затруднено е движението на бул. „Никола Петков“ в посока ул. Любляна“ поради катастрофа. Това съобщиха от пресцентъра на  Столична община . В катастрофата участват два леки автомобила. Призовават се шофьорите да избягват участъка на произшествието и да се движат с повишено внимание в посочения участък.", "date": "2019.09.30", "title": "Затруднено е движението на бул. „Никола Петков“ в София в посока ул. Любляна“ поради катастрофа"}
{"url": "http://www.focus-news.net/news/2019/09/30/2703621/balkanistru-sled-izborite-kosovarite-shte-okupirat-severna-mitrovitsa.html", "text": "Албанските политици използват населената предимно със сърби Северна Митровица като разменна монета за привличане на избиратели за предсрочните парламентарни избори в Косово, твърдят в редакцията на руския портал  „Балканист.ру“ . Градът, разделен на северна, населена със сърби част, и южна, в която преобладава албанското население, е важен за политиците от Прищина в стратегически смисъл, се подчертава в статията. \r\nЛидерът на Демократическата партия на Косово (ДПК) Кадри Весели посети малко населено място близо до Северна Митровица. „Ще започнем обединение на Северна Митровциа заедно със смелите жители на село Бърджан! Жертвахме много, за да освободим Косово и сега искаме да обединим Митровица“, цитира порталът думите на Весели.  \r\nПрипомня се, че по-рано председателят на ДПК увери, че неговата партия ще спечели убедителна победа, защото за нея „ще гласува всеки, който приветства евроатлантическата интеграция и се застъпва за американската поддръжка за Косово“. \r\n \r\n \r\n \r\n Тереза Герова", "date": "2019.09.30", "title": "„Балканист.ру“: След изборите косоварите ще окупират Северна Митровица"}
{"url": "http://www.focus-news.net/news/2019/09/30/2703619/roditelite-v-gotse-delchev-otnovo-shte-imat-shans-da-poseshtavat-uchilishteto-za-roditeli-narecheno-rabotilnitsi-za-roditeli-da-porasnem-zaedno.html", "text": "Родителите в Гоце Делчев отново ще имат шанс да посещават училището за родители, наречено Работилници за родители „Да пораснем заедно” по програмата на Уницеф за ранното детско развитие. Това съобщи за  Радио „Фокус“ – Пирин  Даниела Крантева, експерт „Връзки с обществеността“. Този курс се провежда вече осем години в Гоце Делчев в партньорство с Читалище „Просвета – 1865” и Уницеф и е насочен към подкрепа на родителите на най-малките деца – от 0 до 4-5 годинки. „Идеята е да се подкрепят родителите в мисията им да предпазват децата от опасностите на съвремието ни и да ги подготвят за детската градина, училището и за живота. Всички знаем, че първите 7 години са най-важни, но все повече изследвания доказват, че първите 3 са още по-важни.  Тази година курсът се финансира с подкрепата на голяма търговска верига“, каза още Крантева. Очаква се първата среща с новите участници да бъде днес от 17,30 ч. в залата на Община Гоце Делчев.  „Всяка от 14-те работилници продължава около 100 мин., провежда се веднъж седмично и включва много интересни презентации, филми, дискусии и игри. Участието в работилниците е напълно безплатно и доброволно. Местата са ограничени до запълване на групата с 20 родители, добре дошли са и мотивирани баби и дядовци“, посочи Крантева. \r\n \r\nЛивия НИНОВА", "date": "2019.09.30", "title": "Родителите в Гоце Делчев отново ще имат шанс да посещават училището за родители, наречено Работилници за родители „Да пораснем заедно”"}
{"url": "http://www.focus-news.net/news/2019/09/30/2703620/nsi-obshtiyat-indeks-na-tsenite-na-proizvoditel-prez-avgust-2019-g-narastva-s-03-spryamo-predhodniya-mesets.html", "text": "Общият индекс на цените на производител през август 2019 г. нараства с 0.3% спрямо предходния месец. По-високи цени са регистрирани при производството и разпределението на електрическа и топлоенергия и газ - с 2.2%, и в добивната промишленост - с 1.0%, а в преработващата промишленост се наблюдава намаление с 0.3%.  Това сочи статистика на  Националния статистически институт (НСИ) . \r\nНай-голямо понижение на цените в преработващата промишленост е отчетено при производството на хартия, картон и изделия от хартия и картон - с 1.0%. По-значително повишение е регистрирано при: производството на основни метали - с 2.4%, производството на тютюневи изделия и обработката на кожи и производството на изделия от обработени кожи без косъм - по 1.8%. \r\nОбщият индекс на цените на производител през август 2019 г. нараства с 3.5% в сравнение със същия месец на 2018 година. Увеличение на цените е регистрирано при производството и разпределението на електрическа и топлоенергия и газ - с 11.8%, в добивната промишленост - с 5.4%, и в преработващата промишленост - с 1.0%. \r\nПо-съществено покачване на цените в преработващата промишленост се наблюдава при: обработката на кожи и производството на изделия от обработени кожи без косъм - с 4.8%, ремонта и инсталирането на машини и оборудване и производството на основни метали - по 4.6%. Най- голямо намаление на цените се наблюдава при производството на хартия, картон и изделия от хартия и картон - с 2.2%. \r\nИндексът на цените на производител на вътрешния пазар през август 2019 г. нараства с 0.7% спрямо предходния месец. Покачване на цените се наблюдава при производството и разпределението на електрическа и топлоенергия и газ - с 2.3%, и в добивната промишленост - с 1.0%, а в преработващата промишленост се наблюдава понижение - с 0.2%. \r\nНай-значително намаление на цените в преработващата промишленост се наблюдава при производството на машини и оборудване, с общо и специално предназначение - с 0.5%, и при производството на хартия, картон и изделия от хартия и картон - с 0.4%. По-съществено нарастване на цените е отчетено при: производството на автомобили, ремаркета и полуремаркета - с 1.1%,  производството на дървен материал и изделия от него, без мебели и производството на мебели - по 0.6%. \r\nИндексът на цените на производител на вътрешния пазар през август 2019 г. нараства с 4.5% в сравнение със същия месец на 2018 година. Увеличение на цените е регистрирано при производството и разпределението на електрическа и топлоенергия и газ - с 11.6%, в преработващата промишленост - с 0.8%, и в добивната промишленост - с 0.3%. \r\nПрез август 2019 г. най-значителен ръст на цените в преработващата промишленост спрямо август 2018 г. е отчетен при ремонта и инсталирането на машини и оборудване - с 6.9%, при производството на хранителни продукти - с 3.5%, и при производството на химични продукти - с 3.2%. Най-съществено намаление е регистрирано при обработката на кожи и производството на изделия от обработени кожи, без косъм - с 1.5%, и при печатната дейност и възпроизвеждане на записани носители - с 0.4%.  \r\nИндексът на цените на производител на международния пазар през август 2019 г. намалява с 0.3% спрямо предходния месец  и се увеличава с 2.0% спрямо съответния месец на 2018 година.", "date": "2019.09.30", "title": "НСИ: Общият индекс на цените на производител през август 2019 г. нараства с 0.3% спрямо предходния месец"}
{"url": "http://www.focus-news.net/news/2019/09/30/2703622/provezhda-se-izvanredna-imunizatsionna-kampaniya-sreshtu-morbili-v-oblast-pazardzhik.html", "text": "В изпълнение на заповед на министъра на здравеопазването започва извънредна имунизационна кампания срещу морбили на всички лица, навършили 13- месечна до 8-годишна възраст, от уязвимите групи, пребиваващи на територията на област Пазарджик. Това съобщиха за  Радио „Фокус“-Пазарджик  от РЗИ. Децата ще бъдат обхванати с една доза комбинирана ваксина срещу морбили, паротит и рубеола.Връчени са предписания на 37 лекарски практики, изпратени са писма от РЗИ Пазарджик до областния управител, кметове на общини, РЗОК за оказване на съдействие и подкрепа за осъществяване на кампанията. Ежеседмично в РЗИ ще постъпва информация за броя обхванати деца.", "date": "2019.09.30", "title": "Провежда се извънредна имунизационна кампания срещу морбили в област Пазарджик"}
{"url": "http://www.focus-news.net/news/2019/09/30/2703625/noviyat-tvorcheski-sezon-v-narodno-chitalishte-yordan-yovkov-1878-g-v-dobrich-zapochva-ot-parvi-oktomvri.html", "text": "Новият творчески сезон в Народно читалище „Йордан Йовков – 1878 г.“ в Добрич започва от първи октомври. Това съобщи Димитър Стефанов, експерт връзки с обществеността в читалището, предаде кореспондентът на  Радио „Фокус” – Варна . Разкрити са няколко нови форми. Вокално-инструментална формация за градски шлагери „Добрич”, Дуо „Валмас” и Читалищен хор „Добрич” вече са започнали своя репетиционен период и концертна дейност. От тази есен читалището е дом и на Състав за патриотични песни „Армеец“. Формациите набират и нови изпълнители. В ход са записвания за желаещите да посещават дългогодишните школи на културния институт - Езикова школа с включено изучаване на английски и немски език, Музикална школа с класове по китара, цигулка и пиано, Школа по изобразително изкуство, Театрална студия „Зорница”, Компютърна школа, Детска танцова школа „Хорце”. Успешната си работа продължават и двете школи, разкрити през 2018 година – по програмиране и по минералогия към „Център по минералогия и спелеология“. Новите форми, които започват работа през новия творчески сезон, са Школа по български език и литература, Школа по Математика, Школа по уеб програмиране и Школа за вокално пеене „Супернова“.  Особено внимание, по думите на Димитър Стефанов, заслужава Центърът за духовно развитие и подпомагане „Млади възрожденци“, който има за цел да осигури полезно и занимателно прекарване на времето на децата извън училище. Той е своеобразно продължение на лятната школа за деца и от читалището се надяват да продължи работа и през следващото лято. Курсът по български език е насочен към български граждани, които имат желание да развият повече своите знания по родния език. „Една много богата гама очаква всички, които търсят знания, търсят обогатяване на своята култура или така по интересен начин да прекарат свободното си време. По принцип приоритетно в нашите школи посетители са децата, но ние сме отворени за всякаква възраст, така че всички са добре дошли“, каза Димитър Стефанов. \r\nЖулиета НИКОЛОВА", "date": "2019.09.30", "title": "Новият творчески сезон в Народно читалище „Йордан Йовков – 1878 г.“ в Добрич започва от първи октомври"}
{"url": "http://www.focus-news.net/news/2019/09/30/2703623/dnes-e-posledniyat-den-v-koyto-mozhe-da-bade-razgledana-izlozhbata-tutankamon-edna-nedovarshena-lyubovna-istoriya.html", "text": "Днес е последният ден, в който може да посетите изложбата „Тутанкамон – една недовършена любовна история“. Това съобщиха от пресцентъра на  община Бургас . Тя се намира във фоайето на Държавна опера – Бургас и ще бъде отворена за посетители до 20:00 часа днес.Всички училища, които се включиха в организираните игри, ще получат награди. Организаторите на експозицията изказват благодарност на всички, които я посетиха и се докоснаха до магията на Древен Египет.", "date": "2019.09.30", "title": "Днес е последният ден, в който може да бъде разгледана изложбата „Тутанкамон – една недовършена любовна история“"}
{"url": "http://www.focus-news.net/news/2019/09/30/2703628/kaso-saedinenie-v-hladilna-vitrina-podpali-magazin-v-golyam-targovski-tsentar-vav-varna.html", "text": "Късо съединение в хладилна витрина подпали магазин в голям търговски център във Варна рано сутринта в неделя. Това съобщават от пресцентъра на  Областната дирекция на МВР . Сигнал за пожара е подаден около 02.35 часа. Огънят е тръгнал от търговско помещение, намиращо на територията на голям търговски център на ул. „Акад. Андрей Сахаров“. При пожара няма пострадали хора. Унищожени са 5 щанда със стока и хладилната витрина.", "date": "2019.09.30", "title": "Късо съединение в хладилна витрина подпали магазин в голям търговски център във Варна"}
{"url": "http://www.focus-news.net/news/2019/09/30/2703626/rektorat-na-unss-prof-stati-statev-veche-99-godini-unss-izpalnyava-misiyata-da-sazdava-visoko-kulturni-grazhdani-i-veshti-spetsialisti-na-otechestvoto.html", "text": "Вече 99 години УНСС изпълнява мисията да създава високо културни граждани и вещи специалисти на Отечеството. Това каза ректорът на УНСС проф. Стати Статев на официалната церемония по откриването на новата академична година в университета, предаде репортер на  Агенция „Фокус“ . \r\n„Днес отново сме в аула „Максима“, където по традиция откриваме всяка нова учебна година. И днес тя е тържествена, пълна с настроение, с усмивки и красиви млади лица, с дух на академизъм и достолепност, с чисти трепети и градивен оптимизъм с много очаквания и надежди. Висока чест е за мен за осми път като ректор на Университета за национално и световно стопанство да открия нова учебна година на нашия славен университет“, посочи проф. Статев. По думите му УНСС е лидер в българското висше образование и наука, чиито успехи се градят на традициите, усилията и всеотдайността на поколения преподаватели, студенти и випускници. „На непрекъснато усъвършенстване на учебната и научно-изследователска дейност. На повишаване на качеството на обучението, на огромния ни академичен потенциал, на доказаната ни конкурентноспособност, на постоянната ни връзка с практиката, на готовността ни да отговаряме на изискванията на пазара на труда. На непрекъснатите предизвикателства и все по-високи изисквания“, добави той.  \r\n„На 21 май – рождения ден на нашия университет, започна обратното броене до 100-годишнината на Университета за национално и световно стопанство. Броим секундите до нашия вековен юбилей. Днес с откриването на 99-ата учебна година започва и обратното броене до юбилейната 100-на учебна година. Преди едно столетие проф. Стефан Бобчев – основателят и първи ректор на нашия университет, за две десетилетия, заедно със свои съмишленици и със собствени средства, банкови кредити и дарения създават през 1920 година предшественика на Университета за национално и световно стопанство – Свободният университет за политически и стопански науки“, посочи той. „Най-умното нещо, измислено в България, е създаването на Свободния университет. „Ние подготвяме хора, които да печелят пари и доверие в света. Това са думи на Атанас Буров – професор в Свободния университет и един от инициаторите за неговото създаване, почетен деятел на Свободния университет, общественик, политик, зам.-председател на НС, депутат в 4 парламента, министър в 4 правителства, индустриалец, банкер, чието верую е винаги в интерес на България“, каза още проф. Статев.   \r\n„Освен от обновителните и образователни идеи на своето време, нашите основатели са водени от мисълта, че на нова България е необходим университет за стопански финансови, административни, правни и политически науки, който да създава високо културни граждани и вещи специалисти на Отечеството. Вече 99 години УНСС изпълнява тази благородна и неподвластна на времето мисия на своите първостроители. Ние – техните следовници, помним и женим тяхното дело. Пазим и развиваме академичните традиции. Ползваме се с огромен обществен авторитет и заслужено уважение“, допълни той.  \r\nВиолета СИМЕОНОВА", "date": "2019.09.30", "title": "Ректорът на УНСС проф. Стати Статев: Вече 99 години УНСС изпълнява мисията да създава високо културни граждани и вещи специалисти на Отечеството"}
{"url": "http://www.focus-news.net/news/2019/09/30/2703629/tvorbi-na-balgarskiya-hudozhnik-dimitar-kazakov-neron-shte-badat-predstaveni-v-dve-galerii-v-burgas.html", "text": "Бургаските ценители ще имат възможност да се докоснат  до  уникалния творец, философ и медиатор между древността и бъдещето – големия български художник Димитър Казаков – Нерон. Това съобщиха от пресцентъра на  Община Бургас . Живописни творби, графика и рисувана керамика ще бъдат подредени в две галерии в Бургас – „Петко Задгорски“ и Галерия „Георги Баев“. Официалното откриване е в Градската художествена галерия на 4-ти октомври от 18.00 часа. След това гостите на изложбата ще имат възможност да посетят и галерия „Георги Баев“, намираща се на бул. „Демокрация“ №6, която ще бъде домакин на някои от най-впечатляващите „съкровища“ на твореца. Над 400 творби на Димитър, Никола и Бисера Казакови са включени в Колекцията на Нерон в Трявна, постъпила през 1985 година. Това е най-голямата и разнообразна колекция на художника в България. Близо половината от тях са в постоянна експозиция в Старото школо в Трявна. С подбрана част от останалите е подготвена гостуваща, мобилна изложба, която бургазлии и гости ще могат да посетят до декември. Експозицията „Димитър Казаков – живопис, плстика, рисувана керамика“ се организира от Община Бургас и музей за резбарско и зографско изкуство – гр. Трявна.", "date": "2019.09.30", "title": "Творби на българския художник Димитър Казаков – Нерон ще бъдат представени в две галерии в Бургас"}
{"url": "http://www.focus-news.net/news/2019/09/30/2703627/rektorat-na-yuzu-neofit-rilski-prof-d-r-borislav-yurukov-otkri-novata-akademichna-godina.html", "text": "Ректорът на Югозападен университет „Неофит Рилски“ проф. д-р Борислав Юруков тържествено откри академичната 2019/ 2020 година, предаде репортер на  Радио „Фокус“ – Пирин . На събитието присъстваха представители на централната и местната власт, на съдебни институции, на бизнеса, видни общественици, културни дейци, студентите и десетки граждани. Част от тържеството бе и Негово Високопреосвещенство Неврокопският митрополит Серафим. Откриването на академичната година започна с ритуал по поднасяне на цветя и венци пред паметника на Неофит Рилски. Веднага след това прозвучаха химните на Европейският съюз и на България. Пред присъстващите тържествено бе посрещнат ректора на висшето учебно заведение, заместник-ректорите и деканите на различните факултети. В края на церемонията бяха връчени книжките на студентите-първокурсници, приети с най-висок бал. След церемонията първокурсниците се срещнаха с деканските ръководства на факултетите, в които ще се обучават. \r\nЛивия НИНОВА", "date": "2019.09.30", "title": "Ректорът на ЮЗУ „Неофит Рилски“ проф. д-р Борислав Юруков откри новата академична година"}
{"url": "http://www.focus-news.net/news/2019/09/30/2703613/kathimerini-gartsiya-izprati-novo-iskane-za-pomosht-do-fronteks-zaradi-pritoka-na-bezhantsi.html", "text": "На фона на последното увеличение на притока на бежанци към островите в източната част на Егейско море, гръцката брегова охрана изпрати ново искане – второто в рамките на три седмици – за помощ до Фронтекс, Европейската агенция за гранична и брегова охрана, съобщава електронното издание на вестник  Kathimerini , като се позовава на свои източници. \r\nПо-конкретно, Гърция поиска Фронтекс да предостави най-модерно оборудване за наблюдение - главно радари и термични камери. \r\nМеждувременно гръцката брегова охрана е разположила над 50 кораба и 1300 офицери в Беломорието като част от оперативен план на министерството на корабоплаването, който влезе в сила миналата седмица. \r\nОсвен това, говорейки с Катимерини при условие за анонимност, висш държавен служител разкри, че държавите-членки на Европейския съюз също са разположили 21 кораба, както и въздушни и сухопътни системи за наблюдение в Източно Егейско море. \r\nСред тях е произведен в Израел дрон на Европейската агенция за морска безопасност (EMSA). \r\nМеждувременно Катимерини разбира, че началникът на гръцката брегова охрана Стаматис Раптис ще замине за Анкара в сряда за разговори с турския си колега. Преди срещата служителите на бреговата охрана се свързаха с гръцкото външно министерство. \r\nСпоред служители на министерството на корабоплаването сътрудничеството с Турция е на адекватно ниво и това е довело до пресичане на значителен брой недокументирани мигранти, преди да напуснат турското крайбрежие, отправяйки се към Гърция. \r\n„Ежедневно турската брегова охрана пресича или обездвижва между пет и седем лодки с бежанци и мигранти в своите териториални води“, съобщи източник на „Катимерини“. \r\nВъпреки това, гръцката брегова охрана реагира средно на 30 инциденти на ден, което означава спасяването на 400 до 500 мигранти. \r\n \r\nПревод и редакция:", "date": "2019.09.30", "title": "Kathimerini: Гърция изпрати ново искане за помощ до Фронтекс заради притока на бежанци"}
{"url": "http://www.focus-news.net/news/2019/09/30/2703624/ria-nov-den-na-balkanite-nazryava-nova-kriza-predupredi-ruskiyat-poslanik-v-belgrad.html", "text": "Лишаването на Република Сръбска от държавен статут ще доведе до нова криза на Балканите. Това предупреди руският посланик в Сърбия Александър Боцан-Харченко в интервю за телевизия  Pink , предава  РИА „Нов ден“ . \r\nРуският дипломат изрази сериозна загриженост относно съдържанието на Декларацията на „Партията на демократичното действие“ (ПДД), водена от лидера на мюсюлманската общност в Босна и Херцеговина Бакир Изетбегович. Документът се застъпва за единството на република Босна и Херцеговина под ръководството на един президент. Сега страната е съставена от федерацията Босна и Херцеговина (мюсюлмани и хървати) и Република Сръбска, която в Тристранното председателство е представена от Милорад Додик. Декларацията всъщност предвижда Република Сръбска, където основно живеят сърбите, да бъде лишена от статут на република. \r\nБоцан-Харченко смята, че този план ще доведе до криза и подчерта, че изразява тази загриженост от името на Русия. Според дипломата, Декларацията на ПДД нарушава Дейтънското споразумение (което сложи край на гражданската война в БиХ през 1995 г.) и също така е регресивно. \r\n„С този план те искат да предизвикат криза, така че след това някой от международната общност да излезе с предложение, което би изглеждало повече или по-малко гъвкаво и компромисно на фона на състоянието нещата, но по същество това ще бъде същата инициатива, изложена по-рано в Декларацията на ПДД“, прогнозира посланикът на Руската федерация в Сърбия.  \r\n \r\n Тереза Герова", "date": "2019.09.30", "title": "РИА „Нов ден“: На Балканите назрява нова криза, предупреди руският посланик в Белград"}
{"url": "http://www.focus-news.net/news/2019/09/30/2703632/katastrofa-mezhdu-dzhip-i-avtobus-na-gradskiya-transport-zatrudnyava-dvizhenieto-po-bul-balgariya-v-stolitsata.html", "text": "Джип и автобус на градския транспорт са катастрофирали на бул  \"България\" на кръстовището с \"Черни връх\", посока Орлов мост, съобщи читател на  \"Фокус\" . В района се е образувало задръстване.", "date": "2019.09.30", "title": "Катастрофа между джип и автобус на градския транспорт затруднява движението по бул. \"България\" в столицата"}
{"url": "http://www.focus-news.net/news/2019/09/30/2703630/nevrokopskiyat-mitropolit-serafim-madrostta-predpolaga-obogatyavane-na-znaniyata.html", "text": "Мъдростта предполага обогатяване на знанията. Това каза Негово Високопреосвещенство Неврокопският митрополит Серафим при откриването на академичната учебна  2019/ 2020 година в Югозападен университет „Неофит Рилски“, предаде репортер на  Радио „Фокус“ – Пирин . В своето слово той заяви още, че за него е чест за поредна година да бъде част от събитието и да отправи архипастирски богослов към всички, свързани с учебното заведение. „Има едно златно правило от свещеното писание, което е издигнало на духовни висоти много личности, които за нас днес са ръководство и пример. Те са оставили трайни следи и значителен принос в историята, върху която ние стъпваме. Това право гласи, че начало на мъдростта е страхът Господен“, каза още Негово Високопреосвещенство Неврокопският митрополит Серафим. Той добави, че когато говорим за мъдрост, то тя предполага обогатяване със знания, но и постигане на висока нравственост и добродетелност. \r\n \r\nЛивия НИНОВА", "date": "2019.09.30", "title": "Неврокопският митрополит Серафим: Мъдростта предполага обогатяване на знанията"}
{"url": "http://www.focus-news.net/news/2019/09/30/2703633/staya-ot-kashta-plamna-zaradi-neizpraven-razklonitel-vav-varna.html", "text": "Стая от къща на ул. „Петко Напетов“ е горяла вчера по обед във Варна. Причината е късо съединение в неизправен разклонител, съобщават от пресцентъра на  Областната дирекция на МВР . Съобщение за горящата къща е подадено около 12.50 часа. Няма данни за пострадали хора по време на пожара. Пламъците са унищожили диван и разклонителя, опушени са 30 кв. м стени. 9 са регистрираните пожари с преки материални щети през изминалите почивни дни, уточняват от пресцентъра на ОД на МВР в града. Горели са два леки автомобила, стая от апартамент на ул. „Роза“, барака в частен двор в село Николеавка, стопанска постройка в село Паницово, както и жилище в квартал „Чайка“. При изброените инциденти няма данни за пострадали хора.", "date": "2019.09.30", "title": "Стая от къща пламна заради неизправен разклонител във Варна"}
{"url": "http://www.focus-news.net/news/2019/09/30/2703634/gazetaru-tsigani-i-razruha-zashto-balgarite-byagat-ot-stranata-si.html", "text": "„Преди повече от 10 години България влезе в Европейския съюз. Но, попадайки в тази страна, се чувствате все едно сте в някоя страна от СНГ (Съюза на независимите държави), а не в Европа. Типичната картина са големия брой недостроени сгради с обяви „Продава се“, раздробен асфалт на дупки, дори в района на елитния курорт Слънчев бряг, нелегална търговия на дребно, която дотолкова е окупирала централните улици на включения в ЮНЕСКО град Несебър, че е много трудно да се разгледат историческите забележителности“, пише популярният руски портал  „Газета.ru“  в материал, представен без редакторска намеса. \r\nКъм това се добавя и специфичният южен колорит на страната – изобилието от цигани. В отделни райони на „културната“ столица Пловдив има цели цигански квартали, до които обикновените българи се стараят да не се заселват и като цяло не ходят там. \r\nПо думите на експертите, икономиката на страната е в много противоречива ситуация. От една страна, от 2016 година насам се отчита увеличение на обема на номиналния брутен вътрешен продукт (БВП). \r\n \r\n Икономическият растеж е незначителен, но стабилен  \r\nКакто отбелязва главният стратег на Univer Capital Дмитрий Александров, през второто тримесечие на 2019 г. икономиката добави 3,5%. \r\nМакроикономическите показатели на България като цяло също са добри - инфлацията не надвишава 3%, частният сектор доминира над публичния сектор, дългът също е сравнително нисък, казва Нарек Авакян, ръководител на отдела за инвестиции в „БКС Брокер“. \r\nТака че България, чийто дълг към БВП е само 20,1%, изглежда много добре и дори се дава като пример за другите държави в ЕС. Самата еврозона има подобен показател на ниво от 85,1% и дори не мисли да го намалява“, отбелязва анализаторът на „Финам“ Алексей Коренев. \r\nНо за населението това не означава нищо. За разлика от макроикономическите показатели и за невъоръженото око е очевидно, че социално-икономическата ситуация в страната е крайно тежка. Нивото на бедността в страната превишава 22%. \r\n„Средната годишна заплата в България е 7400 евро, което е повече от двойно по-малко от средното за ЕС, където тя е на ниво 15 хиляди евро.  Населението на страната бързо застарява – младежите активно напускат държавата, а остават да „доживяват“ основно хора в пенсионна и предпенсионна възраст“, посочва Коренев. \r\nТака населението на страната през последните 30 години намаля от 9 на 7 милиона. \r\nОткритата граница с ЕС привлича като магнит младите перспективни работници и предприемачи. Те не виждат смисъл да останат в България. \r\nЗа да оцелеят по някакъв начин, тези, които остават да живеят в страната, са принудени активно да печелят допълнителни пари - основно сезонни приходи. В по-голямата си част това е работа, свързана с обслужване на туристи. Като цяло делът на сивата икономика в БВП според различни оценки е почти 50%, заяви Алексей Антонов, анализатор от БК „Алор“. \r\nПо-рано един от най-доходоносните отрасли в българската икономика беше строителството и продажбата на недвижими имоти. Тук голяма част от търсенето беше от руснаци, които купуваха за 20-50 хиляди евро апартамент на морето. Но само до 2014 година, когато след санкциите и девалвацията на руската валута такива покупки спряха да са по джоба на руснаците. \r\n„До 2014 година руснаците бяха най-активните чуждестранни купувачи на българско недвижимо имущество. През 2014-15 години имаше рязък спад, когато руснаците, напротив, станаха най-активните продавачи. А от втората половина на 2016 година България спря да е чуждестранен пазар номер 1 за гражданите на Русия, отстъпвайки на Испания“,  коментира главният редактор на сайта Prian.ru Филип Березин. Основният поток на заявките от руснаци за закупуване на недвижими имоти в България е получен от компанията до 2015 година, потвърждава и анализаторът на Tanio.ru Руслан Галимов. \r\nПрез 2013 година е имало близо 30 пъти повече покупки, отколкото през 2018-та. Резкият спад се е случил именно на границата между 2014-2015 години, когато в Русия падна курсът на рублата, отбелязва експертът. \r\n„Намаляването на интереса може да се свърже и с растящите цени на недвижимите имоти в самата България. Според данните на Националния статистически институт (НСИ) на България, от първото тримесечие на 2014 година до първото тримесечие на 2019 година цените на недвижимите имоти са нараствали средно с по 1,5% на тримесечие. Сумарният ръст е 34%. Това е повлияло на интереса на руснаците, сред които е имало доста инвеститори с малък бюджет“, коментира Руслан Галимов. \r\nНиското ниво на услугите, ниското качество на обслужването на всички нива, стандартът на живот, който очевидно е неподходящ за страна-членка на ЕС и множество съпътстващи фактори също са повлияли на желанието за закупуване на къща тук, посочва Коренев. \r\n„„Въпреки добрия климат и ниските цени руснаците започнаха да губят интерес към България. Желаещите да купят недвижими имоти там вече са направили това. Останалите или не могат, или избират други държави“, добавя той.  \r\nОсвен това условията за издаване на разрешение за пребиваване в България не са много интересни за руснаците. Причината за това: висок праг за влизане, трябва да закупите обект за повече от 300 хиляди евро - за България сумата е огромна. От 2012 г. само около 20 руснаци са получили разрешение за пребиваване по тази програма, казва Галимов. \r\nКато цяло, според експерти, лошите отношения с Русия имат много негативен ефект върху икономиката на страната. Така българският износ надвишава вноса само с 2 милиарда долара годишно. Преди това руският пазар беше един от ключовите за износа на български стоки, казва Авакян. Европа няма нужда от тях. \r\n„Русия и България имаха многогодишни стабилни икономически, хуманитарни и образователни връзки, развит туризъм, който даваше значителен принос за българската икономика, но отношенията се охладиха на фона на атаките на българската страна срещу активисти и правозащитници“, пояснява Дмитрий Александров. \r\nПо думите на Антонов, България би трябвало да използва географското си положение за транзит на ресурси, например газ, и да се опита да изгради около това външната си политика и икономиката си. \r\nТака нереализираният проект „Южен поток“, който се планираше да бъде положен по дъното на Черно море от района на Анапа до българското пристанище Варна, беше добър шанс за страната, но България успя да го изпусне. \r\nИзданието припомня, че Русия се отказа от проекта заради активната критика в ЕС срещу него. Тогава Европейският парламент прие резолюция, в която препоръча на София да се откаже от строителството на газопровода. \r\nПри това подкрепата на Европа за България не помага на страната. \r\nПървоначално ЕС отпусна средства, но впоследствие програмите бяха многократно спрени поради твърде висока корупция и неефективност при изразходването им в България. Например международната организация Transparency International преди това нарече тази страна най-корумпираната в Европейския съюз. Съдебната система и законодателната власт са най-ангажирани в това, а селскостопанският сектор не изостава. \r\nВ същото време, поради факта, че Великобритания ще се оттегли от Европейския съюз, финансирането за други страни от Брюксел ще бъде допълнително намалено. \r\n„България има нужда от промяна на елитите и политиките, реформи, но елитите едва ли ще се съгласят с това, по-скоро ще продължат да провеждат популистка политика“, обобщава Антонов. \r\n \r\nПревод и редакция:", "date": "2019.09.30", "title": "„Газета.ru“: Цигани и разруха: Защо българите бягат от страната си"}
{"url": "http://www.focus-news.net/news/2019/09/30/2703635/prof-d-r-borislav-yurukov-yuzu-znanieto-e-klyuchov-faktor-za-sotsialno-ikonomicheskoto-razvitie.html", "text": "Югозападният университет „Неофит Рилски“ е най-големият образователен, научен и духовен център за Югозападна България. Това каза ректорът на висшето учебно заведение проф. д-р Борислав Юруков при откриването на новата академична 2019/ 2020 г., предаде репортер на  Радио „Фокус“ – Пирин . Той припомни, че преди по-малко от месец е станало ясно, че новият ресор на България в Европейската комисия е „Иновации и младеж“. Според проф. Юруков, това е доказателство, че страната ни има компетенции и потенциал, заложен в младите хора, които гарантират изпълнението и реализациите на политиките на Европейският съюз (ЕС) в това направление. „В последните години чуваме колко агресивни и нетолерантни са младите хора, как не четат и нежелаят да се образоват, но аз не съм съгласен с това“, каза още проф. Юруков. По думите му в Югозападен университет „Неофит Рилски“ има амбициозни, образовани и целеустремени млади хора, които искат да знаят и да могат повече, като по този начин те ще могат да променят света към по-добро. „В съвременните условия знанието се превръща в ключов фактор за социално-икономическото развитие на обществото в световен мащаб. Днес, най-важното за нашето общество е да се противопостави на посредствеността и апатията, на без духовността и омразата. Дори с малки крачки може да постигнем големия успех и да направим страната ни по-добро място за живеене“, подчерта проф. Юруков. Той допълни, че светът, в който живеем е и особено динамичен. Проф. Юруков отбеляза, че също така имаме неограничен достъп до информация, което от своя страна изисква от всеки един от нас да успява да се адаптира към промените. \r\n \r\nЛивия НИНОВА", "date": "2019.09.30", "title": "Проф. д-р Борислав Юруков, ЮЗУ: Знанието е ключов фактор за социално-икономическото развитие"}
{"url": "http://www.focus-news.net/news/2019/09/30/2703637/agentsiya-i-radio-fokus-otpravyat-porednata-zagadka-v-igrata-nezabravimoto.html", "text": "През настоящата седмица Агенция и Радио „Фокус“ отправят следната загадка в играта „Незабравимото“, целяща популяризиране на българските литературни шедьоври. Представя я директорът на Българския антарктически институт проф. Христо Пимпирев. \r\n \r\n \r\n \r\nНе плачи, майко, не тъжи, \r\nче станах ази хайдутин, \r\nхайдутин, майко, бунтовник, \r\nта тебе клета оставих \r\nза първо чедо да жалиш! \r\nНо кълни, майко, проклинай \r\nтаз турска черна прокуда, \r\nдето нас млади пропъди \r\nпо тази тежка чужбина - \r\nда ходим да се скитаме \r\nнемили, клети, недраги! \r\n \r\n \r\nПитаме от кое литературно произведение е откъсът и кой е авторът, отговорите ви очакваме на адрес: София, ул. „Султан тепе“ 8,на тел. 0882 802 802, както и на телефоните на \"Фокус\" в цялата страна. \r\nИмейл:   и във  \r\nПечелившите ще бъдат наградени в навечерието на общобългарския празник 1 ноември – Денят на народните будители. Подаръкът е уникална книга на Красимир Узунов.", "date": "2019.09.30", "title": "Агенция и Радио „Фокус“ отправят поредната загадка в играта „Незабравимото“"}
{"url": "http://www.focus-news.net/news/2019/09/30/2703638/avariya-v-dovezhdasht-vodoprovod-e-osnovnata-prichina-za-vloshenoto-vodopodavane-v-svishtov.html", "text": "Авария в довеждащ водопровод е основната причина за влошеното водоподаване в Свищов през последните дни. Това стана ясно на извънредна пресконференция, в която участваха в.и.д. кмет на общината Анелия Димитрова, началникът на Район Свищов към ВиК „Йовковци“ Румен Линев и инж. Росен Трифонов от водоснабдителното дружество, предаде репортер на  Радио „Фокус“ – Велико Търново . Поводът за нея бяха зачестилите оплаквания от гражданите за спирането на водата и лошото й качество. Румен Линев обясни, че съоръжението, което създава проблеми, е изградено през 2008 година и все още е в гаранция. Неговото пробиване и загубата на 5-6 хиляди кубика вода са довели до кризисната ситуация. За това са допринесли и маловодието на кладенците в село Вардим, както и повишената консумация на вода по време на трите празнични дни в Свищов. Временното решение на проблема ще е включването на допълнителна мощност от кладенец, който не е използван от няколко години, но за това е необходимо технологично време, в което да се изчерпи водата и да се направи анализ на качествата ѝ. В употреба ще влезе и стар водопровод, който също трябва да се ревизира. Всичко това ще отнеме 10-12 дни. От дружеството увериха жителите на Свищов, че водата, която в момента тече по водопреносната мрежа, макар да е замътена, не е с влошено качество и могат да бъдат спокойни, че е обеззаразена и се контролира редовно от ВиК „Йовковци“ и РЗИ – Велико Търново. „Работи се по отстраняване на аварията, а режим на водата не се предвижда“, увериха от ВиК. \r\n \r\nНекачественото изпълнение на проекта за нов водопровод, приключил през 2010 година, е причината за честите аварии. Общината вече води дела срещу фирмата-изпълнител, стана ясно още от пресконференцията. \r\n \r\nОтносно глобаното решение на проблема, специалистите бяха категорични, че е необходима цялостна подмяна на „новия“ довеждащ водопровод. \r\n \r\nВ заключение в.и.д. кмет на община Свищов Анелия Димитрова обобщи, че общинското ръководство е предприело адекватни мерки за справяне с проблема. „Всичко, което е било възможно сме го предприели. Уведомен е областният управител, в непрекъсната координация сме с ВиК „Йовковци“ и благодарим за разбирането на гражданите. Стараем се да се справим в бързи срокове с този проблем, но има факти и обстоятелства, които не можем да променим и има граници, които не можем да прекрачим, така че всичко, което е било възможно да се направи е направено и аз апелирам за разбиране и толерантност от страна на населението“, каза още Анелия Димитрова. \r\n \r\nЛуиза ТРАНЧЕВА", "date": "2019.09.30", "title": "Авария в довеждащ водопровод е основната причина за влошеното водоподаване в Свищов"}
{"url": "http://www.focus-news.net/news/2019/09/30/2703636/ministar-krasimir-karakachanov-ne-mozhem-bezuslovno-da-podkrepyame-severna-makedoniya-po-patya-y-kam-es-tezi-hora-se-podigravat-s-nas.html", "text": "Не можем безусловно да подкрепяме Северна Македония по пътя й към ЕС, тези хора се подиграват с нас. Това каза вицепремиерът и министър на отбраната Красимир Каракачанов в изявление след провелата се консултативна среща на тема „Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Македония за присъединяване към ЕС“, предаде репортер на  Агенция „Фокус“ . „Трябва да заложим ясни условия в самия процес още за насрочването на междуправителствената конференция да има ясни и категорични резултати. Надявам се, че това, което ще направим, ще бъде много ясен сигнал към управляващите в Скопие. Времето на тупането на топката е приключило. Тези хора се подиграват с нас и печелят време, разигравайки ни. Забележете, че последната среща на комисията е насрочена точно за 15 – един ден преди да се съберат министрите и ръководителите в Брюксел, за да вземат решението.“, добави още той.    \r\nСтана ясно, че на срещата се е коментирало и, че най-добрият вариант за България е да няма разделяне между Албания и Македония по пътя им към членство в ЕС. „Това са две страни в региона, за които България е заявила ясни политически намерения да се движат към членство НАТО и ЕС“, посочи Каракачанов.  \r\n \r\n “Фокус“ припомня: На 18 септември 2019 година във встъпителните си слова преди среща с българските представители в Съвместната мултидисциплинарна експертна комисия по исторически и образователни въпроси между България и Република Северна Македония Румен Радев заяви, че България трябва да подкрепя Северна Македония по пътя й към европейска интеграция, но не и на цената на българската история и идентичност. Тогава той изрази притеснения, че в последната среща на комисията не е постигнат голям напредък по решаване на спорните исторически въпроси. Тогава Радев даде своеобразен ултиматум: или гаранция, че до 17 октомври (тогава ще се проведе Европейски съвет, на който се очаква европейските лидери да дадат зелена светлина на преговорите за членство на Македония в ЕС) комисията ще реши всички спорни въпроси: корекция на учебници, събития, личности и др., или в противен случай българското правителство трябва да преосмисли политиката си на безусловна подкрепа за членството на Република Северна Македония в ЕС. От позиция на вицепремиера и министър на отбраната Красимир Каракачанов стана ясно, че той също подкрепя мнението на президента. Той смята, че на този етап България трябва да се въздържа да казва „да“ за започване на преговори на Македония за членство в ЕС. Тогава позицията на България ще бъде от значение, тъй като за стартиране на преговорите, трябва да се постигне абсолютно мнозинство. При несъгласие на само една от държавите преговорите на Република Северна Македония за членство в ЕС не могат да започнат. От ВМРО заплашиха включително да напуснат управлението, ако  България даде подкрепата си за Северна Македония, тъй като по думите на Каракачанов съседката ни не изпълнява задълженията си по сключения Договор за приятелство, добросъседство и сътрудничество.  \r\nТеодора ПАВЛОВА", "date": "2019.09.30", "title": "Министър Красимир Каракачанов: Не можем безусловно да подкрепяме Северна Македония по пътя й към ЕС, тези хора се подиграват с нас"}
{"url": "http://www.focus-news.net/news/2019/09/30/2703631/premierat-boyko-borisov-chlenstvoto-na-severna-makedoniya-v-es-e-vazhno-no-ne-mozhe-tova-da-se-sluchva-za-nasha-smetka-prekroyavayki-istoriyata.html", "text": "Членството на Северна Македония в ЕС е важно, но не може това да се случва за наша сметка, прекроявайки историята. Това каза премиерът Бойко Борисов в изявление след провелата се консултативна среща на тема „Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Македония за присъединяване към ЕС“, предаде репортер на  Агенция „Фокус“ . „Комисията свърши много. Досега са направили седем срещи. Има доста неща, които пред няколко години никой не е мислел, че е възможно да постигнем съгласие. Винаги съм казвал, че довчера говорехме, че сме един народ. Нека приемем, че сме братски народи. Нека тази убийствена война от страна на Скопие да не продължава, защото ние нямаме по-близък народ и хора. Да ги спрем Северна Македония по пътя й към след това би било записано в историята, че след като всички 27 страни са ги подкрепили, точно България ги е спряла. Темата за Западните Балкани беше издигната на най-високо ниво. Ние искаме и Албания да върви заедно с преговорите за Северна Македония. Никога не сме поставяли и не сме казвали, че безусловно подкрепяме влизането им в ЕС. Ние имаме 71 инструмента след това, мисля, че толкова са преговорните глави. Нека спрат да си играят с историята и миналото и да се концентрират върху бъдещето. Разбира се това бъдеще пряко ни интересува коридор номер 8, разширяваме КПП“, добави още премиерът. Той изтъкна, че не всички политически партии са изпратили лидерите си на срещата, в което видя неуважение към президента.  \r\n   \r\n “Фокус“ припомня: На 18 септември 2019 година във встъпителните си слова преди среща с българските представители в Съвместната мултидисциплинарна експертна комисия по исторически и образователни въпроси между България и Република Северна Македония Румен Радев заяви, че България трябва да подкрепя Северна Македония по пътя й към европейска интеграция, но не и на цената на българската история и идентичност. Тогава той изрази притеснения, че в последната среща на комисията не е постигнат голям напредък по решаване на спорните исторически въпроси. Тогава Радев даде своеобразен ултиматум: или гаранция, че до 17 октомври (тогава ще се проведе Европейски съвет, на който се очаква европейските лидери да дадат зелена светлина на преговорите за членство на Македония в ЕС) комисията ще реши всички спорни въпроси: корекция на учебници, събития, личности и др., или в противен случай българското правителство трябва да преосмисли политиката си на безусловна подкрепа за членството на Република Северна Македония в ЕС. От позиция на вицепремиера и министър на отбраната Красимир Каракачанов стана ясно, че той също подкрепя мнението на президента. Той смята, че на този етап България трябва да се въздържа да казва „да“ за започване на преговори на Македония за членство в ЕС. Тогава позицията на България ще бъде от значение, тъй като за стартиране на преговорите, трябва да се постигне абсолютно мнозинство. При несъгласие на само една от държавите преговорите на Република Северна Македония за членство в ЕС не могат да започнат. От ВМРО заплашиха включително да напуснат управлението, ако  България даде подкрепата си за Северна Македония, тъй като по думите на Каракачанов съседката ни не изпълнява задълженията си по сключения Договор за приятелство, добросъседство и сътрудничество.  \r\nТеодора ПАВЛОВА", "date": "2019.09.30", "title": "Премиерът Бойко Борисов: Членството на Северна Македония в ЕС е важно, но не може това да се случва за наша сметка, прекроявайки историята"}
{"url": "http://www.focus-news.net/news/2019/09/30/2703643/13-551-kubichni-metra-darva-za-ogrev-e-dostavilo-darzhavno-lovno-stopanstvo-zhenda-na-3011-domakinstva-v-obshtina-kardzhali-i-chernoochene.html", "text": "13 551 кубични метра дърва за огрев е доставило Държавно ловно стопанство „Женда“ на 3011 домакинства в община Кърджали и Черноочене. Това съобщи за   Радио „Фокус“   инж. Любомир Джисов, зам.-началник на ДЛС „Женда“-Кърджали. Само за община Кърджали количествата са съответно 9141 кубични метра дървесина на 2031 домакинства. Продажната цена на дърва за огрев от широколистни дървесни различни видове е 39, 20 лв/куб.м. За иглолистните дърва цената е 25, 20 лв./куб.м., а за дърва „на корен“, там където се доставят на място, съответно е 5 лв и 12 лв. за иглолистни и широколистни дърва на пространствен кубичен метър. Става въпрос за издължени и заплатени дърва за директни продажби на физически лица по списък от кметствата и брой домакинства от склад и по тарифа „на корен“. „Тези количества от нашите гори са предназначени за населението по селата. Тук влизат така наречените от хората дърва „на корен“ -  т.е. хората сами отиват и си ги доставят. Държавно ловно стопанство „Женда“ сме възложили дърводобива и хората закупуват дървата от временни складове в гората. Такива зони за свободна сеч от населението има около село Петлино, Перперек, Кьосево, Безводно и Женда в община Черноочене“. Определеното количество дърва за огрев на община Кърджали е 11689 пространствени кубични метра, от което са издължени 9141 куб. м. 357 кубика е около определеното количество по тарифа „на корен“ - то влиза в тези 9141 кубика. „Към момента имаме 90 кубика дървесина на склад и всичко, каквото имаме налично, веднага се изнася към населените места“. До сега са доставени към 77% от заявените количества. Любомир Джисов допълни, че когато кметовете на населените места предоставят списъци на желаещите да закупуват дървесина, поръчките веднага се изпълняват. В община Кърджали има над 80 села, 54 села са от Кърджали и около 30 от Черноочене. До този момент има много села, които не са представили списъци и не са включени в справките на ДЛС „Женда“. „Има села, които са близко до града и се снабдяват от складовете там. На територията на общината се продават дърва и от други общини. Идват частни фирми от Хасково, дори от Странджа, от Ивайловград. Повечето от иглолистната дървесина идва от там, но почти никой не иска иглолистна дървесина за огрев. Да не кажа почти никой не желае. Доста иглолистни дърва предлагахме, но никой не пожела да ги купи“. 527 пространствени кубични метра дървесина са определени за директна продажба на физически лица по списъци от кметствата по тарифа „на корен“. 17 147 пространствени кубични метра дървесина e определеното количество за 2019-та дърва за огрев за директни продажби за физически лица по  кметствата от складове. Държавно ловно стопанство „Женда“ е възложило дърводобива и хората закупуват дървата от временни складове в гората, когато желаят да са на корен“. Те не извършват добив, а директно получават готови дърва, наемат си и транспорта за првоз. В Кърджалийски район средно между 4 и 5 кубика дърва се поръчват от едно домакинство. \r\nДарина ДЕЕНИЧИНА", "date": "2019.09.30", "title": "13 551 кубични метра дърва за огрев е доставило Държавно ловно стопанство „Женда“ на 3011 домакинства в община Кърджали и Черноочене"}
{"url": "http://www.focus-news.net/news/2019/09/30/2703642/prof-stati-statev-dnes-unss-e-nay-golemiyat-nay-stariyat-i-nay-avtoritetniyat-biznes-universitet-v-balgariya-i-yugoiztochna-evropa.html", "text": "Днес УНСС е най-големият, най-старият и най-авторитетният бизнес университет в България и Югоизточна Европа. Това каза ректорът на УНСС проф. Стати Статев на официалната церемония по откриването на новата академична година в университета, предаде репортер на  Агенция „Фокус“ . „УНСС е престижна академична институция, дала образование на много поколения доказани професионалисти. Едно от многобройните доказателства за това е интересът на кандидат-студентите към УНСС. За поредна година още през август запълнихме всички места и то с едни от най-добрите младежи и девойки на Република България. Това сте Вие тук в тази зала. \r\nВие сте сред нас благодарение на отличната си подготовка и на искреното си желание на учите в УНСС. Вярвам, че за всички това е сбъдната мечта и начало на светлия и вдъхновяващ път към знанието. От сърце пожелавам много здраве и радости на Вас, Вашите родители, които са Ви отгледали и възпитали и дават мило и драго да се изучите и да поемете съдбата си в свои ръце“, посочи проф. Статев.  \r\n„Днес Вие влизате в нов свят. На много очаквания и нови красиви запознанства. Сега най-важната Ви задача е да инвестирате в себе си, защото вашето образование е вашата гаранция за успешна кариера. Предстоят ни интересни учебни занятия при едни от най-авторитетните български преподаватели и учени. Сериозна подготовка, запознанства с колеги и приятелства, които ще Ви останат за цял живот.  Очаква Ви светлите ни аудитории, компютърните кабинети, прекрасната библиотека с огромен книжен и електронен фонд и най-модерният университетски спортен комплекс.  \r\nБъдете студенти със самочувствие, отговорни, амбициозни. Обичайте УНСС. Гордейте се с него и давайте своя принос за неговото добро име. С посещението си на лекции, с уважението си към преподавателите и колегите, с цивилизованото си поведение и доброто си възпитание“, каза още Статев..  \r\nТой припомни думите на проф. Стефан Бобчев при откриването на първата учебна година на университета преди близо век: „Във вашите ръце се дава едно светло знание. С Вашето поведение и трудолюбие станете негови носители издигнете високо честта, вашата като студенти и името на нашата Алма Матер. Пригответе се всестранно за обществена работа и направете на България онази услуга, която тя има право да очаква от златната си академична младеж. Вие сте бъдещото общество, на което не подир много ще се стоварят многобройни трудови и огромни мъчнотии. Там, на мястото на борбата в обществото ще се ценят кадърности. Там ще се разбере кой как е употребил скъпоценните часове на младината си. Там всеки ще приеме нравствената награда на почит и уважение толкоз, колкото му се пада“.  \r\n„Скъпи първокурсници, учете упорито, защото след втори курс предстои много оспорвано състезание – класиране по специалности, което зависи от успеха Ви. Ще имате възможност да се обучавате един или два семестъра в престижни европейски университети по програмата за студентска мобилност „Еразъм“ и „Еразъм +“, да учите чужди езици и да усвоявате нови знания. Вярвайте в себе си , бъдете смели и любознателни, почтени граждани и добри хора. Търсете истината и я защитавайте, не предавайте достойнството и честта – вашите на вашите семейства и на УНСС. Бъдете отговорни и решителни . Защитавайте правата си, но и изпълнявайте и задълженията си. Не се предавайте пред трудностите и разочарованията. Бъдете смели и дръзки, защото Ви чакат много предизвикателства в непрекъснато променящия се свят . Бъдете щастливи и вдъхновени. Вярвам, че ще бъдете част от елита на България, който УНСС създава вече един век“, каза още проф. Статев.   \r\nВиолета СИМЕОНОВА", "date": "2019.09.30", "title": "Проф. Стати Статев: Днес УНСС е най-големият, най-старият и най-авторитетният бизнес университет в България и Югоизточна Европа"}
{"url": "http://www.focus-news.net/news/2019/09/30/2703645/1-491-rasteniya-kanabis-sa-otkriti-zasadeni-v-mestnostta-tsaparevska-reka-v-oblast-blagoevgrad.html", "text": "1 491 растения канабис са открити засадени в местността Цапаревска река. Това съобщиха от пресцентъра на  ОДМВР – Благоевград . Растенията са намерени на 29 септември в нива в местността Цапаревска река, землище на село Микрево, община Струмяни, от полицейски служители на РУ - Сандански. След направен полеви тест растенията са реагирали положително на канабис с общо тегло около 5 957.475 килограма. По случая е образувано досъдебно производство. Работата продължава под надзора на РП - Сандански.", "date": "2019.09.30", "title": "1 491 растения канабис са открити засадени в местността Цапаревска река в област Благоевград"}
{"url": "http://www.focus-news.net/news/2019/09/30/2703644/prof-d-r-borislav-yurukov-yuzu-bez-obrazovani-hora-nyama-raboteshti-institutsii.html", "text": "Всички ние трябва да научаваме по нещо ново всеки ден. Това каза ректорът на Югозападен университет „Неофит Рилски“ проф. д-р Борислав Юруков при откриването на новата академична 2019/ 2020 г., предаде репортер на  Радио „Фокус“ – Пирин . Според него е особено важно да се образоваме, защото страна без образовани хора, няма работещи институции и гражданско общество. Проф. Юруков направи специално обръщение и към първокурсниците на висшето учебно заведение, на които каза, че от днес поемат по нов път, изпълнен с предизвикателства, възможности и мечти. „Път, който ще осигури по-добро бъдеще за Вас и следващите поколения. В Югозападния университет Ви очакват светли и уютни аудитории, модерни компютърни кабинети, прекрасна библиотека с огромен книжен и електронен фонд, както и най-модерният университетски спортен комплекс в страната“, каза още проф. Юруков. Той отбеляза, че във висшето учебно заведение студентите ще получат европейско образование, ще придобият знания, умения, компетенции и не на последно място – самочувствие на достойни и способни хора. \r\nЛивия НИНОВА", "date": "2019.09.30", "title": "Проф. д-р Борислав Юруков, ЮЗУ: Без образовани хора, няма работещи институции"}
{"url": "http://www.focus-news.net/news/2019/09/30/2703647/28-godishen-mazh-ot-smolyan-e-napravil-opit-za-samoubiystvo-sklonen-ot-neizvestno-litse.html", "text": "28-годишен мъж от Смолян е направил опит за самоубийство, склонен от неизвестно лице. Това съобщиха от  ОДМВР – Смолян . Сигналът е подаден на 28 септември в РУ - Смолян. Съобщено е, че на същия ден в местността Кръста, землище на гр. Смолян, квартал „Устово“, неизвестно лице е склонило или подпомогнало 28-годишен мъж към самоубийство и е последвал опита за такова. Пострадалият е транспортиран в МБАЛ - Смолян, където е настанен за лечение и му е оказана медицинска помощ. Назначено му е домашно лечение.  Местопроизшествието е посетено от дежурна оперативна група на ОДМВР и РУ - Смолян. Работата по случая продължава.", "date": "2019.09.30", "title": "28-годишен мъж от Смолян е направил опит за самоубийство, склонен от неизвестно лице"}
{"url": "http://www.focus-news.net/news/2019/09/30/2703641/", "text": "39 растения канабис с общо тегло 4,7 кг са открити в землище на Смолян. това съобщиха от пресцентъра на ОДМВР – Смолян. На 27.09.2019г. в РУ-Смолян е образувано досъдебно производство, за това, че от неустановена дата до 27.09.2019г. в местността \"Доксово\", землище на гр.Смолян, са отглеждани 39 броя растения от рода на конопа, с общо тегло 4,700кг., които при извършения полеви наркотест реагират на \"канабис\". Местопроизшествието е посетено от дежурна оперативна група при ОД МВР и РУ-Смолян. Извършен е оглед и растенията са иззети. Работата по случая продължава.", "date": "2019.09.30", "title": "39 растения канабис с общо тегло 4,7 кг са открити в землище на Смолян"}
{"url": "http://www.focus-news.net/news/2019/09/30/2703648/sport-izabela-shinikova-veche-e-vtora-raketa-na-balgariya.html", "text": "Изабелла Шиникова вече е втора ракета на България, сочи обновената ранглиста на WТА. Българката спечели титлата на турнира по тенис на твърди кортове в Калдаш да Раиня (Португалия) с награден фонд 60 хиляди долара и получи 80 точки за ранглистата, които я изстреляха от 213-о на 171-о място. Шиникова замени Елица Костова като втора ракета на България, а Виктория Томова остава най-добре класираната родна тенисистка. Тя отпадна на четвъртфиналите в Калдаш да Раиня и заема 143-о място с 432 точки. Ашли Барти (Австралия) остана начело на световната ранглиста, а зад нея са Каролина Плишкова (Чехия), Елина Свитолина (Украйна) с 5320 и други.", "date": "2019.09.30", "title": "Спорт: Изабела Шиникова вече е втора ракета на България"}
{"url": "http://www.focus-news.net/news/2019/09/30/2703646/lek-avtomobil-e-izgoryal-pri-pozhar-v-kresna-zasegnati-sa-oshte-dve-koli.html", "text": "Лек автомобил е изгорял при пожар в Кресна, засегнати са още две коли. Това съобщиха от  ОДМВР – Благоевград . На 29 септември около 01.21 часа е получен сигнал за горящ лек автомобил „Рено Клио“, паркиран в гр. Кресна. В резултат на пожара са нанесени щети и по лек автомобил „Ланча“ и лек автомобил „Форд Фокус“, които са били паркирани непосредствено до лекия автомобил „Рено Клио“. Причините за пожара и стойността на нанесените щети са в процес на установяване.", "date": "2019.09.30", "title": "Лек автомобил е изгорял при пожар в Кресна, засегнати са още две коли"}
{"url": "http://www.focus-news.net/news/2019/09/30/2703649/3-700-lv-sa-otkradnati-ot-chasten-imot-v-selo-struma-v-oblast-blagoevgrad.html", "text": "Полицейски служители на РУ - Сандански работят по получен сигнал за кражба на сумите от около 3 700 лв. и около 100 денара от частен дом в село Струма, община Сандански. Това съобщиха  ОДМВР – Благоевград . Кражбата е извършена за времето от 08.20 часа до 11.50 часа на 27 септември. За случая е уведомена РП - Сандански. Образувано е досъдебно производство.", "date": "2019.09.30", "title": "3 700 лв. са откраднати от частен имот в село Струма в област Благоевград"}
{"url": "http://www.focus-news.net/news/2019/09/30/2703639/ia-regnum-razgranichavaneto-na-balkanite-predatelstvo-na-natsionalnite-interesi-ili-izhod-ot-zadanenata-ulitsai.html", "text": "В статия за   ИА REGNUM  Дмитрий Радионов търси отговор на въпроса дали  разграничаването на Балканите е предателство на националните интереси или изход от задънената улица. \r\nНапоследък темата за опасността от избухването на нова война на Балканите все повече се дискутира в световните медии. Миналите въоръжени конфликти не донесоха на страните онова, което очакваха, оставяйки пространство за нови огнища на насилие. Може би единствената, която може да се счита за напълно доволна от разпадането на СФРЮ, е Словения, която първа напусна Югославия, при това с най-малко пролята кръв. Всички други републики имат право, по един или друг начин, да считат своите интереси за нарушени. Разбира се, това се отнася предимно за сърбите, някои от които бяха откъснати от родната си Сърбия и бяха заставени да попаднат под юрисдикцията на Република Сръбска в Босна и Херцеговина, някои бяха изгонени от Сръбска крайна в Хърватия, а други бяха подложени на насилие и вътрешно разселване в самата Сърбия – става въпрос за живеещите в Косово и Метохия. \r\nВъпреки толкова дълго време и факта, че половината държави-членки на ООН признаха независимостта на този албански анклав в рамките на Сърбия, проблемът с самоопределението на Косово все още не е решен. То така и не се превърна в „пълноценна“ държава и на Запад все по-често се чуват думи на съжаление заради подкрепата на едностранно обявената република. Въпреки това, Западът очевидно никога няма да отстъпи по този въпрос и ще продължи да защитава своята гледна точка. \r\nМоже би в този случай „замразяването” на конфликта, както в случая с Кипър, би могло да бъде единственият изход, от който световната общност ще бъде щастлива, ако не иска да реши болезнен проблем, който всеки момент може да да прерасне в нова война. Този вариант обаче категорично не подхожда нито на косовските власти, стремящи се към пълна независимост, която е възможна само след признаването от страна на официален Белград. За Сърбия нерешеният косовски въпрос е основната пречка за присъединяването към Европейския съюз. \r\nВ същото време Сърбия не е готова да се присъедини към ЕС на всяка цена, т.е не е готова да се откаже от Косово – в края на краищата темата остава най-болезнената за сърбите, които никога няма да свикнат със загубата на бившата си провинция. В същото време остава опасността от „размразяване“ на конфликта на фона на действителния провал на Брюкселските споразумения от 2013 г. Тогава Белград и Прищина, чрез посредничеството на ЕС, постигнаха съгласие за стъпки за нормализиране на отношенията, но всъщност ставаше въпрос само за статута и функциите на сръбските общности в северната част на Косово. Основният въпрос - статутът на самото Косово, беше оставен извън преговорите.  \r\nОще тогава тези споразумения предизвикаха остри критики в сръбското общество, но властите оправдаха това с факта, че отварят вратите на Белград към Европейския съюз. По-скоро те направиха възможно започването на преговори за присъединяване, въпросът за самото влизане, както и окончателното уреждане, продължава да виси във въздуха. \r\nНещо повече, това реално тъпчене на едно място доведе до факта, че косовските власти очевидно усетиха пространството за маневри, осигурено от Белград, а в последно време провокират сръбската страна все по-често. Така през януари 2017 г. косовските власти не допуснаха пътнически влак от Белград да влезе на територията на страната, което предизвика вълна от възмущение в сръбското общество. \r\nВ края на 2018 г. президентът на Косово Хашим Тачи подписа указ за създаването на армия, който повдигна въпроси не само в Сърбия, но и в Европа, където очевидно се страхуваха, че тази стъпка ще доведе до нова война. В същото време Прищина въведе 100-процентови мита върху вноса на всички стоки от Сърбия и Република Сръбска. \r\nПрез март 2018 г. ръководителят на сръбската Канцелария за Косово и Метохия Марко Джурич беше арестуван и изгонен от територията на най-младата държава на Балканите. А в края на май албанската полиция извърши акция на Север, за да арестува сърби, заподозрени в участие в организирана престъпност и убийството на полицай през 2011 г. Стигна се до барикади и истински сблъсъци, по време на които руски дипломат беше задържан и пребит. Тогава в Белград обявиха привеждането на армията в пълна бойна готовност, мирисът на война се носеше във въздуха. \r\nТака или иначе всички тези инциденти бяха потушени, но е очевидно, че рано или късно ситуацията наистина може да излезе извън контрол. Освен това и двете страни не се интересуват от поддържането на статуквото и биха искали някои реални стъпки за нормализиране на ситуацията. Разбира се, всяка страна има собствена визия за това как трябва да изглежда нормализацията. \r\nВъзможен ли е компромис? Да, възможен е - говорим за концепцията за демаркация, която предполага размяна на територии, населени с национални малцинства. В случая говорим за връщането на Белград на населеното със със сърби Северно Косово в замяна на два населени с албанци райони в Южна Сърбия (Прешево и Буяновац). Всъщност опитът за прилагане на тази концепция вече беше предприет от президентите на Сърбия и Косово миналата година. По-скоро се опипваше почвата - лидерите проведоха преговори, но потенциалната сделка предизвика рязко отхвърляне на обществеността, както в Белград, така и в Прищина. Сръбската православна църква, която се радва на голям авторитет, зае принципна позиция, като в идеята за разграничаване тя видя стъпка към признаването на загубата на Косово. В самото Косово радикалните привърженици на пълната независимост в рамките на сегашните граници, включително премиерът Рамуш Харадинай, също не бяха готови да обсъждат този вариант.  \r\nЛесно е да разберем мотивите им. Всеки опит за преначертаване на границите може да предизвика верижна реакция не само на Балканите, но и в цяла Европа, в която има много териториални конфликти и сепаратистки течения, които всъщност „спят“ от десетилетия. Независимо от това, за Сърбия и Косово това може да бъде единственият начин да се излезе от задънената улица, тъй като алтернативата, както беше споменато по-горе, остава или „замразяване“, което пречи на развитието на двете страни, или нова война. \r\nИнтересно е, че при успех „разграничаването“ може да бъде прецедент за друга бивша югославска република - Босна и Херцеговина (БиХ). Дейтънското споразумение, сключено преди почти четвърт век, успя да спре войната, но не успя да създаде функционираща държава с работещи институции. Освен това и трите национални общности очевидно са недоволни от настоящото състояние на нещата. \r\nБиХ често се посочва като пример за успешно разрешаване на конфликти, но е очевидно, че това образование е изкуствено и временно. Сърбите, които са в Република Сръбска като част от БиХ, не крият желанието си да се присъединят към Сърбия, а резултатите от изборите от миналата година, по време на които бившият президент на републиката Милорад Додик бе избран за един от тримата членове на Президиума на БиХ, а неговият наследник Желка Цвиянович - президент на РС, показват настроението на местното население. \r\nМежду другото, Додик е един от първите привърженици на концепцията за разграничаване в Косово, виждайки в нея не само единствения начин за разрешаване на конфликта, но и модел за бъдещо обединение на РС със Сърбия. \r\n„Знам, че Църквата и много хора в Сърбия не мислят така, но Сърбия не може да си позволи да бъде поробена още 50 години заради Косово“, заяви той през 2010 г., като министър-председател на РС, когато официален Белград обяви идеята за подялба на Косово като неприемлива. Но това беше почти преди 10 години, когато Косово току-що беше обяви  независимост и всички разговори за възможността за неговото разделяне, което реално би узаконило тази независимост, се възприемаха като предателство от страна на сръбското общество. \r\nДнес с течение на времето за мнозина стана очевидно, че това е единственото възможно решение и вече се забелязва готовност за обсъждането му на официално ниво. Обществеността все още го приема с враждебност и властите се опитват да проявят максимална предпазливост по въпроса. Самият факт на дискусиите обаче дава надежда, че за проблема рано или късно ще се намери изход от задънената улица. Може би в бъдеще може да се появят други решения, но днес за напредък може да се счита самият факт на дискусиите, които преди това всъщност бяха табу. Сърбите в Босна и Херцеговина, които също искат окончателно да сложат край на дългосрочната несигурност на съдбата си, гледат с надежда за случващото се в Сърбия. \r\nДали да се предприемат действия за разграничаване или да се търсят други начини за уреждане на проблема, разбира се, решават сърбите и албанците, но фактът, че се е появил реален, а не фантастичен сценарий за разрешаване на ситуацията, която прилича на задънена улица, внушава оптимизъм. В крайна сметка само сърбите от всички народи на бивша Югославия все още не са се обединили в една държава. \r\n \r\n Тереза Герова", "date": "2019.09.30", "title": "ИА REGNUM: Разграничаването на Балканите – предателство на националните интереси или изход от задънената улица?"}
{"url": "http://www.focus-news.net/news/2019/09/30/2703651/sky-news-aviokompaniya-puska-sistema-za-preduprezhdenie-za-bebeta-na-borda.html", "text": "Кошмарът от полет на дълги разстояния с постоянно плачещо бебе наблизо може да остане завинаги в миналото за хората, пътуващи в и извън Япония. Пътниците на авиокомпаниите Japan Airlines ще получат възможност да избират места далеч от тези, запазени за бебета до две години, предава британският телевизионен канал  Sky News . \r\nJapan Airlines (JAL) въведе онлайн инструмент за резервации, който посочва къде седят бебета и малки деца. Ако пътници с деца на възраст между осем дни и две години запазят място, в плана на самолета ще се появи икона за деца, която дава възможност на пътниците, които все още не са избрали местата си, да седнат по-далеч. \r\nВъпреки това, авиокомпанията отбеляза, че новата функция не гарантира, че пътниците ще останат далеч от крещящо дете. Услугата няма да е активна и в случай че пътниците резервират своите полети чрез трета страна, част са от туристическа група или ако сменят самолета в последната минута. \r\n \r\n Тереза Герова", "date": "2019.09.30", "title": "Sky News: Авиокомпания пуска система за предупреждение за бебета на борда"}
{"url": "http://www.focus-news.net/news/2019/09/30/2703640/emanyuel-makron-shte-se-vklyucha-v-dialoga-belgrad-prishtina-sled-izborite-v-kosovo.html", "text": "Френският президент Еманюел Макрон е цитиран да казва от сръбската държавна агенция Танюг, че чака да се проведат изборите в Косово, след което ще се включи в разрешаването на проблемите, които блокираха диалога между Белград и Прищина за нормализация на отношенията, предава държавната  „Радио и телевизия Косово“ (RTK) . \r\nСпоред сръбската агенция, Макрон е направил този коментар по време на кратка среща с министъра на външните работи на Сърбия Ивица Дачич. \r\n \r\nПревод и редакция:", "date": "2019.09.30", "title": "Еманюел Макрон: Ще се включа в диалога Белград-Прищина след изборите в Косово"}
{"url": "http://www.focus-news.net/news/2019/09/30/2703653/ekspres-makedoniya-vmesto-za-istoriya-balgariya-i-makedoniya-da-govoryat-za-biznes-iskat-predpriemachite.html", "text": "Българо-македонската и Македонско-българската стопански камари изразяват сериозната си загриженост от все по-голямото политизиране на фактите от общата балканска история, предава скопското електронно издание  „Експрес“ . \r\nВ писмото на стопанските камари се казва, че вместо подписването на Договора за приятелство между двете страни и организирането на икономически форум в Скопие, на който беше представена „пътна карта“ за сътрудничество при формирането на благоприятен бизнес климат, наречен Бяла Книга, да доведе до активизация, статистиката показва, че икономическото сътрудничество бележи влошаване. \r\n„Очакваме повече прагматизъм и държавническа мисъл при определянето на важните цели за двете балкански страни. Ние очакваме конкретна подкрепа за създаването на условия за икономическо, техническо и културно сътрудничество, за по-дълбока интеграция в общото европейско семейство“, се казва в съвместното писмо на предприемачите до президентите на двете държави. \r\nБизнесмените смятат, че концентрирането на вниманието на обществеността върху работата на Мултидисциплинарната експертна комисия по исторически и образователни въпроси и фокусиране върху споровете, които произтичат от вековното разделение задълбочават и отдалечават премахването на границата между много семейства в двете страни. \r\n„Смятаме, че много по-важно от това да гледаме в миналото е да погледнем в бъдещето. Решения за свързаност – транспортна, енергийна и комуникационна. Съвместни регионални проекти, които ще дадат възможност на хората от двете страни на границата да приемат по-различен прочит на историята“, гласи съвместното писмо до президентите Румен Радев и Стево Пендаровски. \r\n \r\nПревод и редакция:", "date": "2019.09.30", "title": "„Експрес“ (Македония): Вместо за история, България и Македония да говорят за бизнес, искат предприемачите"}
{"url": "http://www.focus-news.net/news/2019/09/30/2703652/osem-sela-ot-oblast-plovdiv-sa-s-narusheno-vodopodavane-zaradi-avarii.html", "text": "Жителите на осем села от областта са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода за неопределен период от време са абонатите от населените места Скутаре, Иван Вазово, Царимир, Тополово, Бачково, Козаново, Избегли и Конуш. \r\nС нарушено водоподаване днес са също живущите в района на ул. „Стефан Стамболов“ в град Стамболийски, при улиците „Екзарх Йосиф“ и „Добри войвода“ в град Карлово, също в района на улиците „Младежка“, „Сокол“, „Средец“, „Братя Търневи“  в Пловдив, както и при бул. „Пещерско шосе“ и блок №7 в пловдивския квартал „Тракия“. \r\nТони МИХАЙЛОВ", "date": "2019.09.30", "title": "Осем села от област Пловдив са с нарушено водоподаване заради аварии"}
{"url": "http://www.focus-news.net/news/2019/09/30/2703655/26-godishen-mazh-e-postradal-pri-katastrofa-v-rayona-na-mestnostta-haydushki-polyani-v-oblast-smolyan.html", "text": "26-годишен мъж е пострадал при катастрофа в района на местността Хайдушки поляни. Това съобщиха от  ОДМВР – Смолян . Сигналът за инцидента е подаден на 29 септември 2019 г. в РУ - Смолян. Установено е, че около 04.00 часа на път III 8631 с посока на движение от местността Хайдушки поляни към с. Момчиловци, нарушавайки правилата за движение по пътищата, е настъпило ПТП. Лек автомобил „Ауди А3“, управляван от 26-годишния В. П. от с. Момчиловци, напуска пътното платно и пада в пропаст до пътя. Водачът е получил множество фрактури, както и контузия на бял дроб. Настанен е за лечение в МБАЛ - Смолян. Причините за настъпване на пътнотранспортното произшествие са в процес на изясняване. Местопроизшествието е посетено от дежурна оперативна група при ОДМВР и РУ - Смолян и е извършен оглед. Работата по случая продължава.", "date": "2019.09.30", "title": "26-годишен мъж е пострадал при катастрофа в района на местността Хайдушки поляни в област Смолян"}
{"url": "http://www.focus-news.net/news/2019/09/30/2703654/basketbolen-turnir-3h3-za-kupa-boycho-branzov-shte-se-provede-na-6-oktomvri.html", "text": "Баскетболен турнир 3х3 за \"Купа Бойчо Брънзов\" ще се проведе на 6 октомври, съобщиха от пресцентъра на  община Бургас . В турнирът са включени възрастови групи до 12 години, до 15 години, до 18 години, мъже, жени и една специална категория\"Мама, татко и аз\". Състезанието се провежда в памет на именития български  баскетболист от Бургас Бойчо Брънзов. Успешният спортист е част от златното поколение на баскетболните отбори \"Ботев\" и \"Черноморец\". Бойчо Брънзов най-добър реализатор на Световното първенство в Чили 1966 г, на което България заема 4 място след Съветски съюз, САЩ и шампионите от Югославия, носител на Купата на България през 1965г. и 1975г. Човек на новаторството. Верен и отдаден на любимия си Бургас и Черноморец. \r\n3x3 Бургас Баскет за купа Бойчо Брънзов 2019 е първото издание на турнира, в който може да се включи всеки любител на играта. \r\nРегистрацията за участие ще започне в 9 часа.", "date": "2019.09.30", "title": "Баскетболен турнир 3х3 за \"Купа Бойчо Брънзов\" ще се проведе на 6 октомври"}
{"url": "http://www.focus-news.net/news/2019/09/30/2703650/komisiyata-za-energiyno-i-vodno-regulirane-utvardi-tsenata-na-prirodniya-gaz-za-4-toto-trimesechie-na-2019-g.html", "text": "Комисията за енергийно и водно регулиране прие решение във връзка с подаденото от „Булгаргаз” ЕАД заявление за утвърждаване на цена за 4-тото тримесечие на 2019 г., по която общественият доставчик продава природен газ на крайните снабдители на природен газ и на клиенти, присъединени към газопреносната мрежа. Това съобщиха от пресцентъра на  КЕВР . \r\nУтвърдената от Комисията цена на природния газ за четвърто тримесечие е в размер на 44,85 лв./MWh (без цени за достъп, пренос, акциз и ДДС), което е намаление с 0,05 лв./MWh или с 0,11%, в сравнение с действащата цена за ІІІ тримесечие на 2019 г. В утвърдената цена на природния газ от 44,85  лв./MWh лв. са включени компонента „цена на природния газ на входа на газопреносните мрежи“ в размер на 44,03 лв./MWh, компонента за дейността „обществена доставка“ по чл. 17, ал. 6 от НРЦПГ в размер на 0,69 лв./MWh, както и компонента за компенсиране на разходи, произтичащи от наложени задължения към обществото по чл. 11а, ал. 2 от НРЦПГ в размер на 0,13 лв./MWh, покриваща разходите на \"Булгаргаз\" ЕАД за съхранение на количества в подземното газово хранилище „Чирен“ в изпълнение на задължения по Плана за действие при извънредни ситуации. В утвърдената от Комисията цена на природния газ не са включени цени за достъп и пренос през газопреносната мрежа, определени по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД, които клиентите следва да заплащат на крайните снабдители. \r\nПоради незначителното изменение на цената на природния газ, цената на топлинната енергия през четвъртото тримесечие и цената на електрическата енергия остават непроменени. \r\nПри утвърждаването на цената на природния газ КЕВР отчита условията, залегнали в действащия договор между \"Булгаргаз\" ЕАД и ООО \"Газпром экспорт\",  промените в курса на щатския долар спрямо лева, калоричността и количествата природен газ за съответното тримесечие. Правомощията на регулатора са единствено да установи дали заявлението на обществения доставчик \"Булгаргаз\" ЕАД отговаря на изискванията на Наредба № 2 за регулиране на цените на природния газ и на договора за доставка между двете дружества. Съгласно ценообразуващата формула по договора с ООО \"Газпром экспорт\" се отчита динамиката на цените на алтернативните горива на международните пазари - мазут със съдържание на сяра 1% и газьол със съдържание на сяра 0,1%, за предходните 9 месеца преди прилагането на цените. В резултат на това през ІV тримесечие на 2019 г. очакваните доставни цени на природния газ са с около 2% по-ниски от доставните цени, прилагани през IIІ тримесечие на 2019 г. Отчетена е и промяната в осреднения валутен курс на лева към щатския долар, съпоставен с валутния курс за предходния ценови период. За периода от четиридесет и пет дни, предхождащи месеца на внасяне на предложението за утвърждаване на цени (18.07.2019 г. – 31.08.2019 г.), курсът е нараснал с 0,47%. За IV тримесечие на 2019 г. общото заявено от „Булгаргаз“ ЕАД количество природен газ за доставка - от внос по договора с ООО \"Газпром экспорт\" и от добив от ПГХ „Чирен“, е 9 507 373 MWh.   \r\nРешението на КЕВР за утвърждаване на цената на природния газ за ІV тримесечие на 2019 г. ще бъде публикувано на интернет страницата на регулатора.", "date": "2019.09.30", "title": "Комисията за енергийно и водно регулиране утвърди цената на природния газ за 4-тото тримесечие на 2019 г."}
{"url": "http://www.focus-news.net/news/2019/09/30/2703658/prezidentat-rumen-radev-ako-severna-makedoniya-iska-da-ya-podkrepim-po-patya-y-kam-es-shte-tryabva-da-izpalni-yasni-kriterii.html", "text": "Участниците в днешната среща постигнаха принципно съгласие, че са необходими незабавни действия за изработване на национална позиция с ясни изисквания и критерии, които да защитят българския национален интерес. Това каза президентът Румен Радев в изявление след провелата се консултативна среща на тема „Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Македония за присъединяване към ЕС“, предаде репортер на  Агенция „Фокус“ . „Те следва да залегнат в преговорната рамка и да страната задължително условия за приемане на Северна Македония в ЕС. Българското правителство се ангажира да формулира ясни крайни цели, които да бъдат постигнати преди приключване на преговорния процес за членство на Северна Македония в ЕС. А също така и конкретни междинни цели, които да бъдат решавани на всеки последователен етап от преговорния процес и то с ясни измерители. Една такава позиция следва да бъде представена и с нея да бъде запознат българският парламент. Особено внимание трябва да се обърне на учебните планове и програми, на текстовете в учебници, надписите в музеи и паметни плочи, както и позициите на обществените медии“, разясни Радев. Той посочи, че е важно да се очертаят червени линии, които трябва да гарантират, че европейската интеграция на Македония няма да е за сметка на българската история, език и идентичност като разменна монета. „Трябва много ясно да се поставят предварително открити условия при неизпълнението, на които, да може да не се дава ход на следващите етапи от преговорния процес. Това трябва да е заложено ясно в самото начало на даване на старта на преговорния процес. Такава конкретна, открита и конструктивна позиция“, допълни той. Президентът посочи липсата на конкретни условия, измерители и срокове в Договора за приятелство, добросъседство и сътрудничество между Република България и Република Северна Македония като причина за драстичното изоставане на неговото изпълнение от процеса на европейска интеграция на Македония. „Въпреки усилията от българската страна, Съвместната мултидисциплинарна експертна комисия по историческите и образователни въпроси на не постигна особени резултати. Особено напоследък те са обезпокоителни. Също така и поведението на нашата съседка поражда несигурност и недоверие“, посочи Радев. Той заяви, че приемането на Република Северна Македония в НАТО и ЕС е важна стъпка за гарантиране на мира, стабилността, устойчивото развитие и просперитета на Югоизточна Европа. „България винаги е подкрепяла принципно и последователно европейската и евроатлантическа перспектива на Македония. Припомням, че ние първи признахме независимостта на тази страна“, добави още президентът.  \r\n   \r\nНа срещата пристигна изненадващо, тъй като не беше сред официално поканените, и вицепремиерът и министър на отбраната Красимир Каракачанов. Припомняме, че вчера ВМРО отправи заплахи да напусне управлението, ако България подкрепи началото на преговори за членството на Република Северна Македония в ЕС, тъй като по думите на лидера на партията Каракачанов  съседната ни държава не е направила достатъчно стъпки по изпълнението на Договора за добросъседство и сътрудничество. На срещата пристигнаха премиерът Бойко Борисов, вицепремиерът Екатерина Захариева, секретарят на парламентарната група на „Обединени патриоти” Юлиан Ангелов, който е и представител на ВМРО, зам.-председателите на Народното събрание Емил Христов и Кристиан Вигенин, председателят на парламентарната Комисия по външна политика Джема Грозданова, Полина Христова – зам.-председател на парламентарната група на „Воля”.  \r\nПървоначално поканени на срещата бяха министър-председателят Бойко Борисов, вицепремиерът Екатерина Захариева, председателят на НС Цвета Караянчева, както и председателите на парламентарните групи, председателите на Комисията по външна политика и на Комисията по европейските въпроси и контрол на европейските фондове в НС, а също и председателят на Съвместната мултидисциплинарна експертна комисия по исторически и образователни въпроси между Република България и Република Северна Македония Ангел Димитров. Присъства и вицепремиерът и министър на отбраната Красимир Каракачанов.  \r\n   \r\n “Фокус“ припомня: На 18 септември 2019 година във встъпителните си слова преди среща с българските представители в Съвместната мултидисциплинарна експертна комисия по исторически и образователни въпроси между България и Република Северна Македония Румен Радев заяви, че България трябва да подкрепя Северна Македония по пътя й към европейска интеграция, но не и на цената на българската история и идентичност. Тогава той изрази притеснения, че в последната среща на комисията не е постигнат голям напредък по решаване на спорните исторически въпроси. Тогава Радев даде своеобразен ултиматум: или гаранция, че до 17 октомври (тогава ще се проведе Европейски съвет, на който се очаква европейските лидери да дадат зелена светлина на преговорите за членство на Македония в ЕС) комисията ще реши всички спорни въпроси: корекция на учебници, събития, личности и др., или в противен случай българското правителство трябва да преосмисли политиката си на безусловна подкрепа за членството на Република Северна Македония в ЕС. От позиция на вицепремиера и министър на отбраната Красимир Каракачанов стана ясно, че той също подкрепя мнението на президента. Той смята, че на този етап България трябва да се въздържа да казва „да“ за започване на преговори на Македония за членство в ЕС. Тогава позицията на България ще бъде от значение, тъй като за стартиране на преговорите, трябва да се постигне абсолютно мнозинство. При несъгласие на само една от държавите преговорите на Република Северна Македония за членство в ЕС не могат да започнат.  \r\nТеодора ПАВЛОВА", "date": "2019.09.30", "title": "Президентът Румен Радев: Ако Северна Македония иска да я подкрепим по пътя й към ЕС, ще трябва да изпълни ясни критерии"}
{"url": "http://www.focus-news.net/news/2019/09/30/2703660/nadezhda-ivanova-kulturolog-chrez-filma-ostavihme-loshoto-nastrana-nie-obarnahme-vnimanie-na-choveshkoto-litse-na-istoriyata.html", "text": "Ученици от Професионална гимназия „Райко Цончев“ в Добрич създадоха филм, озаглавен „Оставихме лошото настрана“ - за последствията от Крайовския договор през очите на две деца, предаде кореспондентът на  Радио „Фокус” – Варна . Повод за това начинание е отбелязването наскоро на Деня на Добрич – 25 септември, и 79 години от възвръщането на Южна Добруджа в пределите на България. Подобна инициатива обаче, свързана с празници, дати и събития, които честваме, излиза извън контекста на конкретния повод според Надежда Иванова, културолог и научен ръководител на екипа от ученици, направил филма: „Ние всъщност направихме този филм с децата по повод един конкурс, който беше обявен от Фондация „Ценности“. Знаете, че всяка година те оправят такова предизвикателство към младите хора и към тяхната способност да изследват света около себе си. Тази година темата беше „Детството в историята“, тема много благодатна и интересна и когато няколко деца от училището ми заявиха желание затова, че искат да участват и че за тях темата е интересна, ние мислехме много върху какво да се фокусираме и с моя помощ и с мое убеждение, успях да ги накарам да напишем и да създадем продукт, в който да говорим не за историята такава, каквато е в енциклопедията, не за нещата, които можем да открием в интернет и в Гугъл, а да обърнем внимание на човешкото лице на историята. Защото много често един исторически факт, какъвто е в случая подписването на Крайовския договор, оставя своята дълбока следа върху хората. Най-чувствителни към промените, историческите събития, към решенията на политици и дипломация са всъщност децата. Те възприемат случващото се много сензитивно, по един необикновен начин и в техните представи това, което е решение, взето на масата на преговорите, е всъщност промяна за цял един живот, то остава белег в съзнанието им завинаги. Опитали сме се в този кратък видео материал, съзнавайки че не сме за Оскар, нито за някаква друга филмова награда, тъй като децата имат още много какво да учат, а и те самите не са нито сценаристи, нито режисьори. Опитали сме да покажем това събитие през погледа на две деца - деца от двете страни на границата“. Във филма едната главна роля е на момченце, което живее в Северна Добруджа и което разбира, че неговите родители имат само няколко часа, за да съберат най-ценното и да напуснат. То е представено с всички негови страхове, надежди, опасения, с безнадежността на това да оставиш любимото си куче, дом, познати места. В другата главна роля е момиченце, което живее в Южна Добруджа, в Добрич и което с трепет очаква новите си дружки, знае от родителите си, че българите ще дойдат, че те трябва да ги посрещнат с цветя, да извезат кърпички, да ги накарат да се чувстват уютно, като у дома си, в родината си. „През трепетите на тези две деца и през техните лични истории направихме този филм. Разбира се поводът беше конкретно историческо събитие, но аз смятам, че едно такова обглеждане на историята, един такъв ракурс, който ние дадохме в тези 20 минути, излиза извън чествания и времевия интервал, свързан с официални откривания или празнувания на някакво събитие“, каза Надежда Иванова. Премиерата се състоя в навечерието на Деня на Добрич. Филмът може да се гледа и в най-популярните социални мрежи в интернет. Автор на филма е Лидия Лазарова, оператор и монтажист -Дарен Стоянов.  \r\nЖулиета НИКОЛОВА", "date": "2019.09.30", "title": "Надежда Иванова, културолог: Чрез филма „Оставихме лошото настрана“ ние обърнахме внимание на човешкото лице на историята"}
{"url": "http://www.focus-news.net/news/2019/09/30/2703535/der-standard-avstriya-denyat-sled-izborite-partiite-v-avstriya-zapochvat-konsultatsii-za-novoto-pravitelstvo.html", "text": "Предсрочните парламентарни избори в Австрия приключиха. Предварителните резултати показват, че Австрийската народна партия (АНП) на Себастиан Курц печели гласуването с внушителните 37,7%, Социалдемократическата партия на Австрия (СДПА) е втора сила с 21,7%. „Партията на свободата на Австрия“ падна до 16,1%, „Зелени“ събраха 14%, НЕОС -7,8%. В първия ден след гласуването за политическите сили в страната предстоят първи консултации за съставяне на новото правителство във Виена, съобщава австрийският национален ежедневник  Der Standard . \r\nПартийните комитети на СДПА, НЕОС и други по-малки партии се срещат , Neos и Now ще събират за обсъждане на стратегия. Представители на АНП, „Партията на свободата на Австрия“ и „Зелени“ започват консултациите във вторник.  \r\nОтделни, вътрешнопартийни срещи ще проведат почти всички участвали в предсрочния вот с цел обсъждане на стратегии за влизане в бъдещия парламент на Австрия. СДПА предстои да направи анализ на най-лошия резултат на избори в историята на социалдемокрацията в Австрия.  \r\n \r\n Тереза Герова", "date": "2019.09.30", "title": "Der Standard (Австрия): Денят след изборите – партиите в Австрия започват консултации за новото правителство"}
{"url": "http://www.focus-news.net/news/2019/09/30/2703657/prof-d-r-borislav-yurukov-yuzu-golemite-tseli-se-postigat-s-rabota-i-postoyanstvo.html", "text": "Изборът на университет и бъдеще професия е един от най-важните и решаващи моменти в живота на човек. Това каза ректорът на Югозападен университет „Неофит Рилски“ проф. д-р Борислав Юруков при откриването на новата академична 2019/2020 г., предаде репортер на  Радио „Фокус“ – Пирин . Според проф. Юруков специалностите, в които студените са избрали да се обучават, ще им дадат личностно удовлетворение и перспектива за широка професионална реализация. „Утрешният ден ще бъде такъв, какъвто го направите Вие. Бъдете архитекти на собствения си живот и участвайте в позитивната промяна на нашето общество. Вярвайте в себе си. Бъдете почтени граждани и добри хора. Търсете истината и я защитавайте. Това няма да е лесно, но не се отказвайте. Не предавайте достойнството и съвестта си. Бъдете приятели на решителността, отговорността и духовността“, каза още проф. Юруков. Според него това са качества, които са присъщи на силните хора. Проф. Юруков апелира към студените да не забравят, че големите цели се постигат с работа и постоянство. Той отбеляза, че бивши възпитаници на учебното заведение заемат управленски постове, а сред настоящите студенти със сигурност има такива, които ще достигат до това ниво в бъдеще. \r\nЛивия НИНОВА", "date": "2019.09.30", "title": "Проф. д-р Борислав Юруков, ЮЗУ: Големите цели се постигат с работа и постоянство"}
{"url": "http://www.focus-news.net/news/2019/09/30/2703659/orf-edin-ot-vodeshtite-polititsi-na-sdpa-podade-ostavka.html", "text": "Томас Дрозда, един от водещите политици на Социалдемократическата партия на Австрия (СДПА) подаде оставка, предава  ORF , най-големият обществен оператор в страната. \r\n„Резултатът от изборите трябва да има последствия“, подчерта Дрозда пред журналисти във Виена, като подчерта, че с тази стъпка иска да инициира процес на реформи в СДПА.  \r\nНапускащият политик увери,, че никой не е оказвал натиск върху него за решението. Той е информирал лидера на партията Памела Ренди-Вагнер за напускането си. Дрозда обаче ще поеме мандата си в Националния съвет и ще продължи да изпълнява функциите на говорител на партията по въпроса за културата и медиите. \r\n \r\n Тереза Герова", "date": "2019.09.30", "title": "ORF: Един от водещите политици на СДПА подаде оставка"}
{"url": "http://www.focus-news.net/news/2019/09/30/2703656/afp-politsiyata-v-honkong-predupredi-che-protestite-na-natsionalniya-praznik-shte-badat-mnogo-mnogo-opasni.html", "text": "Протестите в Хонконг във вторник на Националния празник на Китай ще бъдат „много, много опасни“, предупреди местната полиция в понеделник, предава  AFP . \r\n„Според нашите анализи, очакваме ситуацията утре да е много, много опасна“, заяви суперинтендант Джон Це пред журналистите. \r\n„Заклетите протестиращи увеличават насилието си. Дълбочината и широчината на тяхното насилие и планове показват, че те все по-често прибягват до тероризма“, добави той. \r\n \r\nПревод и редакция:", "date": "2019.09.30", "title": "AFP: Полицията в Хонконг предупреди, че протестите на Националния празник ще бъдат „много, много опасни“"}
{"url": "http://www.focus-news.net/news/2019/09/30/2703661/zapochva-priemat-na-predlozheniya-za-kulturni-sabitiya-koito-da-badat-vklyucheni-v-kalendara-na-obshtina-veliko-tarnovo-za-2020-godina.html", "text": "Дирекция „Култура, туризъм и международни дейности“ започва приемането на предложения за културни събития, които да бъдат включени в Календара на културните събития на Община Велико Търново за 2020 година. Това съобщиха от пресцентъра на  Общината . \r\nПредложенията трябва да съдържат: \r\n- Организатор и партньори; \r\n- Описание на събитието: жанр в изкуството (музика, изобразително изкуство, литература, кино и др.); тематика; връзка с традиционни празници или чествания на годишнини и др.; провеждано ли е до сега във Велико Търново и кога; провеждано ли е в страната и кога, има ли сродно културно събитие/събития в страната; \r\n- Дата и място на провеждане;  \r\n- Участници/изпълнители – проектен списък/брой; \r\n- Програма - проект;  \r\n- Целева публика, прогнозен брой публика; \r\n- Техническо обезпечаване и технически план (напр. ползване на общински площи, озвучаване, осигуряване на сцена, транспорт, техническо оборудване, реклама и др.); \r\n- Финансов план на събитието и очаквано финансиране от бюджета на Община Велико Търново - проект. \r\nЗадължително е да се посочат данни по всички точки, максимално допустим обем:  две страници формат А4. \r\nПредложения се приемат до 31 октомври 2019 година на e-mail: kultura_vt@abv.bg \r\nЗа допълнителна информация: дирекция „Култура, туризъм и международни дейности“, тел. 062/619 300 - Албена Ангелова. \r\nПредложения могат да правят културни институти, читалища, НПО, творчески сдружения и гилдии, индивидуални творци, културни оператори, фирми, граждани. \r\nПостъпилите предложения ще бъдат включени в проекта за Календар на културните събития 2020, който ще бъде представен на Великотърновския общински съвет за обсъждане и вземане на решение.", "date": "2019.09.30", "title": "Започва приемът на предложения за културни събития, които да бъдат включени в календара на Община Велико Търново за 2020 година"}
{"url": "http://www.focus-news.net/news/2019/09/30/2703537/protothema-gartsiya-zoran-zaev-prikani-gartsiya-da-poeme-liderstvoto-na-balkanite.html", "text": "Изявление, направено в петък от министър-председателя на Северна Македония Зоран Заев изненада всички, коментират в редакцията на електронното издание на атинския вестник  Protothema . \r\n„Гърция трябва да поеме лидерството на Балканите“, цитира думите му изданието, като допълва аргументите на Заев за предложението му: „Гърция е най-старата държава-членка на Европейския съюз и най-старата държава-членка на НАТО“ от региона. \r\nВ интервю за IBNA Заев спомена първата си среща с гръцкия премиер Кириакос Мицотакис в кулоарите на 74-ата сесия на Общото събрание на ООН. „За мен винаги е удоволствие да се срещам с представители на приятелска страна, а Гърция е приятел на нашата страна. След подписването на Преспанското споразумение, единственото ни намерение е да изградим приятелство, да преминем към просперитет на двете страни. Обсъдихме изпълнението на договора, който е много важен и за двете страни... Ние трябва да изпълним задължения, някои от тях бяха изпълнени по-рано, отколкото беше необходимо, за да подготвим гражданите си и да покажем на гражданите на Гърция нашето искрено приятелство“. \r\n \r\n Тереза Герова", "date": "2019.09.30", "title": "Protothema (Гърция): Зоран Заев прикани Гърция „да поеме лидерството на Балканите“"}
{"url": "http://www.focus-news.net/news/2019/09/30/2703662/alsat-m-makedoniya-promenen-e-rezhimat-na-dvizhenie-po-patya-kriva-palanka-granichno-preminavane-s-balgariya-za-dva-dni.html", "text": "Режимът на движение по магистралата А2 Крива Паланка – Гранично преминаване с България ще бъде променен от понеделник, предава скопският телевизионен канал  „Алсат – М“ , като се позовава на АМСМ. \r\nПромяната на режима на движение се дължи на изграждането на индукционни контури в тази част на магистралата за два дни. \r\n \r\nПревод и редакция:", "date": "2019.09.30", "title": "„Алсат – М“ (Македония): Променен е режимът на движение по пътя Крива Паланка - Гранично преминаване с България за два дни"}
{"url": "http://www.focus-news.net/news/2019/09/30/2703663/starshi-komisar-rumen-ganev-obmislya-se-mobilno-prilozhenie-za-protivodeystvie-na-koruptsiyata-po-granitsite.html", "text": "Обмисля се мобилно приложение за противодействие на корупцията по границите. Това каза пред журналисти в Кюстендил старши комисар Румен Ганев, директор на Дирекция „Вътрешна сигурност“ в МВР, предаде репортер на  Радио „Фокус” – Кюстендил . Приложението ще дава възможност на всеки, преминаващ през границата, ако стане обект на някакво действие, което е незаконно, да изпрати сигнал до съответния орган. „Това е модерна форма. Светът вече е съвсем различен, работим в друга информационна среда и ние трябва да сме адекватни към тези предизвикателства”, каза Румен Ганев. По думите му стремежът е до края на следващата година мобилното приложение да заработи. Целта е след няколко години да има и единно мобилно приложение на Балканите за противодействие на корупцията. На ГКПП „Гюешево” се провежда анкетиране на преминаващите. Това е петата поред инициатива по международния проект „Остани чист, кажи НЕ на корупцията“, в който участва Дирекция „Вътрешна сигурност“ към Министерството на вътрешните работи. Целта е да се повиши  информираността и доверието на гражданите в дейността на полицията и държавната администрация. Партньори по проекта са петте балкански служби за противодействие на корупцията – България, Северна Македония, Сърбия, Румъния и Гърция. „Втората част от проекта е среща на контролно-пропускателните пунктове с граждани, анкетиране на преминаващите граждани. На база на тези анкети ще бъде извършен анализ”, каза Румен Ганев. По думите му Община Кюстендил оказва подкрепа за проекта. Поставен е билборд, а следващата година ще се организира среща с млади хора от Кюстендил. „Тази група от млади хора е изключително важна по линия на превенцията на корупцията”, каза Румен Ганев. На тези срещи ще присъстват и представители на Северна Македония. \r\nВенцеслав ИЛЧЕВ", "date": "2019.09.30", "title": "Старши комисар Румен Ганев: Обмисля се мобилно приложение за противодействие на корупцията по границите"}
{"url": "http://www.focus-news.net/news/2019/09/30/2703665/1205-chlenove-na-156-sektsionni-izbiratelni-komisii-sa-naznacheni-s-reshenie-na-oik-v-obshtina-kardzhali.html", "text": "1205 членове на 156 секционни избирателни комисии са назначени с решение на ОИК в общината. Това съобщиха от Общинска избирателна комисия - Кърджали, предаде кореспондент на  Радио „Фокус“ . В града СИК са общо 65 на брой, като 21 от тях са разположени само в училище „П. Р. Славейков“ в кв. „Възрожденци“, а всички останали са в другите общински училища. В селата от общината СИК са 91 в общо в 91 села.  \r\n Дарина ДЕЕНИЧИНА", "date": "2019.09.30", "title": "1205 членове на 156 секционни избирателни комисии са назначени с решение на ОИК в община Кърджали"}
{"url": "http://www.focus-news.net/news/2019/09/30/2703670/evakuirat-se-patnitsi-ot-terminal-1-na-letishte-sofiya.html", "text": "Евакуират се пътници от Терминал 1 на летище „София“. Това потвърдиха за  Агенция „Фокус“  от пресцентъра на летището.  \r\n \r\nОчаквайте подробности!", "date": "2019.09.30", "title": "Евакуират се пътници от Терминал 1 на летище „София“"}
{"url": "http://www.focus-news.net/news/2019/09/30/2703664/prezidentat-rumen-radev-postavih-na-masata-vaprosa-za-air-policing-na-vazdushnoto-prostranstvo-na-republika-severna-makedoniya.html", "text": "На днешната среща поставих на масата въпроса за air policing на въздушното пространство на Република Северна Македония. Това каза президентът Румен Радев в изявление след провелата се консултативна среща на тема „Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Македония за присъединяване към ЕС“, предаде репортер на  Агенция „Фокус“ . „Има също така принципно съгласие, че българското правителство ще използва всички лостове в рамките на НАТО така, че да поеме своята част от отговорността и да се включи в носенето на такова дежурство на ротационен принцип. За това нещо имаме и средства, и възможности. Това ще покаже още веднъж конструктивната и отговорна роля на Република България в регионален и съюзнически план“, добави още президентът.  \r\nТеодора ПАВЛОВА", "date": "2019.09.30", "title": "Президентът Румен Радев: Поставих на масата въпроса за air policing на въздушното пространство на Република Северна Македония"}
{"url": "http://www.focus-news.net/news/2019/09/30/2703666/reuters-svetovnite-lideri-se-sabraha-v-parizh-za-pogrebenieto-na-zhak-shirak.html", "text": "Около 30 чуждстранни лидери, включително руският Владимир Путин, се събраха в понеделник в Париж за погребението на бившия президент на Франция Жак Ширак, който почина на 86-годишна възраст миналата седмица, съобщава  Reuters . \r\nШирак бе обичан от мнозина французи за това, че отстояваше ролята на страната като световен играч и за това, че се противопостави на инвазията в Ирак през 2003-та година, а присъдата след напускането му от длъжност за злоупотреба с публични средства не накърни сериозно имиджа му. \r\nШирак ще бъде изпратен с военни почести край Хотела на инвалидите в центъра на Париж, където ще му бъде отдадена последна почит, преди ковчегът да бъде пренесен с шествие до църквата Сен Сюлпис. \r\nТам гостуващите държавни глави и премиери ще се присъединят към френските сановници за погребална церемония. По-късно, президентът на Франция Еманюел макрон ще приеме на обяд гостуващите лидери в Елисейския дворец. \r\nДруги лидери, присъстващи на церемонията, са германският президент Франк-Валтер Щайнмайер, ливанският премиер Саад ал Харири и председателят на Европейската комисия Жан-Клод Юнкер, съобщават от френското президентство. \r\nШирак трябва да бъде погребан на гробището Монпарнас в Париж, в гроб съседен на този на  дъщеря му Лоранс, която почина през 2016 г. \r\nПрез уикенда хиляди се наредиха на опашка пред Хотела на инвалидите, за да отдадат почит на Ширак. Ковчегът му беше на показ, драпиран във френското знаме и пред голяма снимка на усмихнат Ширак. \r\nБившият френски президент „беше някой, който имаше различна идея за своята роля, за олята на Франция в международната общност, която успяваше да покаже в трудни ситуации“, отбеляза гражданинът на френската столица Рему Исойн, който беше на опашката. \r\nТълпи се събраха и в кметството на Париж, където Ширак служи 18 години като кмет. „Сърцето ми е тежко“, каза Ан Фирмин, която гледаше снимка на Ширак в разгара на политическата му сила. „За мен това е цялата ми младост.“ \r\n \r\nПревод и редакция:", "date": "2019.09.30", "title": "Reuters: Световните лидери се събраха в Париж за погребението на Жак Ширак"}
{"url": "http://www.focus-news.net/news/2019/09/30/2703668/nsi-prez-yuli-2019-g-spryamo-yuni-2019-g-narastva-proizvodstvoto-na-tvardi-goriva-s-349.html", "text": "През юли 2019 г. спрямо юни 2019 г. нараства производството на твърди горива с 34.9%. Това сочи  статистика на Националния статистически институт (НСИ) . \r\nПрез юли 2019 г. спрямо юни 2019 г. нараства производството на: \r\n- твърди горива - с 34.9% до 1 910 хил. т; \r\n- пропан-бутанови смеси - с 20.0% до 12 хил. т;  \r\n- безоловен бензин - с 3.9% до 161 хил. т;  \r\n- електроенергия - с 16.6% до 3 562 ГВтч.  \r\nНамалява производството на: \r\n- дизелово гориво - с 4.3% до 270 хил. тона.  \r\nПроизводството на природен газ остава без изменение. \r\nПрез юли 2019 г. спрямо същия месец на предходната година нараства производството на: \r\n- пропан-бутанови смеси - с 20.0%; \r\n- дизелово гориво - със 7.1%.  \r\nНамалява производството на: \r\n- твърди горива - с 10.7%; \r\n- безоловен бензин - с 12.5%; \r\n- електроенергия - с 5.6%.  \r\nПрез юли 2019 г. спрямо юни 2019 г. нарастват доставките на: \r\n- твърди горива - с 34.1% до 2 006 хил. т; \r\n- безоловен бензин - с 18.2% до 52 хил. т;  \r\n- дизелово гориво - с 19.3% до 216 хил. т; \r\n- природен газ - с 4.0% до 183 млн. м3; \r\n- електроенергия - с 6.2% до 2 677 ГВтч.   \r\nНамаляват доставките на: \r\nпропан-бутанови смеси - с 6.3% до 45 хил. т. \r\n- През юли 2019 г. спрямо същия месец на предходната година нарастват доставките на:  \r\n- пропан-бутанови смеси - с 18.4%;  \r\n- безоловен бензин - с 15.6%;  \r\n- дизелово гориво - с 0.9%; \r\n- природен газ - с 8.9%;   \r\n- електроенергия - с 5.7%.  \r\nНамаляват доставките на: \r\n- твърди горива - с 11.0%.", "date": "2019.09.30", "title": "НСИ: През юли 2019 г. спрямо юни 2019 г. нараства производството на твърди горива с 34.9%"}
{"url": "http://www.focus-news.net/news/2019/09/30/2703672/rayonna-prokuratura-yambol-vnese-iskane-za-postoyanen-arest-na-dvama-dushi-obvineni-v-prinuzhdavane-na-mazh-da-im-prehvarli-sobstvenostta-varhu-apartament.html", "text": "Районна прокуратура – Ямбол внесе искане за постоянен арест на двама души, обвинени в принуждаване на мъж да им прехвърли собствеността върху апартамент. Това съобщиха от пресцентъра на  Апелативна прокуратура - Бургас . Единият от обвиняемите е осъден да изтърпи наказание 10 години „лишаване от свобода“ за извършено от него убийство през 2009 г., но е бил условно предсрочно освободен от съда,  след като е изтърпял 6 години от наказанието си. \r\n Районна прокуратура – Ямбол внесе в съда искане за налагане на мярка за неотклонение „задържане под стража“ спрямо Михаил С. (на 24 год.) от гр.Сливен и Иван Я. (на 28 год.) от гр. Ямбол. Те са обвинени за това, че за времето от 22.30 часа на 25 септември 2019 г. до 02.30 часа на 26 септември 2019 г. в гр. Ямбол, в частен дом, находящ се на ул. „Св. св. Кирил и Методий“, действайки в съучастие като съизвършители, с цел да принудят С.П. да се разпореди с вещ или със свое право – да прехвърли собственост на жилище, го заплашили с насилие или друго противозаконно действие с тежки последици за него, като деянието е придружено с причиняване на лека телесна повреда и е извършено от две или повече лица. \r\nПодробности по случая разкриха пред медиите г-н Дойчин Дойчев – Адм. ръководител на Окръжна прокуратура – Ямбол, г-жа Мина Грънчарова – Адм. ръководител на Районна прокуратура – Ямбол, комисар Евгени Христов – Зам. директор на ОД на МВР – Ямбол и комисар Ваня Щерева – Началник отдел „Разследване“ при ОД на МВР – Ямбол.  \r\nКомисар Христов съобщи, че полицията е била известена за престъплението от пострадалия, който сам е отишъл в Районното управление в сутрешните часове на 26 септември 2019 г. Той е съобщил на органите на реда, че предната вечер в дома му са нахлули двама души, които са упражнили насилие върху него, нанасяйки му удари и връзвайки го за леглото. Пострадалият е бил и заплашван, като целта на извършителите е била да го принудят да прехвърли на тях собствеността на апартамент, който е наследил. За да осъществят принудата, Михаил С. и Иван Я. са използвали телескопична палка, нож и газов пистолет. По думите на пострадалия обвиняемите са го вързали за леглото, взели са му телефона и са го заключили в стаята, казвайки му, че ще се върнат на сутринта около 10.00 ч., за да го вземат и да го заведат при нотариус, пред който да бъде извършено прехвърлянето на собствеността. Пострадалият е успял да се отвърже сам и да сигнализира полицията. \r\nКомисар Христов добави, че полицейските служители незабавно са започнали издирвателни действия и в рамките на само около 90 мин. извършителите са задържани. По думите му са открити и оръжията, с които пострадалият е бил принуждаван, както и ключовете на неговият дом. Комисар Христов каза още, че само фактът, че пострадалият е изпълнявал повелите на обвиняемите, го е спасило от по-тежка участ. Той добави, че пострадалият е бил небрежен в контактите си с непознати лица, познавал е единия от обвиняемите, което е довело и до неговото набелязване като жертва. \r\nПрокурор Грънчарова посочи, че на двамата извършители незабавно са били повдигнати обвинения, задържани са били за 72 часа и вече е внесено в съда искане за налагане на мярка „задържане под стража“. Тя каза, че експертизата за състоянието на пострадалия ще определи наказуемостта на извършеното престъпно деяние. Ако телесните увреждания бъдат квалифицирани, като лека телесна повреда наказанието е от 2 до 8 години „лишаване от свобода“, а при средна телесна повреда е от 5 до 15 години „лишаване от свобода“. По думите й към този момент обвиняемите се възползват от правото си и не дават обяснения. \r\nПрокурор Дойчев акцентира върху личността на единия от обвиняемите Иван Я. Той е осъждан за извършено убийство на момче през 2009 г. Съдът е постановил наказание от 10 години „лишаване от свобода“, като е съобразил решението си с възрастта на Иван Я., който към онзи момент е бил непълнолетен. След изтърпяване на 6 години от наказанието му и настъпила хипотеза за условно предсрочно освобождаване, същият е освободен с решение на Окръжен съд – Ямбол. \r\nПрокурор Дойчев добави, че е очевидно, че по отношение на Иван Я. не е настъпило превъзпитание и не е постигната целта при постановяване на наказанието му за извършеното убийство през 2009 г. \r\nПрокурор Дойчев посочи също така, че настоящото престъпно деяние е извършено след предварителен сговор, при който водещ е бил именно обв. Иван Я. Мотивът и начинът на извършване на престъпното деяние също е идентичен с това през 2009 г. \r\nПо-късно днес Районен съд – Ямбол наложи на Михаил С. и Иван Я. мярка за неотклонение „задържане под стража“.  \r\nОпределението може да бъде обжалвано пред Окръжен съд – Ямбол.", "date": "2019.09.30", "title": "Районна прокуратура – Ямбол внесе искане за постоянен арест на двама души, обвинени в принуждаване на мъж да им прехвърли собствеността върху апартамент"}
{"url": "http://www.focus-news.net/news/2019/09/30/2703676/mestni-izbori-2019-izticha-srokat-za-podavane-na-spisatsi-na-rezervni-chlenove-na-sik.html", "text": "Днес изтича срокът, в който всички парламентарно-представени партии и коалиции следва да подадат списък на резервни членове на СИК, които ще бъдат утвърдени с решение на ОИК. Това съобщи за  Радио „Фокус“ – Пазарджик  председателят на ОИК - Пазарджик Георги Добрев. Той уточни, че замените на ръководния състав и членове на СИК ще бъдат извършвани единствено от тези списъци.  \r\n„ОИК - Пазарджик напомня, че крайният срок за вписване на избирател в избирателен списък по настоящ адрес е 12 октомври 2019 г. Тогава изтича и крайният срок за заявяване на желание за гласуване с подвижна избирателна кутия, а за отстраняване на непълноти и грешки в избирателния списък, крайният срок е 19 октомври 2019 г.“, уточни Добрев. \r\nВаня НИКОЛОВА", "date": "2019.09.30", "title": "Местни избори 2019: Изтича срокът за подаване на списъци на резервни членове на СИК"}
{"url": "http://www.focus-news.net/news/2019/09/30/2703673/pregled-na-mezhdunarodnite-novini-do-1300-chasa-agentsiya-fokus.html", "text": "Предсрочните парламентарни избори в Австрия приключиха. Предварителните резултати показват, че Австрийската народна партия (АНП) на Себастиан Курц печели гласуването с внушителните 37,7%, Социалдемократическата партия на Австрия (СДПА) е втора сила с 21,7%. „Партията на свободата на Австрия“ падна до 16,1%, „Зелени“ събраха 14%, НЕОС -7,8%. В първия ден след гласуването за политическите сили в страната предстоят първи консултации за съставяне на новото правителство във Виена, съобщава австрийският национален ежедневник  Der Standard . \r\nПартийните комитети на СДПА, НЕОС и други по-малки партии се срещат , Neos и Now ще събират за обсъждане на стратегия. Представители на АНП, „Партията на свободата на Австрия“ и „Зелени“ започват консултациите във вторник.  \r\nОтделни, вътрешнопартийни срещи ще проведат почти всички участвали в предсрочния вот с цел обсъждане на стратегии за влизане в бъдещия парламент на Австрия. СДПА предстои да направи анализ на най-лошия резултат на избори в историята на социалдемокрацията в Австрия. \r\n*** \r\n \r\n  От понеделник следобед до 8 октомври членовете на Европейския парламент ще изслушат кандидатите за новия състав на Комисията. Целият процес ще продължи 75 часа в продължение на шест (не последователни) дни, като депутатите ще зададат най-малко 25 въпроса на изслушване, поясняват от европейската редакция на  Politico . \r\nПарламентът не само може да задава въпроси, преди кандидатите да встъпят в длъжност, но също така може да кажат „не“ на отделните комисари и дори на целия екип. \r\nСлед като през юли избраха Урсула фон дер Лийен за председател на Комисията, членовете на ЕП ще „проверят компетенциите и способностите“ на предложените от нея за комисари, „за да изпълнят програмата, с която се ангажира“, съгласно правилата на органа. \r\nВсички кандидати вече са попълнили и върнали въпросник, обхващащ всякакви теми - от финансови интереси до конкретни политически въпроси. \r\nПроцесът започва в 14:30 часа местно време (15:30 часа българско време) в понеделник и ще завърши с трите най-високо класирани от екипа на Фон дер Лайен – номинираните за вицепредседатели на ЕК Маргрет Вестагер, Франс Тимерманс и Валдис Домбровскис. \r\nВсеки кандидат за член на Комисията ще направи 15-минутно встъпително изявление и след това ще отговори на 25 въпроса, както и последващи въпроси от евродепутати, в случай че има такива. В края на сесията кандидатът ще разполага с пет минути, за да направи кратки заключителни бележки. \r\nСлед като приключи изслушването, водещите депутати от всяка от комисиите, участващи в изслушванията, ще гласуват за кандидата. Необходимо е мнозинство от две трети. Решението им се изпраща чрез писмо в рамките на 24 часа след даване на оценката. Ако кандидатът не успее да получи мнозинството от две трети, членовете на ЕП ще му изпратят допълнителни писмени въпроси. Ако комисията все още не е удовлетворена се допуска организирането на ново изслушване. В случай че и то не завърши с одобрение, тогава ще бъде проведено ново гласуване за номинирания, този път с обикновено мнозинство. \r\n*** \r\n \r\n Около 30 чуждстранни лидери, включително руският Владимир Путин, се събраха в понеделник в Париж за погребението на бившия президент на Франция Жак Ширак, който почина на 86-годишна възраст миналата седмица, съобщава  Reuters . \r\nШирак бе обичан от мнозина французи за това, че отстояваше ролята на страната като световен играч и за това, че се противопостави на инвазията в Ирак през 2003-та година, а присъдата след напускането му от длъжност за злоупотреба с публични средства не накърни сериозно имиджа му. \r\nШирак ще бъде изпратен с военни почести край Хотела на инвалидите в центъра на Париж, където ще му бъде отдадена последна почит, преди ковчегът да бъде пренесен с шествие до църквата Сен Сюлпис. \r\nТам гостуващите държавни глави и премиери ще се присъединят към френските сановници за погребална церемония. По-късно, президентът на Франция Еманюел макрон ще приеме на обяд гостуващите лидери в Елисейския дворец. \r\nДруги лидери, присъстващи на церемонията, са германският президент Франк-Валтер Щайнмайер, ливанският премиер Саад ал Харири и председателят на Европейската комисия Жан-Клод Юнкер, съобщават от френското президентство. \r\nШирак трябва да бъде погребан на гробището Монпарнас в Париж, в гроб съседен на този на  дъщеря му Лоранс, която почина през 2016 г. \r\nПрез уикенда хиляди се наредиха на опашка пред Хотела на инвалидите, за да отдадат почит на Ширак. Ковчегът му беше на показ, драпиран във френското знаме и пред голяма снимка на усмихнат Ширак. \r\nБившият френски президент „беше някой, който имаше различна идея за своята роля, за олята на Франция в международната общност, която успяваше да покаже в трудни ситуации“, отбеляза гражданинът на френската столица Рему Исойн, който беше на опашката. \r\nТълпи се събраха и в кметството на Париж, където Ширак служи 18 години като кмет. „Сърцето ми е тежко“, каза Ан Фирмин, която гледаше снимка на Ширак в разгара на политическата му сила. „За мен това е цялата ми младост.“ \r\n*** \r\n \r\n  Българо-македонската и Македонско-българската стопански камари изразяват сериозната си загриженост от все по-голямото политизиране на фактите от общата балканска история, предава скопското електронно издание  „Експрес“ . \r\nВ писмото на стопанските камари се казва, че вместо подписването на Договора за приятелство между двете страни и организирането на икономически форум в Скопие, на който беше представена „пътна карта“ за сътрудничество при формирането на благоприятен бизнес климат, наречен Бяла Книга, да доведе до активизация, статистиката показва, че икономическото сътрудничество бележи влошаване. \r\n„Очакваме повече прагматизъм и държавническа мисъл при определянето на важните цели за двете балкански страни. Ние очакваме конкретна подкрепа за създаването на условия за икономическо, техническо и културно сътрудничество, за по-дълбока интеграция в общото европейско семейство“, се казва в съвместното писмо на предприемачите до президентите на двете държави. \r\nБизнесмените смятат, че концентрирането на вниманието на обществеността върху работата на Мултидисциплинарната експертна комисия по исторически и образователни въпроси и фокусиране върху споровете, които произтичат от вековното разделение задълбочават и отдалечават премахването на границата между много семейства в двете страни. \r\n„Смятаме, че много по-важно от това да гледаме в миналото е да погледнем в бъдещето. Решения за свързаност – транспортна, енергийна и комуникационна. Съвместни регионални проекти, които ще дадат възможност на хората от двете страни на границата да приемат по-различен прочит на историята“, гласи съвместното писмо до президентите Румен Радев и Стево Пендаровски. \r\n*** \r\n \r\n  На фона на последното увеличение на притока на бежанци към островите в източната част на Егейско море, гръцката брегова охрана изпрати ново искане – второто в рамките на три седмици – за помощ до Фронтекс, Европейската агенция за гранична и брегова охрана, съобщава електронното издание на вестник  Kathimerini , като се позовава на свои източници. \r\nПо-конкретно, Гърция поиска Фронтекс да предостави най-модерно оборудване за наблюдение - главно радари и термични камери. \r\nМеждувременно гръцката брегова охрана е разположила над 50 кораба и 1300 офицери в Беломорието като част от оперативен план на министерството на корабоплаването, който влезе в сила миналата седмица. \r\nОсвен това, говорейки с Kathimerini при условие за анонимност, висш държавен служител разкри, че държавите-членки на Европейския съюз също са разположили 21 кораба, както и въздушни и сухопътни системи за наблюдение в Източно Егейско море. \r\nСред тях е произведен в Израел дрон на Европейската агенция за морска безопасност (EMSA). \r\nМеждувременно Kathimerini разбира, че началникът на гръцката брегова охрана Стаматис Раптис ще замине за Анкара в сряда за разговори с турския си колега. Преди срещата служителите на бреговата охрана се свързаха с гръцкото външно министерство. \r\nСпоред служители на министерството на корабоплаването сътрудничеството с Турция е на адекватно ниво и това е довело до пресичане на значителен брой недокументирани мигранти, преди да напуснат турското крайбрежие, отправяйки се към Гърция. \r\n„Ежедневно турската брегова охрана пресича или обездвижва между пет и седем лодки с бежанци и мигранти в своите териториални води“, съобщи източник на Kathimerini. \r\nВъпреки това, гръцката брегова охрана реагира средно на 30 инциденти на ден, което означава спасяването на 400 до 500 мигранти. \r\n***", "date": "2019.09.30", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/09/30/2703674/mestni-izbori-2019-ivan-mihaylov-abv-shte-rabotim-za-podobryavaneto-na-infrastrukturata-i-privlichaneto-na-investitori-za-dalgosrochno-razvitie-na-turisticheskiya-biznes-v-pavel-banya.html", "text": "Ще работим за дългосрочно развитие на туристическия бизнес в Павел баня. Това заяви по време на среща с граждани и ръководството на АБВ  Иван Михайлов - кандидат за кмет на Павел баня, чиято номинация  за градоначалник бе издигната от МК БСП ЗА БЪЛГАРИЯ (АБВ - БСП ЗА БЪЛГАРИЯ), съобщиха от пресцентъра на  АБВ . \"Нужно е подобряване на пътната инфраструктура, осигуряване на екологична среда, привличането на инвеститори за дългосрочно развитие на туристическия бизнес, на база природните дадености в нашия курортен град. Ще създадем условия за разкриването на нови работни места, което ще ни помогне да преодолеем демографската криза и обезлюдяването на региона“, посочи Михайлов.  \r\nДумите му допълни председателят на АБВ Румен Петков. “Важното е да работим за осъществяване на всички наши идеи.   Предложенията на АБВ са работещи и то в полза на обществото. На хората, чието мнение масово не се зачита в момента, въпреки че те са основата, гръбнака на тази община и на всички общини в България. Давам пример с идеята на АБВ за безплатни детски градини и ясли,  която вече  е изпълнена в две общини - Раднево и Стрелча. Тя може да бъде реализирана на ниво местно самоуправление в много от населените места на България. Важното е да има воля за такива добри решения.  Поздравявам всички в тази зала за решението да участват в тези избори. Силно и отговорно решение. Всички тук могат и знаят как да водят битка за бъдещето на Павел баня“.", "date": "2019.09.30", "title": "Местни избори 2019: Иван Михайлов, АБВ: Ще работим за  подобряването на инфраструктурата и привличането на инвеститори за дългосрочно развитие на туристическия бизнес в Павел баня"}
{"url": "http://www.focus-news.net/news/2019/09/30/2703669/tass-ukraintsi-prizovaha-zelenski-da-publikuva-stenogrami-ot-razgovorite-si-s-putin.html", "text": "Петиция с молба към президента на Украйна Владимир Зеленски да публикува стенограми от телефонните си разговори с руския лидер Владимир Путин се появи на уебсайта на държавния глава, предава  ТАСС . \r\n„Предвид дипломатическия скандал, свързан с телефонния разговор с президента на САЩ Тръмп и съдържанието на тези разговори, конкретно „заиграването“ с Тръмп, съгласуването на позициите по някои наказателни дела, критиката към лидерите на ЕС и бившия посланик на САЩ, искаме да се обнародват стенограмите от всичките телефонни разговори между президента на Украйна Зеленски и президента на Русия Путин“, се казва в документа. \r\nЕлектронната петиция е създадена на 28 септември и към момента е набрала 57 гласа. За да е възможно разглеждането й от президента, тя трябва да набере 25 хиляди подписа за 90 дни. \r\nТвърденията, че Тръмп е оказал натиск върху Зеленски в телефонен разговор през юли, за да накара Киев да помогне косвено на ръководителя на администрацията на Вашингтон за втори мандат през 2020 г., предизвика скандал във Вашингтон. Предполага се, че американският лидер упражнява натиск върху украинския си колега, като се стреми да започне разследване на действията на сина на бившия вицепрезидент на САЩ Джоузеф Байдън в Украйна в замяна на финансова и военна помощ от Вашингтон за Киев. \r\nВъв вторник Камарата на представителите на Конгреса на САЩ, контролирана от Демократическата партия, обяви въз основа на подобни подозрения, че е започнала процедура по импийчмънт срещу републиканеца Тръмп. Демократът Байдън сега е най-вероятният конкурент на Тръмп на предстоящите избори в САЩ през следващата година. Белият дом разкри в сряда стенограма от разговора през юли между лидерите на двете страни. Оказа се, че Тръмп не е искал от Зеленски да започне разследване срещу Хънтър Байдън в замяна на финансова и военна помощ от САЩ към Украйна. \r\n \r\nПревод и редакция:", "date": "2019.09.30", "title": "ТАСС: Украинци призоваха Зеленски да публикува стенограми от разговорите си с Путин"}
{"url": "http://www.focus-news.net/news/2019/09/30/2703675/zadeystvana-protivopozharna-alarma-e-prichinata-za-evakuatsiyata-na-letishte-sofiya.html", "text": "Задействана противопожарна аларма е причината за евакуацията на летище „София“. Това съобщиха за  Агенция „Фокус“  от пресцентъра на  летище „София“ . В 12.30 часа се е включила алармата за пожароизвестяване на Терминал 1 и са били евакуирани пътниците. При оглед не е установен пожар. Летището продължава своята работа нормално.", "date": "2019.09.30", "title": "Задействана противопожарна аларма е причината за евакуацията на летище „София“"}
{"url": "http://www.focus-news.net/news/2019/09/30/2703677/mestni-izbori-2019-otpechatvat-po-320-000-byuletini-za-izborite-za-kmet-i-obshtinski-savetnitsi-vav-varna.html", "text": "По 320 000 бюлетини ще бъдат отпечатани за предстоящите избори за кмет и общински съветници във Варна. Тиражът на книжата за вота беше одобрен по време на последното заседание на Общинската избирателна комисия в града, предаде репортер на  Радио „Фокус“ – Варна . В общата бройка на бюлетините е включен  и 10-процентен резерв. За предстоящия вот на 27-ми октомври за избор на кмет на Район „Одесос“ ще бъдат отпечатани 74 500 бюлетини. За останалите райони бюлетините ще са съответно: за „Приморски“ – 92 500 броя, за „Младост“ – 78 000 броя, за „Владислав Варненчик“ – 42 500 броя и за „Аспарухово“ – 24 500 броя. За гласуването в селата Тополи, Казашко, Каменар, Звездица и Константиново, до Варна ще бъдат транспортирани съответно по 3000, 500, 2000, 1000 и 1500 бюлетини. \r\n \r\nДиана СТОЕВА", "date": "2019.09.30", "title": "Местни избори 2019: Отпечатват по 320 000 бюлетини за изборите за кмет и общински съветници във Варна"}
{"url": "http://www.focus-news.net/news/2019/09/30/2703680/nimh-mesets-oktomvri-shte-zapochne-sas-slanchevo-i-toplo-vreme-preobladavashtite-maksimalni-temperaturi-shte-sa-nad-25.html", "text": "Месец октомври ще започне със слънчево и топло време, преобладаващите максимални температури ще са над 25˚. Това съобщиха за  Агенция „Фокус”  от  Националния институт по метеорология и хидрология (НИМХ) . Тази година през октомври се очаква средната месечна температура да бъде около и над нормата, която в равнините е между 11˚ и 15˚, по високите полета - между 8˚ и 11˚, в планинските райони - от 4˚ до 8˚. \r\nМесечната сума на валежите ще бъде около нормата, която за по-голямата част от страната е между 40 и 60 л/кв. м, в югоизточните райони - между 60 и 90 л/кв. м, а в планините - от 80 до 100 л/кв. м. \r\nНай-високите температури през октомври ще бъдат между 26° и 31°, а най-ниските - между минус 1° и 4°.  \r\nМесецът ще започне със слънчево и топло време, преобладаващите максимални температури ще са над 25˚, на 2 октомври на отделни места ще достигат до 30˚ - 31˚. Около 3 – 4 октомври ще премине атмосферно смущение. На места ще има валежи от дъжд, последвани от чувствително понижение на температурите. След краткотрайно подобрение на времето в средата на десетдневието, към 8 - 9 октомври отново ще има условия за превалявания, а след това – относително захлаждане. \r\nПрез второто десетдневие температурите ще бъдат вече близки до нормалните. Облачността ще е разкъсана, с повече слънце в часовете около и след обяд. Условия за превалявания има през периода 12 - 14 октомври и към края на десетдневието.  \r\nПрез третото десетдневие повече спокойни и сравнително топли дни ще има през първата част от периода, но вече с характерните инверсии и ниска облачност в сутрешните часове. Около средата на десетдневието и до края на месеца времето ще е променливо с условия за валежи. Температурите постепенно ще се понижават, но като цяло за периода средноденонощните ще останат близки до обичайните.", "date": "2019.09.30", "title": "НИМХ: Месец октомври ще започне със слънчево и топло време, преобладаващите максимални температури ще са над 25˚"}
{"url": "http://www.focus-news.net/news/2019/09/30/2703671/afp-evrodeputatite-othvarliha-kandidatite-na-ungariya-i-rumaniya-za-novata-ek.html", "text": "Европейските депутати отхвърлиха кандидатите на Унгария и Румъния за членове на новата Европейска комисия начело с Урсула фон дер Лайен, съобщава  AFP . \r\nЕвродепутатите, които проверяват кандидатите за новата Комисия, обявиха в понеделник, че двама от 26-те предложени са „негодни“ да встъпят в длъжност, като потвърдиха откритието, че при тях има „конфликт на интереси“. \r\nКандидатите на Унгария и Румъния Ласло Трочани (ресор „Съседство и разширяване“) и Рована Плумб (ресор „Транспорт“) бяха дисквалифицирани от комисията по юридически въпроси на Европейския парламент точно преди изслушванията в събранието за целия екип, заяви членовете на комисията Тимо Волкен и Манон Обри. \r\n \r\nПревод и редакция:", "date": "2019.09.30", "title": "AFP: Евродепутатите отхвърлиха кандидатите на Унгария и Румъния за новата ЕК"}
{"url": "http://www.focus-news.net/news/2019/09/30/2703678/d-r-bilyana-karadakova-rim-blagoevgrad-gen-konstantin-zhostov-e-edna-ot-golemite-figuri-v-balgarskata-istoriya.html", "text": "Генерал-майор Константин Жостов е важна фигура, свързана с историята на България. Това каза за  Радио „Фокус“ – Пирин  д-р Биляна Карадакова, историк и уредник в Регионален исторически музей – Благоевград, по повод 152-годишнина от рождението на генерал-майор Жостов. Тя припомни, че генералът е роден през 1867 година в село Гайтаниново. Умира на 31 август 1916 година в разгара на приготовленията за откриването на Добруджанския фронт, когато се очаква Румъния да се включи на страната на Антантата.  \r\nД-р Карадакова допълни, че генерал-майор Жостов е една от големите фигури в българската история. Според нея въпреки това, за личността му не се знае много. Д-р Карадакова посочи, че негов баща е Андон Жостов. Освен това има двама братя – Димитър и Спас Жостови, за които също се знае много малко. „Димитър Жостов е бил в една чета с Яне Сандански. Неговото име се свързва с освобождението на Пиринския край след решението на Берлинския конгрес. Спас Жостов също е бил военен, участвал е в освободителното движение на Македония, като загива на 16 април 1925 година по време на атентата в църквата „Св. Неделя“, допълни Карадакова. Тя подчерта, че в Регионален исторически музей – Благоевград се намира личният фонд на генерал-майор Константин Жостов. За самият генерал-майор Жостов д-р Карадакова подчерта, че той е бил изключително високо ерудирана личност, което си личи и от личния му архив. \r\nЛивия НИНОВА", "date": "2019.09.30", "title": "Д-р Биляна Карадакова, РИМ – Благоевград: Ген. Константин Жостов е една от големите фигури в българската история"}
{"url": "http://www.focus-news.net/news/2019/09/30/2703667/politico-kak-shte-protichat-izslushvaniyata-v-ep-na-nominiranite-za-komisiyatai.html", "text": "От понеделник следобед до 8 октомври членовете на Европейския парламент ще изслушат кандидатите за новия състав на Комисията. Целият процес ще продължи 75 часа в продължение на шест (не последователни) дни, като депутатите ще зададат най-малко 25 въпроса на изслушване, поясняват от европейската редакция на  Politico . \r\nПарламентът не само може да задава въпроси, преди кандидатите да встъпят в длъжност, но също така може да кажат „не“ на отделните комисари и дори на целия екип. \r\nСлед като през юли избраха Урсула фон дер Лийен за председател на Комисията, членовете на ЕП ще „проверят компетенциите и способностите“ на предложените от нея за комисари, „за да изпълнят програмата, с която се ангажира“, съгласно правилата на органа. \r\nВсички кандидати вече са попълнили и върнали въпросник, обхващащ всякакви теми - от финансови интереси до конкретни политически въпроси. \r\nПроцесът започва в 14:30 часа местно време (15:30 часа българско време) в понеделник и ще завърши с трите най-високо класирани от екипа на Фон дер Лайен – номинираните за вицепредседатели на ЕК Маргрет Вестагер, Франс Тимерманс и Валдис Домбровскис. \r\nВсеки кандидат за член на Комисията ще направи 15-минутно встъпително изявление и след това ще отговори на 25 въпроса, както и последващи въпроси от евродепутати, в случай че има такива. В края на сесията кандидатът ще разполага с пет минути, за да направи кратки заключителни бележки. \r\nСлед като приключи изслушването, водещите депутати от всяка от комисиите, участващи в изслушванията, ще гласуват за кандидата. Необходимо е мнозинство от две трети. Решението им се изпраща чрез писмо в рамките на 24 часа след даване на оценката. Ако кандидатът не успее да получи мнозинството от две трети, членовете на ЕП ще му изпратят допълнителни писмени въпроси. Ако комисията все още не е удовлетворена се допуска организирането на ново изслушване. В случай че и то не завърши с одобрение, тогава ще бъде проведено ново гласуване за номинирания, този път с обикновено мнозинство. \r\n \r\n Тереза Герова", "date": "2019.09.30", "title": "Politico: Как ще протичат изслушванията в ЕП на номинираните за Комисията?"}
{"url": "http://www.focus-news.net/news/2019/09/30/2703679/ministar-nikolina-angelkova-5-mln-chuzhdestranni-turisti-sa-posetili-balgariya-s-tsel-kulturen-turizam.html", "text": "Поставихме фокуса върху културата, културно историческото ни наследство, най-вече неговото опазване и връзката, която е между културата и туризма по време на срещите ни с Нейно кралско величество принцеса Дана Фирас. Това заяви министърът на туризма Николина Ангелкова на пресконференция на тема: „Нови културни маршрути в Дунавския регион”., предаде репортер на  Агенция \"Фокус\" . \"Проведохме две важно събития в присъствието на Нейно кралско височество принцеса Дана Фирас от Йордания, която е и президент на Petra national trust, неправителствена организация, която се занимава с областта на културно историчесо наследство и е посланик на добра воля на ЮНЕСКО. Фокусирахме дебата в рамките на мастър класа,който проведохме с нея и в рамките на конференцията за новите културни маршрути по Дунавския регион\", добави Ангелкова. \" Важността на културно историческото ни наследство да го промотираме в България като туристическа дестинация бе свързано с това как да опазваме културно историческото  ни наследство. Когато промотираме България като туристическа дестинация това да не оказва негативно въздействие върху опазване на културно историческото ни наследство, което е ключът към културния ни туризъм\", обясни още министърът на туризма.  \r\n\"Дана Фирас сподели идея и опит, които имат в Йордания, който с министър Банов обсъдихме и сме готови да стартираме с нейна подкрепа една такава пилота инициатива, а именно образованието в посока как да опазим културно историческото ни наследство още от училище, защото смятаме, че е изключително важно да създаваме чувството у нас самите да опазваме културно историческото ни наследство. По този начин да продължим устойчивостта, както по отношение на нашите културно исторически паметници, така и по отношение на нашия туризъм, за да може ръка за ръка да вървят напред\", допълни Ангелкова. \"В България за миналата година от тези 9 млн. и 200 хил. чуждестранни туристи, които са посетили страната ни, 5 млн. са сподели, че са посетили България с цел културен туризъм, комбиниран в повечето случаи - морски, зимен и спа. Културният туризъм посочват като причина да посетят страната или да се върнат в нея. 1 мил. 200 хил. са били посещенията е музеи за миналата година, което показва един ръст от 13 %. Културно историческите дестинации, които създадохме преди 4 години показват, че всички 59 обекта бележат ръст на посещенията над 50 %\", посочи още министърът. Тя благодари за помощта, която министерството получава от Съвета на Европа.\" Те ни дават възможността да участваме в инициативата \"Пътища за вас\". Тези маршрути, които изработваме за Св. Кирил и Методи да бъдат ратифицирани от Съвета на Европа. Тези маршрути показват, че са признати на европейско ниво и имат възможност да кандидатстват по различни инструменти за финансиране и най-вече за популяризиране на устойчивост\", коментира Николина Ангелкова.  \r\nВиолета СИМЕОНОВА", "date": "2019.09.30", "title": "Министър Николина Ангелкова: 5 млн. чуждестранни туристи са посетили България с цел културен туризъм"}
{"url": "http://www.focus-news.net/news/2019/09/30/2703681/trite-momicheta-koyto-byaha-blasnati-ot-lek-avtomobil-v-shumen-sa-osvobodeni-za-domashno-lechenie.html", "text": "Трите момичета, който бяха блъснати от лек автомобил тази сутрин в Шумен, са освободени за домашно лечение. Това съобщиха от  ОДМВР - Шумен . Те са получили само охлузни рани и натъртвания. Трите момичета са на 15, 16 и 17 години. Инцидентът стана сутринта на бул. „Велики Преслав“ в град Шумен в близост до кръстовището с ул. „Шуменска комуна“.", "date": "2019.09.30", "title": "Трите момичета, който бяха блъснати от лек автомобил в Шумен, са освободени за домашно лечение"}
{"url": "http://www.focus-news.net/news/2019/09/30/2703682/sport-balgariya-v-grupa-sas-sarbiya-frantsiya-i-holandiya-na-olimpiyskata-kvalifikatsiya-po-voleybol.html", "text": "България попадна в тежка група за предстоящата олимпийска квалификация за Игрите в Токио 2020, която ще се проведе от 5 до 10 януари в Берлин. Възпитаниците на Силвано Пранди ще са част от Група „Б“, в която другите отбори ще са настоящият европейски шампион Сърбия, сълният тим на Франция и Холандия. Само победителят в европейската квалификация ще спечели квота за участие на Олимпийските игри в Токио 2020 и ще се присъедини към другите 3 отбора от Европа, които вече имат квоти - Русия, Италия и Полша. Право да участват на Игрите през 2020 имат и домакините от Япония, Бразилия, Аржентина и САЩ.", "date": "2019.09.30", "title": "Спорт: България в група със Сърбия, Франция и Холандия на олимпийската квалификация по волейбол"}
{"url": "http://www.focus-news.net/news/2019/09/30/2703685/dana-firas-printsesa-na-yordaniya-tryabva-da-se-nameri-balans-mezhdu-turizma-i-opazvaneto-na-kulturnoto-nasledstvo.html", "text": "Трябва да се намери баланс между туризма и опазването на културното наследство и аз видях тази ангажираност тук. Това заяви принцесата на Йордания Дана Фирас на пресконференция на тема: „Нови културни маршрути в Дунавския регион”, предаде репортер на  Агенция \"Фокус\" . \"България е изключително богата на културно историческо наследство. Подобно на моята страна Йорданка, в България има множество културно исторически свидетелства. По нашите земи има данни за цивилизации от дълго време, от различни епохи. Това прави България специална и уникална\", добави Фирас.\" Аз се радвам, че съм част от многото представители на Йордания, които са посетили България през годините. Особено съм щастлива за приятелството, което срещам тук в лицето на министър Ангелкова\", каза още принцесата на Йордания. \"За мен е удоволствие и чест, че съм тук, за да може да работим и да превърнем приказките в работа по отношение на опазване на културното наследство и взаимовръзката с туризма. Това ни дава възможност да обсъдим различни съвместни инициативи\",обясни още Фирас тя посочи, че е впечатлена съм от визията на министър Ангелкова за едновременно опазване на културното наследство и развиване на туризма. \"Надявам се, че с програми като тази, която инициираме от Petra national trust, която ръководя аз. Има еди успешен проект, който се състои в това младите ученици от 7 до 18 години да се запознаят с културата, с това колко е важно тя да бъде опазвана. Важно е да се повишава информираността за това колко важна е културата и опазване на културното наследство от най-ранна детска възраст. Културата ни учи да опазване нашите ценности, учи ни на респект, също така да опазване околната среда и да повишаваме своята ангажираност като граждани\", коментира още принцесата на Йордания.\" С увеличаване на туристопотока се дава възможност за откриване на много работни места, много хора намират своето поприще в туризма. С разработването на тази съвместна програма за мен е радост, че ще идвам по-често в България\", допълни Дана Фирас.  \r\nВиолета СИМЕОНОВА", "date": "2019.09.30", "title": "Дана Фирас, принцеса на Йордания: Трябва да се намери баланс между туризма и опазването на културното наследство"}
{"url": "http://www.focus-news.net/news/2019/09/30/2703683/kriminalno-proyaven-mazh-ot-sofiya-e-zadarzhan-za-otglezhdane-na-rasteniya-kanabis-v-imot-v-s-vlado-trichkov.html", "text": "Криминално проявен мъж от София е задържан за отглеждане на растения канабис в имот в с. Владо Тричков. Това съобщиха от  ОДМВР - София . В хода на проведена на 27 септември полицейска операция срещу наркоразпространението на обслужваната територия криминалисти от РУ - Своге придобили информация, че криминално проявеният мъж от София съхранява голямо количество наркотични вещества в семейни имоти в с. Владо Тричков. 29-годишният е задържан на домашния му адрес от служители на столичното Трето РУ. При последвалите процесуално-следствени действия във въпросните имоти в с. Владо Тричков, в един от тях е разкрита домашна оранжерия за отглеждане на канабис, откъдето са иззети около 30 кг канабисови глави и около 20 кг растителна маса, наподобяваща канабис. По случая е образувано досъдебно производство под наблюдението на Софийска окръжна прокуратура.", "date": "2019.09.30", "title": "Криминално проявен мъж от София е задържан за отглеждане на растения канабис в имот в с. Владо Тричков"}
{"url": "http://www.focus-news.net/news/2019/09/30/2703684/podpisan-e-dogovorat-za-rekonstruktsiya-na-strelkovoto-razvitie-na-gara-zimnitsa-i-rehabilitatsiya-na-kontaktnata-mrezha-v-garite-zimnitsa-i-straldzha.html", "text": "Договорът за реконструкция на стрелковото развитие на гара „Зимница“ и рехабилитация на контактната мрежа в гарите „Зимница“ и „Стралджа“ беше подписан днес. Това съобщиха от пресцентъра на  Национална компания „Железопътна инфраструктура“ . Той е част от проект „Рехабилитация на железопътната линия Пловдив - Бургас, Фаза 2“. \r\nОбхватът на обекта включва реконструкция на стрелковото развитие на гара Зимница, подновяване на железопътни стрелки и железен път с нови релси и траверси, изграждане на нови перони, рехабилитация на приемното здание на гарата, както и  изграждане на нов пешеходен подлез, оборудван с необходимите съоръжения за достъп на лица с намалена подвижност и ремонт на съществуващ подлез. \r\nВ района на гарата ще бъдат изградени шумозащитни и предпазни огради и ще бъдат осигурени паркоместа за автомобили и условия за достъп на лица с намалена подвижност. Ще бъдат изпълнени и дейности по изграждане на нова система за сигнализация в гара „Зимница“. \r\nИзпълнител на обекта е „ВДХ“ АД. Стойността на договора е 27 470 887.19 лева без ДДС, а срокът му за изпълнение е 36 месеца. \r\nРеконструкцията на стрелковото развитие на гара Зимница и рехабилитацията на контактната мрежа в гарите „Зимница“ и „Стралджа“ се осъществява със съфинансиране от Кохезионния фонд (КФ) чрез Оперативна програма „Транспорт и транспортна инфраструктура” 2014 - 2020 г.", "date": "2019.09.30", "title": "Подписан е договорът за реконструкция на стрелковото развитие на гара „Зимница“ и рехабилитация на контактната мрежа в гарите „Зимница“ и „Стралджа“"}
{"url": "http://www.focus-news.net/news/2019/09/30/2703705/624-grazhdani-se-vklyuchiha-v-blagotvoritelnata-initsiativa-chrez-sport-kam-znanie-organizirana-ot-regionalna-biblioteka-dora-gabe-v-dobrich.html", "text": "624 граждани са взели участие в благотворителната инициатива „Чрез спорт към знание“, организирана от Регионална библиотека „Дора Габе“ в Добрич. Това съобщи Галя Маринова, главен библиотекар в направление „Библиотечно- библиографско и информационно обслужване“ и експерт връзки с обществеността в Регионална библиотека „Дора Габе“, предаде кореспондент на  Радио „Фокус” – Варна . В неделния ден в Градски парк „Свети Георги“ се е провел маратон, организиран от Александър Тодоров, Николай Георгиев от благотворителна общност „Чрез спорт към знание“ и Регионална библиотека „Дора Габе”. Всяка завършена обиколка от 400 м в парка е била финансирана с 1 лев от партньорите на инициативата, а със събраните средства ще бъдат за купени нови книги за читателите на библиотеката. Благотворителна общност е инициатор на спортни мероприятия с апел към хората да спортуват и чрез спорта да подпомагат благотворителни каузи. В първия за Добрич благотворителен маратон са се включили над 620 граждани и гости на града, сред които около 200 деца. Малки, големи и майки с бебешки колички са направили общо 4 110 обиколки, толкова ще бъде и сумата, с която ще с бъдат закупени нови книги. Най-малкият регистриран участник в маратона е Дилян Иванов, който е на два месеца и половина. В детска количка, придружен от своята майка, той е взел участие в благотворителната инициатива. Най-възрастният участник е бил 80-годишният Манол Манолов, а най-неуморният състезател - Ивелина Калчева, която е направила 72 обиколки по 400 метра. Отличените са получили  грамоти за участие, както и безплатни читателки карти за библиотеката. На Ивелина Калчева е връчена и специална статуетка „Най-много обиколки” за проявената активност в маратона. Организаторите благодарят на всички, които са подкрепили каузата и са станали част от благотворителната инициатива в подкрепа на книгата и четенето. \r\nЖулиета НИКОЛОВА", "date": "2019.09.30", "title": "624 граждани се включиха в благотворителната инициатива „Чрез спорт към знание“, организирана от Регионална библиотека „Дора Габе“ в Добрич"}
{"url": "http://www.focus-news.net/news/2019/09/30/2703701/zadarzhan-e-izvarshitelyat-na-ubiystvo-na-vazrastna-zhena-v-plovdiv-otpredi-5-godini.html", "text": "Разкриха и задържаха извършителя на умишлено убийство на възрастна жена отпреди 5 години. Това съобщи на брифинг директорът на ОДМВР - Пловдив старши комисар Йордан Рогачев, предаде репортер на  Радио „Фокус” - Пловдив . Убийството е извършено на 4 октомври 2014 година. Задържан за престъплението е 36-годишният Михаил Чинов от Пловдив, с криминални прояви за наркотични вещества и кражба. Вече му е повдигнато обвинение, след като е направил пълни самопризнания, наложена му е мярка за неотклонение „Задържане под стража“. \r\nВиолета Георгиева е била открита мъртва в дома и в Пловдив два дни, след като е била удушена. Поводът за убийството е било кражба на пари. Жената сама е отворила вратата на убиеца си, когото не е познавала, след като той е позвънил. Чинов е успял да вземе от дома на възрастната жена малка сума пари и битови вещи. \r\nПет години по-късно разследващите стигат до убийството след внимателно анализиране на ситуацията. \r\nЦветана ТОНЧЕВА", "date": "2019.09.30", "title": "Задържан е извършителят на убийство на възрастна жена в Пловдив отпреди 5 години"}
{"url": "http://www.focus-news.net/news/2019/09/30/2703706/vitseprezidentat-iliyana-yotova-shte-otkrie-novata-akademichna-godina-v-sofiyskiya-universitet-sv-kliment-ohridski.html", "text": "На 1 октомври вицепрезидентът Илияна Йотова ще открие новата академична година в Софийския университет „Св. Климент Охридски“. Това съобщиха от  прессекретариата на държавния глава . Откриването ще се състои в Аулата от 10.00 часа. В 9.50 часа вицепрезидентът заедно с ректора и зам.-ректорите ще поднесат цветя пред паметниците на братята Евлоги и Христо Георгиеви.", "date": "2019.09.30", "title": "Вицепрезидентът Илияна Йотова ще открие новата академична година в Софийския университет „Св. Климент Охридски“"}
{"url": "http://www.focus-news.net/news/2019/09/30/2703702/sport-dzhokovich-veche-ima-poveche-sedmitsi-na-varha-ot-ivan-lendal.html", "text": "Световният номер 1 Новак Джокович има ново впечатляващо постижение. Сърбинът задмина легендарния Иван Лендъл по брой седмици като номер 1 в света. Той е начело в световната ранглиста вече внушителните 271 седмици. Това му отрежда третата позиция за всички времена. Преди него са само  Пийт Сампрас с 286 седмици и Роджър Федерер с 310 седмици като лидери в класацията. Рафаел Надал е по-назад в тази класация със 196 седмици като световен номер 1.", "date": "2019.09.30", "title": "Спорт: Джокович вече има повече седмици на върха от Иван Лендъл"}
{"url": "http://www.focus-news.net/news/2019/09/30/2703703/kampaniya-za-sabirane-na-opasni-bitovi-otpadatsi-shte-se-provede-vav-veliko-tarnovo-na-2-i-3-oktomvri.html", "text": "В изпълнение на стриктните си екологични ангажименти Община Велико Търново, съвместно с фирма „Балбок инженеринг“ организира на 2 и 3 октомври за времето от 10.00 до 16.00 часа два мобилни пункта, в които ще се събират опасни битови отпадъци. Това съобщиха от пресцентъра на  Общината . \r\nПунктовете ще бъдат ситуирани традиционно в близост до микро пазар в кв. Бузлуджа“ и на ул. „Симеон велики“ срещу мол „Велико Търново“. \r\nЛекарства с изтекъл срок на годност, автомобилни гуми, битови химически препарати, бои, разредители, излезли от употреба автомобилни гуми, флуорисцентни тръби, пестициди, бои, лепила, живачни термометри, негодни за употреба батерии и акумулатори ще бъдат събирани в двата пункта. \r\nВисоката гражданска активност и екологична отговорност на гражданите на Велико Търново в предходни кампании бе отчетена като рекордна за мащабите на града. Тя спомага изключително много за опазване на градската и околна среда на Старата столица. \r\nПредадените опасни битови отпадъци ще бъдат обезопасени и преработени от лицензирана и специализирана в тези дейности фирма „Балбок инженеринг“.", "date": "2019.09.30", "title": "Кампания за събиране на опасни битови отпадъци ще се проведе във Велико Търново на 2 и 3 октомври"}
{"url": "http://www.focus-news.net/news/2019/09/30/2703709/afpal-shabab-atakuva-amerikanskata-baza-i-konvoy-na-es-v-somaliya.html", "text": "Терористичната групировка „Ал-Шабаб“ е атакувала авиобаза на САЩ в Сомалия и конвой от военни съветници на Европейския съюз в две отделни акции, съобщиха за  AFP   служител по сигурността и свидетели. \r\n„Избухнаха две тежки експлозии, първата е по-голяма от другата. След взривовете също имаше размяна на огън, но не знаем подробности\", разказа свидетел. \r\nОмар Абикар, сомалийски служител по сигурността, потвърди втората, отделна атака в столицата Могадишу срещу конвой, превозващ съветници от ЕС, добавяйки, че „има жертви\". \r\n \r\n Тереза Герова", "date": "2019.09.30", "title": "AFP:„Ал Шабаб“ атакува американската база и конвой на ЕС в Сомалия"}
{"url": "http://www.focus-news.net/news/2019/09/30/2703704/studenti-i-prepodavateli-ot-mu-pleven-uchastvaha-v-evropeyskata-nosht-na-uchenite-pod-nadslov-zdrave-chrez-prirodata.html", "text": "На 27 септември 2019 година за пореден път студенти и преподаватели от Медицински колеж към Медицинския университет – Плевен участваха в Европейската нощ на учените. Това съобщиха от пресцентъра на  МУ - Плевен . Домакин на международното събитие беше Софийският университет „Св. Климент Охридски“, което съвпадна и се проведе паралелно с ХI Европейски Конгрес по роботизирана хирургия, организиран от Медицински университет – Плевен в периода 26 - 28 септември.  \r\nРазнообразната научна и забавна програма на групата от Медицински Колеж - Плевен привлече много посетители от различни възрасти. Билкотерапия, природна козметика, дегустация, изследвания, фотоизложба, филмови прожекции, информационни брошури – представена беше пъстра палитра от постиженията на бъдещите клинични и рентгенови лаборанти, помощник-фармацевти, социални специалисти и експерти по медицинска козметика. Участници в Европейската нощ на учените бяха преподавателите - доц. Теодора Вълова, д.п. и преп. Красимира Лисаева заедно със студенти от всички специалности на Медицинския колеж: Стефан Генев, Георги Виолинов, Мариана Бурова, Веселка Христова, Екатерина Ладжова, Ани Ангелова. \r\nКабинетът по любопитство под наслов „Здраве чрез природата – Salus per naturam“ съдържаше пет тематични ателиета. В две от тях фокусът на представянето беше върху българските билки и тяхното приложение в медицината и козметиката – „Билки за здраве и красота“. В рамките на фотоизложба беше показана акцията „Билкосъбиране“ на студентите от специалностите „Помощник-фармацевт“ и „Социални дейности“. Инициативата е част от практическата професионална подготовка на студентите. Бяха представени както изискванията за събиране на лечебните растения, така и изискванията за съхранението на билките и билковите смеси, също и приготвяне на чайове. Демонстрацията на тяхната употреба самостоятелно или като допълнение към основното лечение на пациента беше съпроводена с дегустация. Информационните брошури разказваха как да подобрим телесните показатели, които са извън норма, чрез билколечение. Любопитни факти бяха кодирани в  специални баркодове. \r\nСтуденти от специалността „Медицинска козметика“ демонстрираха приготвяне на натурална билкова козметика за третиране на кожата на лицето и тялото, както и за профилактика и лечение на различни заболявания. Представени бяха някои лесни, полезни, напълно безопасни и интересни рецепти, които може да се прилагат у дома. Раздадени бяха флаери с подходяща информация. \r\nВ другото ателие бъдещите медицински и рентгенови лаборанти представиха желатиновия полизахарид агар-агар, който  намира широко приложение в хранително-вкусовата промишленост, в сладкарството, в медицината - освобождава тялото от токсините и вредните натрупвания, нормализира работата на черния дроб и помага за подобряването на обменните процеси. Паралелно с информацията за ролята му в микробиологията, беше посочено мястото му в модерната кулинария, веган рецептите, молекулярната гастрономия, гурме ресторантите. Посетителите имаха възможност да дегустират желиращият растителен агент агар-агар. \r\nСтуденти от специалност „Медицински лаборант“ измерваха стойностите на кръвната захар, холестерола и хемоглобина на заинтересованите посетители чрез мултифункционален апарат Easy Life GCHb PLUS. \r\nМястото на „Кабинета по любопитство“ не беше избрано случайно – Софийски университет „Св. Климент Охридски“ - Ректорат, централно фоайе пред Аулата, в която се провеждаше XI Европейски конгрес по роботизирана хирургия с организатор Медицински университет - Плевен. По този начин събитието се превърна в съпътстващо научния форум, като даде друг ракурс на медицината – нейната полезност за подобряване здравето на хората. Защото науката може да има и утилитарен смисъл – т. е. освен умозрителна, тя може да бъде практична. Впечатляващото представяне на екипа на Медицински колеж – Плевен в Европейската нощ на учените и интересът на широката общественост донесоха удовлетворение на участниците. Ето какво сподели веднага след края на събитието Стефан Генев, медицински лаборант от МУ - Плевен: „Малко неща бих искал да повторя в живота си, но тази Нощ на учените е едно от тях!“.", "date": "2019.09.30", "title": "Студенти и преподаватели от МУ - Плевен участваха в Европейската нощ на учените под надслов „Здраве чрез природата“"}
{"url": "http://www.focus-news.net/news/2019/09/30/2703707/api-na-4-oktomvri-ot-1200-chasa-do-1500-chasa-se-spira-dvizhenieto-po-uchastak-ot-pat-krichim-mihalkovo-za-izvarshvaneto-na-vzrivni-raboti.html", "text": "На 4 октомври от 12.00 часа до 15.00 часа ще се ограничи преминаването по участък от третокласния път III-866 Кричим – Михалково за извършването на взривни работи, свързани с уширение на пътното платно в района на паметника на 22-та разстреляни перущенци. Това съобщиха от пресцентъра на  Агенция „Пътна инфраструктура“ . Това е в отсечката между Кричим и тунел „Кричим“. Обходният маршрут е по път II-86 Пловдив - Асеновград - Смолян. \r\nВзривните дейности са необходими за изпълнението на проекта за рехабилитация на 15,29 км от път IIІ-866 Михалково - Кричим от км 88+050 до км 103+341. Това е участъкът от изхода на Кричим до яз. „Въча“. Проектът - лот 23, се финансира по Оперативна програма „Региони в растеж“ 2014-2020 г., чрез Европейския фонд за регионално развитие и националния бюджет. Инвестицията е за близо 23 млн. лв. Необходимо е шофьорите да карат внимателно, със съобразена скорост и да спазват стриктно пътната сигнализация.  \r\nПо проекта се ремонтират 4 големи мостови съоръжения и тунела „Кричим”, който е с дължина 130 м. Тунелът е изграден през 1963 г., като оттогава досега не е ремонтиран. Съоръжението ще бъде с нова хидроизолационна и дренажна система, пътна настилка, тротоари, енергоефективна осветителна система и др. По трасето на участъка се изграждат подпорни и укрепителни стени с различна височина, както и укрепване на откосите с високоякостни мрежи. \r\nИзпълнител на строително-монтажните работи е „АВТОМАГИСТРАЛИ ЧЕРНО МОРЕ“ АД, а подизпълнител е „ИСА 2000“ ЕООД. Стойността на договора е 22 777 396,14 лв. с ДДС. Строителният надзор осъществява „ПЪТКОНСУЛТ 2000“ ЕООД. Договорът им е за 436 800 лв. с ДДС. Авторският надзор се осъществява от „Илия Бурда” ЕООД. Техният договор е за 9 258 лв. с ДДС.", "date": "2019.09.30", "title": "АПИ: На 4 октомври от 12.00 часа до 15.00 часа се спира движението по участък от път Кричим – Михалково за извършването на взривни работи"}
{"url": "http://www.focus-news.net/news/2019/09/30/2703712/zoran-zaev-priemame-preporakite-na-balgariya-ochakvame-reshavaneto-na-otkritite-vaprosi-i-podkrepata-za-es.html", "text": "Подписахме споразумение, в което се съгласихме, че имаме обща история и - разбира се, част от нашата история е уникална и за двете страни. В тази връзка вярвам, че комисиите ще намерят решение. Това заяви премиерът на Северна Македония Зоран Заев на пресконференция в отговор на въпрос относно позицията на София за европейската интеграция на страната, предава скопската телевизия  „Канал 5“ . \r\n„Комисията е експертна и предназначена да дефинира нещата. Нашите показания са да направим смели стъпки, стъпки, основани на факти и истина, а те са ясни и апелираме за решение. Вярвам, че не е достатъчно само нашата страна да има воля, такава трябва да има и от българската страна“, подчерта македонският премиер. \r\nЗаев изрази увереност, че тази глава от историята също ще бъде преодоляна и припомни, че досега са били разрешени спорните въпроси за четири исторически периода с шест или седем значими фигури. \r\n„С договора показваме и политически съгласието си за сътрудничество с България и продължаваме в тази посока. Вярвам, че тази глава от историята, която се обсъжда, също ще бъде преодоляна. Нашата цел е да укрепим приятелството и добросъседството. Очаквам да се намери решение. България е един от най-силните ни поддръжници в ЕС и вярвам, че това ще бъде демонстрирано с решението за получаване на дата за преговори след 15 години статут на страна-кандидат. Вярвам, че няма нужда от притеснения, приемаме предупрежденията и препоръките, изпратени от България. Вече работим с комисиите, ще имаме срещи и ще постигнем крайната цел двете страни да бъдат доволни от постигането на това решение“, увери Заев. \r\n \r\n Тереза Герова", "date": "2019.09.30", "title": "Зоран Заев: Приемаме препоръките на България, очакваме решаването на откритите въпроси и подкрепата за ЕС"}
{"url": "http://www.focus-news.net/news/2019/09/30/2703708/zamestnik-ministar-evgeni-stoyanov-provede-sreshta-s-delegatsiya-ot-vietnam.html", "text": "България високо цени доброто сътрудничество с Виетнам в правната област, включително в борбата с престъпността. Това заяви заместник-министърът на правосъдието Евгени Стоянов по време на срещата си със заместник-министъра на правосъдието на Виетнам Данг Хоанг Оан, съобщиха от пресцентъра на  Министерството на правосъдието . \r\nТя е на чело на делегация, която е на посещение в страната ни. В разговорите днес в Министерството на правосъдието участие взеха още заместник-министърът на обществената сигурност г-н Лъонг Там Куанг, г-н То Ан Зунг, заместник-министър на външните работи и г-н Нгуен Чи Туе, заместник-председател на Върховен народен съд на Виетнам. \r\nЗаместник-министър Стоянов изтъкна доброто ниво на предоставяното от виетнамската страна съдействие по изпратените от българска страна молби за екстрадиция и за трансфер на осъдени лица. „Във всеки един от възникналите случаи виетнамските власти са реагирали своевременно и на изключително високо професионално ниво“, каза Стоянов. \r\nТой акцентира и върху действащия  договор за правна помощ по граждански, семейни и наказателни дела, който до този момент обслужва в пълен обем правното сътрудничество и правната помощ между съдебните органи на двете държави. \r\nГ-жа Оан информира, че в момента във Виетнам тече реформа в съдебната система, усъвършенстване на наказателния и гражданските кодекси и подобряване институтите на нотариусите и частните съдебни изпълнители. В тази връзка тя изрази надежда за обмен на опит с България в тези сфери. \r\nОт своя страна заместник-министър Стоянов заяви, че Виетнам можа да разчита на страната ни и занапред в процеса по обмен на добри практики в области от взаимен интерес.", "date": "2019.09.30", "title": "Заместник-министър Евгени Стоянов проведе среща с делегация от Виетнам"}
{"url": "http://www.focus-news.net/news/2019/09/30/2703710/v-kulturen-tsentar-morsko-kazino-shte-se-provede-preskonferentsiya-po-povod-predstoyashtata-16-ta-galavecher-ot-poreditsata-pro-fight.html", "text": "На 1 октомври от 13.30 часа в зала „Петя Дубарова“ на Културен център „Морско казино“ ще се проведе пресконференция по повод предстоящата 16-та Галавечер от поредицата Pro fight. Това съобщиха от пресцентъра на  Община Бургас . В пресконференцията ще участват двукратният световен шампион Атанас Божилов, треньорът му Николай Атанасов, президентът на Про Файт Димитър Спасов и Йордан Дичев от страна на организаторите.", "date": "2019.09.30", "title": "В Културен център „Морско казино“ ще се проведе пресконференция по повод предстоящата 16-та Галавечер от поредицата Pro fight"}
{"url": "http://www.focus-news.net/news/2019/09/30/2703713/ot-1-oktomvri-obshtestvenata-trapezariya-na-bchk-plovdiv-zapochva-da-predostavya-topal-obyad-za-70-vazrastni-hora.html", "text": "От 1 октомври Обществената трапезария на БЧК – Пловдив започва да предоставя топъл обяд за 70 възрастни хора. Това съобщиха за  Радио „Фокус“ – Пловдив  от Областния съвет на хуманитарната организация. Обществената трапезария ще стартира от 11.30 часа в Многофункционалния социален център при БЧК – Пловдив на ул. „Стойчо Мушанов” 48. Общо 70 души – самотно живеещи, болни и изпитващи затруднение при задоволяване на основни потребности, ще получават топъл обяд ежедневно. \r\nНа 1 октомври от 10.00 часа БЧК - Пловдив ще открие и библиотека на разположение на пациентите в МБАЛ „Св. Пантелеймон“. На принципа „връстници помагат на връстници“ болните ще имат възможността да се опитат да преодолеят самотата и да намалят страданието чрез четиво и среща с човек, който да го изслуша и с когото споделят мисли и преживявания. \r\n„1 октомври е обявен от ООН за Международен ден на възрастните хора. На този ден всички ние отдаваме почитта си към хората от третата възраст и оценяваме приноса им към обществото ни. Времето, в което живеем, отправя предизвикателство към нас, хората в активна възраст да обръщаме по-голямо внимание на възрастните хора около нас. Едно от най-големите изпитания  пред, което са изправени хората от третата възраст се оказва самотата. Невъзможността, поради заболяване или недостатъчни доходи да се срещат, разговарят и споделят с другите хора са чест техен спътник“, съобщават от БЧК - Пловдив.", "date": "2019.09.30", "title": "От 1 октомври Обществената трапезария на БЧК – Пловдив започва да предоставя топъл обяд за 70 възрастни хора"}
{"url": "http://www.focus-news.net/news/2019/09/30/2703717/agentsiyata-za-yadreno-regulirane-shte-vrachi-litsenziyata-za-udalzhavane-zhivota-na-shesti-blok-na-aets-kozloduy.html", "text": "Министърът на енергетиката Теменужка Петкова ще участва в официалното връчване на лиценз за удължаване срока на експлоатация на шести блок на АЕЦ „Козлодуй“. Това съобщиха от пресцентъра на  Министерство на енергетиката . Събитието ще се състои на 1 октомври 2019 г. от 13.30 часа в сградата на Агенцията за ядрено регулиране.  \r\nПродължаването срока на експлоатация на двата енергоблока на атомната централа е приоритетна задача, залегнала в Енергийната стратегия на Република България. След успешно финализиране на дейностите от проекта за удължаване ресурса на 5 блок, на 6 ноември 2017 г. Агенцията за ядрено регулиране връчи лиценз за следващите 10 години.", "date": "2019.09.30", "title": "Агенцията за ядрено регулиране ще връчи лицензията за удължаване живота на шести блок на АЕЦ „Козлодуй“"}
{"url": "http://www.focus-news.net/news/2019/09/30/2703714/iranski-general-unishtozhenieto-na-izrael-e-postizhima-tsel.html", "text": "Командир от Корпуса на стражите на ислямската революция (КСИР) заяви в понеделник, че унищожението на Израел е „постижима цел“, предава  AFP . \r\n„Този зловещ режим трябва да бъде заличен от картата и това вече не е... мечта, а постижима цел“, заяви генерал-майор Хюсеин Салами, цитиран от новинарската агенция на КСИР Sepah. \r\n \r\nПревод и редакция:", "date": "2019.09.30", "title": "Ирански генерал: Унищожението на Израел е постижима цел"}
{"url": "http://www.focus-news.net/news/2019/09/30/2703715/inspektsiyata-po-truda-v-blagoevgrad-zapochva-proverki-po-zakona-za-horata-s-uvrezhdaniya.html", "text": "Инспекцията по труда в област Благоевград започва проверки по Закона за хората с увреждания. Това каза пред  Радио „Фокус“ – Пирин  Славянка Симитчийска, директор на Дирекция „Инспекция по труда“ – Благоевград. По думите ѝ поводът е новият закон, който е влязъл в сила от началото на 2019 г. „В рамките на планираните дейности ще се извършват проверки в предприятия с персонал над 50 души, както изисква Закона за хората с увреждания. Поне един човек с трайно увреждане са длъжни да наемат фирмите с персонал от 50 до 99 души. Квотата за работодателите с персонал от 100 и повече наети е 2% от средносписъчния състав за предходната година. При проверките инспекторите ще следят дали са осигурени подходящи условия за работа на хората с трайни увреждания“, каза още Симитчийска. Тя припомни, че до 2 юли работодателите са имали възможност да търсят съдействие от бюрата по труда, за да изпълнят задълженията си по ЗХУ. „Тези, които са наели хора с увреждания, имат 3 месеца, за да приспособят работните места за тях“, подчерта Симитчийска. \r\nЛивия НИНОВА", "date": "2019.09.30", "title": "Инспекцията по труда в Благоевград започва проверки по Закона за хората с увреждания"}
{"url": "http://www.focus-news.net/news/2019/09/30/2703716/d-r-siyka-cherneva-rzi-smolyan-v-balgariya-70-ot-pochinalite-ot-pnevmoniya-prez-poslednite-10-godini-sa-litsa-nad-60-godini.html", "text": "С приближаването на есенно-зимния сезон идват настинките, респираторните заболявания и разбира се и грипът. Това каза за  Радио „Фокус“ – Смолян  д-р Сийка Чернева, директор на дирекция „Надзор на заразните болести“ в Регионална здравна инспекция – Смолян. По думите ѝ около 40 000 души умират преждевременно от грип всяка година в страните от Европейския съюз. „Най-висока е смъртността при хората над 65 година, като достига до 90% от смъртните случаи, предимно при лица с придружаващи заболявания. Установено е, че в България 70% от починалите от пневмония през последните 10 години са лица над 60 г., което на фона на прогнозираното застаряване на населението на страната очертава значително социално значение на проблема“, подчерта д-р Чернева. \r\nТя обясни, че грипът е силно заразно заболяване, което лесно се разпространява от човек на човек и бързо достига размерите на епидемия. Причинява се от грипни вируси, които непрекъснато се променят и не позволяват да изградим към тях продължителен имунитет. Ето защо грипните зарази се разпространяват с висока интензивност и ежегодно причиняват сериозни проблеми. „Заразяването става по въздушно-капков път – чрез кихане и кашляне, но вирусите са устойчиви във външната среда и могат да преживеят няколко часа върху повърхности и запрашена среда. Вирусите се предават от болни на здрави хора основно чрез секрета, който се отделя от носа и устата при кихане и кашляне. Периодът от заразяването до появата на първите симптоми е средно 2 до 5 дни. Характерно е внезапното начало с втрисане, висока температура, главоболие, общо неразположение, физическа слабост, зачервено гърло, болки в мускулите и ставите. След ден-два към неразположението на болния вече се добавят кашлица и хрема“, поясни д-р Чернева. \r\nТя уточни, че понякога грипът преминава леко, но често инфекцията води до тежки усложнения, особено при хора с хронични белодробни, сърдечно-съдови, имунодефицитни заболявания, диабет и други. „Най-честите са свързани с дихателната, сърдечно-съдовата система, централната и периферната нервна система“, каза още д-р Чернева. \r\nНели ГЕРГЬОВСКА", "date": "2019.09.30", "title": "Д-р Сийка Чернева, РЗИ – Смолян: В България 70% от починалите от пневмония през последните 10 години са лица над 60 години"}
{"url": "http://www.focus-news.net/news/2019/09/30/2703711/ministrite-na-ikonomikata-na-balgariya-i-makedoniya-targovskiyat-obmen-mezhdu-stranite-raste-stabilno.html", "text": "Укрепването на търговските отношения между двете страни, отварянето на нови възможности и перспективи за засилване на търговското сътрудничество, както и съвместното председателство на Република Северна Македония и Република България в Берлинския процес, насочен към засилване на регионалното сътрудничество и европейската интеграция, бяха сред обсъдените теми на срещата между министрите на икономиката на България и Северна Македония Емил Караниколов и Крешник Бектеши в София в понеделник, предава скопското електронно издание  „Либертас“ . \r\nДвамата министри се съгласиха да се проведе бизнес форум в Скопие до края на годината, съобщават от кабинета на Бектеши. \r\n„Република България е един от най-важните търговски партньори на Република Северна Македония. Като две съседни държави имаме отлично търговско сътрудничество, което непрекъснато се разраства и има възможност да се разраства в бъдеще. Провеждането на съвместен бизнес форум в Скопие, на който да присъстват компании от двете страни, ще отвори пространството за нови бизнес сътрудничества и откриване на нови пазари“, заяви министър Бектеши. \r\nВ рамките на Берлинския процес, който следващата година ще бъде председателстван съвместно от Северна Македония и България, министър Бектеши предложи на министър Караниколов да бъдат сформирани технически групи от различни сектори и някои от събитията за насърчаване на регионалното сътрудничество да се проведат в Северна Македония. \r\n \r\nПревод и редакция:", "date": "2019.09.30", "title": "Министрите на икономиката на България и Македония: Търговският обмен между страните расте стабилно"}
{"url": "http://www.focus-news.net/news/2019/09/30/2703721/mestni-izbori-2019-902-dushi-sa-chlenovete-na-sektsionnite-izbiratelni-komisii-v-obshtina-kyustendil.html", "text": "902 души са членовете на секционните избирателни комисии в община Кюстендил. Това съобщиха за  Радио „Фокус” – Кюстендил  от Общинска избирателна комисия – Кюстендил. Съставите на секционните избирателни комисии вече са назначени. 59 от тях са с по девет души – председател, зам.-председател, секретар и членове, а 53 от комисиите са в състав от по седем души, включително и ръководните длъжности. Общинската избирателна комисия е утвърдила и списък с резервните членове на секционните избирателни комисии в община Кюстендил за произвеждане на изборите за общински съветници и за кметове на 27 октомври. В него са включени 25 души. Направен е отказ в комисиите да бъдат включени петима души, защото след направена справка е станало ясно, че тези лица присъстват като кандидати за общински съветници в някои от регистрираните листи на партии и коалиции. \r\nВенцеслав  ИЛЧЕВ", "date": "2019.09.30", "title": "Местни избори 2019: 902 души са членовете на секционните избирателни комисии в община Кюстендил"}
{"url": "http://www.focus-news.net/news/2019/09/30/2703722/ombudsmanat-diana-kovacheva-i-obshtestveniyat-zashtitnik-na-sarbiya-zoran-pashalich-organizirat-obshta-priemna-v-bosilegrad.html", "text": "На 1 октомври 2019 г. от 10.30 часа омбудсманът Диана Ковачева и сръбският ѝ колега Зоран Пашалич организират обща приемна в гр. Босилеград, Сърбия. Това съобщиха от пресцентъра на  омбудсмана . Приемната ще бъде на адрес: Национална библиотека „Христо Ботев“, ул. „Георги Димитров“. \r\nВ 11.30 часа на ул. „Маршал Тито“ 15 двамата омбудсмани и българският посланик в Сърбия Н. Пр. Радко Влайков ще посетят Културния и  информационен център на българското национално малцинство. В 12.15 часа е предвиден брифинг в Регионалния пресклуб на БТА в Босилеград.  \r\nОт 13.30 часа в Национална библиотека „Христо Ботев“ на ул. „Георги Димитров“ омбудсманът Диана Ковачева ще се срещне с неправителствени организации и с представители на обществени и публични институции в Босилеград.", "date": "2019.09.30", "title": "Омбудсманът Диана Ковачева и общественият защитник на Сърбия Зоран Пашалич организират обща приемна в Босилеград"}
{"url": "http://www.focus-news.net/news/2019/09/30/2703724/mestni-izbori-2019-g-nikolay-melemov-gerb-shte-se-spravim-s-tri-vazhni-problema-v-smolyan-zamarsyavaneto-na-vazduha-smetosabiraneto-i-organizatsiyata-na-dvizhenie.html", "text": "С три важни проблема сме си поставили за цел да се справим в Смолян – замърсяването на въздуха, сметосъбирането и организацията на движение. Създали сме и основата за това, заяви кандидатът за кмет на общината от ГЕРБ Николай Мелемов пред жители на кв. Езерово. Той обясни, че към края на ноември ще приключи обследването на домакинствата в града. Тогава ще бъдат публикувани и насоките за кандидатстване. „Всички, които се отопляват на твърдо гориво - дърва и въглища, ще могат да кандидатстват.  За смяна с екологично чисто отопление имаме спечелен проект на стойност 9,6 млн. лева. Предполагам, че около 4000 домакинства ще бъдат обхванати“, посочи Мелемов, който от два мандата е кмет на Смолян, съобщиха от пресцентъра на  ПП ГЕРБ .   \r\nОтносно сметосъбирането той обясни, че от 2021 г., когато приключва договорът с фирмата-изпълнител, общината ще поеме тази дейност. За по-добра организация на движението е планирано да се въведат още няколко улици с еднопосочно движение и етажни паркинги.  \r\nПо думите на Венера Аръчкова – досешен зам.-кмет и втора в листата на ГЕРБ за общински съветници, направеното се вижда, въпреки огромната задлъжнялост в общината, заварена през 2011 г. \r\n„За голямо съжаление не може да се направи повече, защото финансите са една величина, която не може да се пренебрегва. Но всички спортни съоръжения, спортни обекти, които направихме, се ползват от децата и клубовете без да заплащат. Издръжката е изцяло на община Смолян. Това не беше така преди. Тогава са се разпределяли едни 15 000 лева на клубовете. Базата я заварихме в окаяно състояние. Сега няма нищо общо с тогава“, каза Аръчкова. Тя поясни, че средствата от ОП \"Региони в растеж\" се влагат в града, а за селата, които са 86 на брой, се разпределят от местните приходи. Тя спомена за обновеното улично осветление, за което се харчат много по-малко средства, за построената спортна зала, за околовръстния път.  „Направихме пълна оптимизация на разходите, опитахме се да минимизираме всички харчове, които тежат на общината“, допълни Аръчкова.  \r\nСлави Глухов – 26-ти в листата на ГЕРБ, оцени високо жеста на Мелемов да покани в екипа си представител на хората с увреждания.  „Амбициите ми са не само за хората с увреждания, а като цяло в социалната сфера, макар че социалната политика в Смолян е една от най-силните, както и спортът. Много неща се правят за децата, за хората с увреждания. Има направени дневни центрове, ремонтирани са и обновени домовете за стари хора, за хора с психически проблеми“, каза Глухов. Според него вече няма онова политическо разделение, че дадена партия примерно е социална, а друга не. „Аз съм от гражданската квота. Идеята е да се участва не толкова на политически принцип. Гледат се реално проблемите на хората какви са и се търси тяхното практично решение“, допълни Глухов.   \r\nСофия Иванова – 12-та в листата на ГЕРБ, заяви, че вратите на Мелемов  като кмет са били отворени през цялото време за абсолютно всички хора. „Хората от образователната сфера и от квартала са поставяли проблеми пред мен, независимо дали съм общински съветник или не, аз съм ходила при г-н Мелемов, поставяла съм проблемите. И г-н Мелемов никога не ме е изпратил без да е дал решение, било на момента, било с малка отсрочка“, каза тя. По думите й в училищата се работи вече изключително спокойно благодарение и на централната, и на местната власт.  \r\n„Децата имат възможност да спортуват по всяко време. Училищата и детските градини са санирани, обновени. Ние сме изключително щастливи и доволни от това, че г-н Мелемов осем години работи за нашите деца. Заставам на 100% зад него, защото на нас такъв кмет ни е необходим“, подчерта Иванова.", "date": "2019.09.30", "title": "Местни избори 2019 г.: Николай Мелемов, ГЕРБ: Ще се справим с три важни проблема в Смолян – замърсяването на въздуха, сметосъбирането и организацията на движение"}
{"url": "http://www.focus-news.net/news/2019/09/30/2703719/van-ot-opasnost-sa-dvete-postradali-momcheta-pri-tezhkata-katastrofa-v-plovdiv-pri-koyato-zaginaha-dvama-dushi.html", "text": "Вън от опасност са двете 19-годишни момчета, които оцеляха след катастрофа, станала на кръстовището между бул. „Марица“ и бул. „Източен“. Това съобщи на брифинг директорът на ОДМВР - Пловдив старши комисар Йордан Рогачев, предаде репортер на  Радио „Фокус” - Пловдив . Сред оцелелите е водачът на колата Огнян Дебелаков, който е неправоспособен и неговият брат близнак Васко Дебелаков. Автомобилът, в който са пътували четири момчета, се е блъснал в стълб край кръстовището. При катастрофата загина едно 19-годишно момче – Петър Илиев, а друго, на 16 години – Джанет Александров, е изхвърчало от колата в реката и бе открито след 9 часа. Стана ясно, че момчетата са били на сватба, а след това решили да се поразходят в два часа през нощта. Бащата на двамата близнаци също е задържан за 24 часа. В процес на изясняване е кой е дал колата на момчетата. Ако се докаже, че е той е възможно да бъде задържан за 72 часа и да му бъде повдигнато обвинение. \r\nЦветана ТОНЧЕВА", "date": "2019.09.30", "title": "Вън от опасност са двете пострадали момчета при тежката катастрофа в Пловдив, при която загинаха двама души"}
{"url": "http://www.focus-news.net/news/2019/09/30/2703720/165-sa-detsata-v-detskite-gradini-na-teritoriyata-na-obshtina-belovo.html", "text": "Децата в детските градини на територията на община Белово са 165. Това каза за  Радио „Фокус“ – Пазарджик  Ирина Искрова, главен специалист „Управление на собствеността и хуманитарна политика“ в Община Белово. Тя уточни, че най-голямата детска градина е „Щурче“ в град Белово. „Там приключва големият ремонт като остава да бъде доставено новото оборудване за кухненския блок, пералните помещения, а също и ново цялостно оборудване за групите и учителската стая“, обясни Искрова. Тя каза още, че броят на учениците е около 520 за цялата община като по-голямата част от тях учат в СУ „Александър Иванов – Чапай“ в град Белово. По думите и броят на децата с всяка изминала година намалява и за това в селата Сестримо и Мененкьово ще се обучават ученици в маломерни или слети паралелки. „Това е тенденция, която не можем да спрем“, допълни Искрова. \r\nВаня НИКОЛОВА", "date": "2019.09.30", "title": "165 са децата в детските градини на територията на община Белово"}
{"url": "http://www.focus-news.net/news/2019/09/30/2703723/1370-detsa-ot-veliko-tarnovo-postaviha-finala-na-stara-hartiya-za-nova-kniga-2019-g-gradat-beshe-domakin-na-aktsiyata-za-parvi-pat.html", "text": "На 29 септември 2019 г. Велико Търново за първи път посрещна националната екоинициатива „Стара хартия за нова книга“. Градът дебютира отлично в кампанията, в която се включиха 1370 деца. На пунктовете в парк Марно поле те предадоха 7,5 тона хартия за рециклиране, спасиха от изсичане 98 дървета и получиха над 2000 нови книги. Акцията беше подкрепена от Община Велико Търново и Регионална народна библиотека „П. Р. Славейков“. \r\nМариана Петкова от „ЕКОПАК България“ призова децата и техните родители да полагат грижи за природата всеки ден чрез разделно събиране на отпадъците. Управителят на Книжен център „Гринуич“ Виктория Бисерова пък пожела на малките читатели да открият много непознати приказни светове в новите си книжки.  \r\nПод надслов „Почисти и прочети“ събитието премина с много музика, танци и тематични игри, чиято основна цел беше да докаже на малчуганите, че да се грижиш за природата и да четеш е не само необходимо, но и много забавно. Специални викторини предизвикаха децата да покажат какво знаят за разделното събиране и екологията, както и за талисманите на тазгодишната кампания – детективите Агата и Лари, героите на Стийв Стивънсън от популярната поредица на издателство „ФЮТ“. \r\nМного забавления, музика, танци, тематични игри и награди очакваха всички малчугани, които се включиха в събитието. „Театър на приказката – София“ представи кукленото шоу  „Приказка за юначета с празни тумбачета“, който превърна деца в спасители на планетата заедно с обичаните приказни герои Хартояд, Пластоядка и Стъклояд. В празничната програма се включиха танцов клуб „Зоки“, танцова школа „Рали“ към Военен клуб – Велико Търново, денс студио „Ун бесо“, танцово студио „Динамик“, вокално студио „Елита“, вокална школа „Best singers“, център за вокално и инструментално обучение „От До до Я“, талантите от класа по поп и джаз и пеене при СУ „Емилиян Станев“, а ударният финал постави младежката рок група „Хаштаг“. \r\nПартньори на кампанията са издателствата „Ентусиаст“, „ФЮТ“ и инициативата „Забавното четене“. \r\nКаузата е подкрепена от издателствата „ТРУД“, „ЕГМОНТ“, „Книгомания“, „Хермес“, „Бард“, „Сиела“, „Софтпрес“, „Златното пате“, „Албо груп“.  \r\nМедийни партньори са Bulgaria ON AIR, webcafe.bg, detskiknigi.com, clubz.bg, Майко мила!, azcheta.com, az-deteto.bg, dnes.bg, purvite7.bg, noviteroditeli.bg.", "date": "2019.09.30", "title": "1370 деца от Велико Търново поставиха финала на „Стара хартия за нова книга“ 2019 г., градът беше домакин на акцията за първи път"}
{"url": "http://www.focus-news.net/news/2019/09/30/2703718/babh-zapochva-masovi-proverki-v-ptitsefermite-v-stranata-zaradi-riska-ot-bolestta-influentsa.html", "text": "Българска агенция по безопасност на храните (БАБХ) започва масови проверки във всички животновъдни обекти с промишлен характер за водоплаващи и кокошеви птици в страната. Това съобщиха от пресцентъра на  БАБХ . Предстоящият зимен сезон е рисков за птиците по отношение на болестта инфлуенца. Именно по тази причина инспекторите ще следят за спазване на изискванията за биосигурност и изпълнението на самоконтрола във фермите по отношение Инфлуенца по птиците и Салмонелоза. Обектите трябва да изпълняват въведените мерки за биосигурност, съгласно законодателството и приложението им на практика.  \r\nЧестотата на взимане на пробите и техният брой трябва да се прилага в съответствие с Националната профилактична програма за контрол и допълнителните инструкции, утвърдени от БАБХ за гарантиране здравния статус на сектора.  \r\nПри установяване на пропуски в прилагането им на собствениците ще бъдат съставяни актове за установяване на административно нарушение. Проверките ще продължат до 18 октомври 2019 г. включително.  \r\nВ началото на месец септември на среща с птицевъдния бранш в БАБХ бяха обсъдени мерките за биосигурност, които трябва да се спазват от самите фермери. Агенцията по храните извършва проверки за прилагането им, а именно вземане на проби за проверка ефективността на дезинфекцията, документална проверка и инспекция на място в обекта на изготвения план за биосигурност.", "date": "2019.09.30", "title": "БАБХ започва масови проверки в птицефермите в страната заради риска от болестта инфлуенца"}
{"url": "http://www.focus-news.net/news/2019/09/30/2703725/tsvetalin-tsvetanov-istoricheski-muzey-isperih-dnite-na-kulturno-istoricheskoto-nasledstvo-v-grada-se-utvardiha-kato-esenni-praznitsi-v-obshtinata.html", "text": "Дните на културно- историческото наследство в Исперих се утвърдиха като есенни празници в общината.Това каза пред  Радио „Фокус“- Шумен  Цветалин Цветанов, директор на Исторически- музей- Исперих. „Проявите тази година се провеждат от 24 септември до 5 октомври. Съпричастни са детски градини, училища, пенсионерски клубове, обществеността. Ценното е, че си дават среща минало и настояще като част от процеса на опознаване и популяризиране на културното наследство“, каза Цветанов. Днес, с изложбата „Царевични фантазии“, ще бъде дадено началото на Панаира на царевицата. Събитието е от 17.00 часа в Етнографската къща. „През изминалата седмица децата работиха с много старание и фантазия в специална работилница и отново сътвориха красиви изделия и сувенири, като тази година използваха и оцветена шума“, каза Цветанов. Той отбеляза, че си партнират с местната червенокръстка организация, като им предоставят най- интересните и красиви предмети за благотворителни базари. Цветанов посочи, че през работилницата са преминали над 200 деца. На 2 октомври в административната сграда на музея ще бъдат организирани Царевични игри- бърза беленка, скоростно ронене на царевица, царевична щафета, точен мерник  и др. За втора година по време на Панаира на царевицата ще бъде проведен и Конкурс за карнавален конкурс- 4 октомври. Задължително условие е при изработката му да се използват царевични елементи. „Миналата година конкурсът предизвика много голям интерес. Събра много участници и зрители. Вълнуваха се не само децата, които дефилираха, но и техните родители, помогнали при изработката на костюмите“, каза Цветанов. Кулминацията на празниците ще се състои на 5 октомври, когато ще има фолклорно надиграване, кулинарна изложба, варене и дегустация на качамак. \r\n \r\nИвелина ИВАНОВА", "date": "2019.09.30", "title": "Цветалин Цветанов, Исторически музей-Исперих: Дните на културно-историческото наследство в града се утвърдиха като есенни празници в общината"}
{"url": "http://www.focus-news.net/news/2019/09/30/2703726/bezplaten-internet-polzvat-zhitelite-i-gostite-na-svishtov-v-tsentara-i-nyakoi-ot-parkovete-na-grada.html", "text": "Безплатен интернет вече използват жителите на Свищов в центъра на града и някои обществени пространства. Мрежата е изградена по проект на община Свищов, финансиран по европейската инициатива Free Wi-Fi for Europeans, съобщават за  Радио „Фокус“ – Велико Търново  от местната администрация. От там припомнят, че споразумението бе подписано в средата на лятото, а реализацията му е факт от около седмица. \r\nЗоните, в които има високосторостен безжичен достъп, са избрани заради високата си концентрация на посещаемост.  Безплатен интернет има на Общинския пазар „Велешана“, на площад „Алеко“, в Централната градска градина, в градинката при „Паметника на дарителите“, на площадите „Свобода“ и „Хан Бъчва“, в Спортен комплекс „Свищов“,  в местността „Паметниците“, в парк „Рила“ и в района на поликлиниката към МБАЛ-Свищов. \r\n \r\n „Фокус“ припомня , че целта на инициативата WiFi4EU е да се предостави висококачествен интернет достъп на граждани и посетители на Европейския съюз чрез безплатни точки за безжичен достъп на обществени места, включително паркове, площади, обществени сгради в общини в цяла Европа. \r\nОбщина Свищов ще бъде отговорна за финансирането на абонамента за интернет и поддръжката на оборудването, за да се предлага безплатен и висококачествен безжичен достъп за всички граждани и посетители за период от поне 3 години след инсталирането на мрежата. \r\n \r\nЛуиза ТРАНЧЕВА", "date": "2019.09.30", "title": "Безплатен интернет ползват жителите и гостите на Свищов в центъра и някои от парковете на града"}
{"url": "http://www.focus-news.net/news/2019/09/30/2703727/klubat-na-deytsite-na-kulturata-smolyan-shte-otbelezhi-35-godini-tvorcheska-deynost-na-zdravko-palazov-na-1-oktomvri.html", "text": "На 1 октомври 2019 г., от 18 часа в зала „Петър Стайков” на Клуба на дейците на културата ще бъде открита самостоятелна изложба живопис на Здравко Палазов. Това съобщиха от  Клуба . Тя съдържа 35 платна – портрети, пейзажи, композиции и е посветена на 35-годишната творческа дейност на художника. Експозицията идва от Пловдив, Варна и Бургас, където Палазов беше начело в публичния афиш на известните градове на изкуството и културата. \r\nИзложбата има още едно посвещение: „На големия поет и приятел на Смолян Любомир Левчев, който ни напусна преди няколко дни“. Тя ще остане на вниманието на смолянчани и гостите на града до 15 октомври т. г.", "date": "2019.09.30", "title": "Клубът на дейците на културата – Смолян ще отбележи 35 години творческа дейност на Здравко Палазов на 1 октомври"}
{"url": "http://www.focus-news.net/news/2019/09/30/2703728/nesaobrazeni-izkopni-deynosti-ostaviha-bez-tok-2000-klienti-na-chez-razpredelenie-v-selo-lozen.html", "text": "Несъобразени изкопни дейности оставиха без ток 2000 клиенти на ЧЕЗ Разпределение в село Лозен. Това съобщиха от пресцентъра на  ЧЕЗ . Компанията призовава за навременно съгласуване на строителните работи, за да се сведат до минимум неудобствата за домакинствата и бизнеса \r\nПри несъобразени изкопни работи бе скъсан кабел  20 киловолта, собственост на „ЧЕЗ Разпределение България“ АД, в резултат на което в понеделник по обяд без електрозахранване за около час останаха близо 2000 клиенти на дружеството в района на село Лозен, Столична община. \r\nКомпанията за пореден път призовава строителните компании навреме да съгласуват изкопните работи с цел да се сведат до минимум неудобствата за домакинствата и бизнеса. Строителните проекти би трябвало предварително да се координират с електроразпределителната компания. В рамките на това съгласуване дружеството в писмен вид информира строителя, че е длъжен да го уведоми за деня и мястото на изкопните дейности. В голяма част от случаите, обаче, тези изисквания не се спазват. Освен това често пъти информацията за започващите строителни дейности се получава предходния ден или в деня на тяхното стартиране, което прави реакцията на ЧЕЗ Разпределение невъзможна.", "date": "2019.09.30", "title": "Несъобразени изкопни дейности оставиха без ток 2000 клиенти на ЧЕЗ Разпределение в село Лозен"}
{"url": "http://www.focus-news.net/news/2019/09/30/2703729/inzh-zhivko-nedelev-do-podpisvane-na-dogovora-po-proekta-za-obnovyavane-na-vodniya-sektor-v-dobrich-problemat-s-ul-dimitar-spisarevski-ne-e-sashtestvuval.html", "text": "До подписване на договора по проекта за обновяване на водния сектор в Добрич в края на 2016 г. проблемът с ул. „Димитър Списаревски“ не е съществувал. Това заяви в отговор на многобройни въпроси на граждани ръководителят на проекта инж. Живко Неделев, предаде кореспондентът на  Радио „Фокус” – Варна . Инж. Неделев уточни, че при подписване на договора за безвъзмездна помощ по най-мащабния проект на Община град Добрич, когато са определени параметрите на дейностите и са защитени пред Управляващия орган, са взети под внимание резултатите от проучване съвместно с ВиК – Добрич. Тогава проблемът с пропадането на част от ул. „Димитър Списаревски“ не е стоял на дневен ред. Ескалирал е през последните месеци и е изцяло канализационен. По думите на специалиста, това е така наречената аварийна ситуация и затова улицата не е била включен в обхвата на водния проект. Инж. Неделев припомни, че към всеки договор има и така наречените непредвидени разходи. Сега аварийният район ще бъде включен в проекта и при одобрение от управляващия орган по тази улица ще се работи приоритетно. Процедурата за промяна по Закон за устройство на територията е възможна, не предполага трудности. Затруднения може да възникнат при защитата пред Управляващия орган, но „ние ще предприемем всичко необходимо, за да успеем да го вкараме в рамките на водния проект и да бъде разрешена тази аварийна ситуация, която е възникнала“, каза инж. Живко Неделев. Канализацията на града е с обща дължина 210 км. От нея на този етап ще се реконструират само 6,4 км. В проекта акцентът е върху водопроводната мрежа, която е изградена в периода 1950 – 1970 г. и е морално остаряла. Предвидено е също в рехабилитацията на канализационната мрежа да бъдат включени 3 главни колектора и 3 канализационни помнени станции. \r\nЖулиета НИКОЛОВА", "date": "2019.09.30", "title": "Инж. Живко Неделев: До подписване на договора по проекта за обновяване на водния сектор в Добрич проблемът с ул. „Димитър Списаревски“ не е съществувал"}
{"url": "http://www.focus-news.net/news/2019/09/30/2703730/", "text": "За настоящия сезон характерните щамове на грипа са „Бризбейн“, „Канзас“, „Колорадо“ и „Пукет“, два от тях са тип А и два - тип В. Това каза за Радио „Фокус“ – Смолян д-р Сийка Чернева - директор на дирекция “Надзор на заразните болести“ в Регионална здравна инспекция – Смолян. По думите й, на пазара има тривалентна ваксина, която съдържа грипните щамове „Бризбейн“, „Канзас“ и „Колорадо“, и четиривалентна, в която освен тези три щама е включен и „Пукет“. „Основно средство за профилактика на грипа и намаляване на заболяемостта, смъртността и тежките усложнения са съвременните грипни ваксини. Разработени са безопасни и ефективни ваксини, които се прилагат повече от 60 години. При здрави хора грипните ваксини може да предотвратят 70% до 90% от заболяванията от грип. Ваксината се поставя се ежегодно, защото изграденият имунитет се изчерпва. Всяка година Световната здравна организация (СЗО) препоръчва различен състав на грипните ваксини в зависимост от прогнозата кои вируси на грипа ще се разпространяват. На базата на тези ежегодни прогнози производителите на ваксини включват в тях съответните щамове“, обясни д-р Чернева. \r\nТя подчерта, че за поставяне на противогрипна ваксина най-подходящи са октомври и ноември, когато разпространението на острите респираторни заболявания не е толкова високо, т.е. вероятността хората да са здрави е по-голяма. Когато се поставя ваксината, човек трябва да е здрав. Защитният ефект на ваксината се проявява 2-3 седмици след имунизацията. \r\n„Имунизацията срещу грип е препоръчителна за всички лица, навършили 65 години, както и на други лица: възрастни и деца над 6-месечна възраст, страдащи от някои хронични заболявания, за живеещи в организирани колективи - специализирани институции за предоставяне на социални услуги, военни поделения, общежития и други, за лица с повишен риск от заразяване във връзка с професията им - транспортни работници, служители в армията и полицията, медицински персонал или лица, които могат да заразят високорискови пациенти - членове на семейството, персонал на лечебни, здравни и социални заведения“, посочи д-р Чернева. \r\nТя допълни, че с цел снижение на заболяемостта и смъртността от сезонен грип и усложненията му, повишаване на имунизационния обхват при възрастните хора над 65г., Министерство на здравеопазването разработи Национална програма за подобряване на ваксинопрофилактиката на сезонния грип 2019-2022 г. Целева група на програмата са най-уязвимите – а именно лицата, навършили 65 години. При хората в напреднала възраст ваксината намалява тежкото протичане и усложнения до 60%, а смъртните случаи с 80%. \r\nД-р Чернева уточни, че общопрактикуващите лекари ще препоръчват, изписват и поставят противогрипна ваксина на лицата от целевата група. В имунизационния кабинет на РЗИ Смолян могат да се имунизират срещу грип всички желаещи, с ваксина закупена от аптечната мрежа. Цената на манипулацията е 2 лв. Най-добрият начин да защитим себе си и своите близки от грипа - това сериозно заболяване, което толкова често подценяваме, е като се ваксинираме, каза още д-р Чернева. \r\nНели ГЕРГЬОВСКА", "date": "2019.09.30", "title": "Д-р Сийка Чернева, РЗИ – Смолян: През този сезон характерните щамове на грипа са „Бризбейн“, „Канзас“, „Колорадо“ и „Пукет“"}
{"url": "http://www.focus-news.net/news/2019/09/30/2703731/darzhavniyat-glava-rumen-radev-shte-se-sreshtne-s-parviya-zamestnik-ministar-predsedatel-na-sotsialisticheska-republika-vietnam.html", "text": "На 1 октомври, вторник, от 11.00 часа президентът Румен Радев ще проведе среща на „Дондуков“ 2 с първия заместник министър-председател на Социалистическа република Виетнам Чъонг Хоа Бин. Това съобщиха от  прессекретариата на държавния глава .", "date": "2019.09.30", "title": "Държавният глава Румен Радев ще се срещне с първия заместник министър-председател на Социалистическа република Виетнам"}
{"url": "http://www.focus-news.net/news/2019/09/30/2703732/d-r-siyka-cherneva-rzi-smolyan-prez-tozi-sezon-harakternite-shtamove-na-gripa-sa-brizbeyn-kanzas-kolorado-i-puket.html", "text": "За настоящия сезон характерните щамове на грипа са „Бризбейн“, „Канзас“, „Колорадо“ и „Пукет“, два от тях са тип А и два – тип В. Това каза за  Радио „Фокус“ – Смолян  д-р Сийка Чернева – директор на дирекция “Надзор на заразните болести“ в Регионална здравна инспекция – Смолян. По думите й, на пазара има тривалентна ваксина, която съдържа грипните щамове „Бризбейн“, „Канзас“ и „Колорадо“, и четиривалентна, в която освен тези три щама е включен и „Пукет“. „Основно средство за профилактика на грипа и намаляване на заболяемостта, смъртността и тежките усложнения са съвременните грипни ваксини. Разработени са безопасни и ефективни ваксини, които се прилагат повече от 60 години. При здрави хора грипните ваксини може да предотвратят 70% до 90% от заболяванията от грип. Ваксината се поставя се ежегодно, защото изграденият имунитет се изчерпва. Всяка година Световната здравна организация (СЗО) препоръчва различен състав на грипните ваксини в зависимост от прогнозата кои вируси на грипа ще се разпространяват. На базата на тези ежегодни прогнози производителите на ваксини включват в тях съответните щамове“, обясни д-р Чернева. \r\nТя подчерта, че за поставяне на противогрипна ваксина най-подходящи са октомври и ноември, когато разпространението на острите респираторни заболявания не е толкова високо, т.е. вероятността хората да са здрави е по-голяма. Когато се поставя ваксината, човек трябва да е здрав. Защитният ефект на ваксината се проявява 2-3 седмици след имунизацията. \r\n„Имунизацията срещу грип е препоръчителна за всички лица, навършили 65 години, както и на други лица: възрастни и деца над 6-месечна възраст, страдащи от някои хронични заболявания, за живеещи в организирани колективи – специализирани институции за предоставяне на социални услуги, военни поделения, общежития и други, за лица с повишен риск от заразяване във връзка с професията им – транспортни работници, служители в армията и полицията, медицински персонал или лица, които могат да заразят високорискови пациенти – членове на семейството, персонал на лечебни, здравни и социални заведения“, посочи д-р Чернева. \r\nТя допълни, че с цел снижение на заболяемостта и смъртността от сезонен грип и усложненията му, повишаване на имунизационния обхват при възрастните хора над 65г., Министерство на здравеопазването разработи Национална програма за подобряване на ваксинопрофилактиката на сезонния грип 2019-2022 г. Целева група на програмата са най-уязвимите – а именно лицата, навършили 65 години. При хората в напреднала възраст ваксината намалява тежкото протичане и усложнения до 60%, а смъртните случаи с 80%. \r\nД-р Чернева уточни, че общопрактикуващите лекари ще препоръчват, изписват и поставят противогрипна ваксина на лицата от целевата група. В имунизационния кабинет на РЗИ Смолян могат да се имунизират срещу грип всички желаещи, с ваксина закупена от аптечната мрежа. Цената на манипулацията е 2 лв. Най-добрият начин да защитим себе си и своите близки от грипа – това сериозно заболяване, което толкова често подценяваме, е като се ваксинираме, каза още д-р Чернева. \r\n \r\nНели ГЕРГЬОВСКА", "date": "2019.09.30", "title": "Д-р Сийка Чернева, РЗИ – Смолян: През този сезон характерните щамове на грипа са „Бризбейн“, „Канзас“, „Колорадо“ и „Пукет“"}
{"url": "http://www.focus-news.net/news/2019/09/30/2703733/25-godishna-zhena-ot-selo-goritsa-e-sas-satresenie-sled-intsident-po-patya-kableshkovo-slanchev-bryag.html", "text": "25-годишна жена от село Горица е със сътресение след инцидент по пътя Каблешково – Слънчев бряг. Това съобщиха от пресцентъра на  ОДМВР – Бургас . На 28.09 около 12.30 ч. по пътя Каблешково – Слънчев бряг, поради движение с несъобразена с релефа на пътя скорост, самостоятелно катастрофира л.а. \"Опел Вектра\", с бургаска регистрация, управляван от 25-годишна жена от с. Горица, която със сътресение на главата е настанена за лечение в отделение \"Неврология\" към УМБАЛ – Бургас.", "date": "2019.09.30", "title": "25-годишна жена от село Горица е със сътресение след инцидент по пътя Каблешково – Слънчев бряг"}
{"url": "http://www.focus-news.net/news/2019/09/30/2703739/plaket-za-zaslugi-kam-obshtina-stara-zagora-poluchi-futbolnata-legenda-evgeni-yanchovski.html", "text": "Плакет за особени заслуги към развитието на Община Стара Загора и поздравителен адрес от кмета на Стара Загора Живко Тодоров получи снощи футболната легенда на „Берое“ Евгени Янчовски. Това съобщиха от пресцентъра на  Община Стара Загора . Ресорният зам.-кмет Красимира Чахова поднесе пожеланията за здраве, сили и гордост от постигнатото, по повод 80-годишния юбилей на футболиста и треньор, извел зелено-белия тим до единственната в историята на клуба шампионска титла през сезон 1985/1986г.   \r\nЯнчовски получи поздравленията по време на почивката между полувремената в дербито на кръга между „Берое“ и „ЦСКА“, което завърши с победа за старозагорци и допълнително донесе емоции в неделната вечер.", "date": "2019.09.30", "title": "Плакет за заслуги към Община Стара Загора получи футболната легенда Евгени Янчовски"}
{"url": "http://www.focus-news.net/news/2019/09/30/2703734/prodalzhava-ukrasyavaneto-sas-sezonni-tsvetya-na-parkovete-i-zelenite-ploshti-v-grad-veliko-tarnovo.html", "text": "С настъпването на есента продължава украсяването със сезонни цветя на парковете и зелените площи в град  Велико Търново. Това съобщиха от пресцентъра на  Общината .  \r\nДнес служители на „Зелени системи“ изпъстриха с над 800 разноцветни теменужки зеленото пространство до кръстовището на улиците „Христо Ботев“ и „Хаджи Димитър. \r\nДо момента са засети близо 25 000 разноцветни цвята /предимно теменужки/, които обагрят цветните фигури в парковете „Марно поле“, „Майка България“, както и пространството пред Факултет „Изобразителни изкуства“ на ВТУ „Св. Св. Кирил и Методий“. \r\nЗацветени са и кашпите и саксиите в централната градска част около паметника на Васил Левски и по улиците „Васил Левски“ и „Независимост“. \r\nВ парк „Колю Фичето“ са засадени 900 бр. белис, в парк „Никола Габровски“ -  2000 бр. теменужки, в зелената площ пред ГУМ - 1000 бр. белис, в декоративната кошница на кръгово „Качица“ - 200 бр. теменужки, в парк „Бузлуджа“ - 2000 бр. теменужки.", "date": "2019.09.30", "title": "Продължава украсяването със сезонни цветя на парковете и зелените площи в град  Велико Търново"}
{"url": "http://www.focus-news.net/news/2019/09/30/2703736/sport-balgariya-v-grupa-s-holandiya-i-polsha-na-olimpiyskata-kvalifikatsiya-v-apeldorn.html", "text": "Волейболистиките от националния отбор на България ще попаднат в сравнително благоприятна група на олимпийската квалификация в Апалдорн (7 - 12 януари). Момичетата на Иван Петков, които бяха много близко до успех на квалификациите в САЩ, ще попаднат в група с домакина Холандия, Полша и Азербайджан. В другата група ще са европейските вицешампионки Турция, Германия и Хърватия. Само победителят в турнира в Апелдорн ще се класира за участие на Олимпийските игри в Токио 2020.", "date": "2019.09.30", "title": "Спорт: България в група с Холандия и Полша на олимпийската квалификация в Апелдорн"}
{"url": "http://www.focus-news.net/news/2019/09/30/2703737/izlozhbata-neonovi-spomeni-na-blagovesta-zhelyazkova-shte-bade-otkrita-v-galeriya-yordan-kyuvliev-v-sliven.html", "text": "Изложбата „Неонови спомени” на Благовеста Желязкова ще бъде открита на 4 октомври от 18 ч в галерия „Йордан Кювлиев” в Сливен , съобщиха от  културната институция . \r\nБлаговеста Желязкова е родена на 9 април 1985 в Сливен. През 2004 завършва художествената гимназия в града. Тя продължава образованието си, като преминава през бакалавърската и магистърска степен на специалността „Стенопис” в НХА, София, а през 2015 защитава дисертационен труд. \r\n„Неонови спомени” е първа самостоятелна изложба на художничката. В нея тя ще покаже серия от живописни творби, вдъхновени от неоновите реклами в публичното пространство от времето на социализма. \r\nПрез годините Благовеста Желязкова се включва в различни творчески проекти и изложби като: Международно триенале на акварела „Духът на акварела” 2016; Международно биенале „Изкуството на миниатюрата”, Русе 2017; кураторска изложба „Младост” vol.2 в галерия „Червената точка”, София през 2017;  Национална изложба за изобразително изкуство Сливен 2018; Национална изложба – конкурс за живопис и скулптура; Млади български художници; изложбена зала „Райко Алексиев”, София 2019 и др. През 2015 и 2018 е сред организаторите на кураторски проект „Фрагменти”, осъществен в галериите „Май” в Сливен и „Жорж Папазов” в Ямбол. През 2018 получава Първа награда за живопис в Национална изложба за изобразително изкуство, Сливен. \r\n \r\nИзложбата „Неонови спомени“ ще остане в галерия „Йордан Кювлиев” до 30 октомври.", "date": "2019.09.30", "title": "Изложбата „Неонови спомени” на Благовеста Желязкова ще бъде открита в галерия „Йордан Кювлиев” в Сливен"}
{"url": "http://www.focus-news.net/news/2019/09/30/2703738/razfasovano-meso-ot-divo-prase-e-otkrito-v-bagazhnika-na-avtomobil-malko-predi-razklona-za-selo-izvor.html", "text": "Бургас. Разфасовано месо от диво прасе е открито в багажника на автомобил малко преди разклона за село Извор. Това съобщиха от пресцентъра на  ОДМВР – Бургас . На 27.09 т.г. около 01.30 ч. на пътя с. Маринка в посока с. Крушевец, малко преди разклона за с. Извор, служители от «Гранична полиция» спрели за проверка л.а. «Митцубиши Паджеро», с бургаска регистрация, управляван от 51 годишен мъж, с който се придвижвал и 39 годишен мъж. В багажника на автомобила са открити три чувала с разфасовано месо от диво прасе, както и главата на животното. Открити са и ловна карабина «Ремингтон» без пълнител и със заключващо устройство на спусковия механизъм, без патрон в цевта, пистолет «Зораки» с поставен пълнител, съдържащ шест боеприпаса и два ловни патрона 12-ти калибър. За случая са информирани служители от «Охрана на горите» към Югоизточно предприятие – Сливен. Лекият автомобил, оръжията, боеприпасите и чувалите с месо са иззети при извършения оглед. Двамата мъже са задържани за срок до 24 часа. По случая е образувано бързо полицейско производство.", "date": "2019.09.30", "title": "Разфасовано месо от диво прасе е открито в багажника на автомобил малко преди разклона за село Извор"}
{"url": "http://www.focus-news.net/news/2019/09/30/2703741/sotsialnite-mrezhi-kato-instrument-na-rabotodatelite-i-stresat-na-rabotnoto-myasto-shte-badat-obsadeni-v-sliven-na-forum-organiziran-ot-knsb.html", "text": "Форум „Фирмени политики за поведение на служителите в социалните мрежи“ ще се проведе в Сливен на първи октомври от 14.00 часа, в зала, намираща се на адрес пл. Ал. Стамболийски 1 , ет.4. Това съобщиха организаторите от  КНСБ . Ще бъдат обсъдени Facebook, Twitter, Youtube, Instagram и други  социални медии като средство за развитие на компанията, както и прилагането на GDPR правилата в социалните мрежи от работниците. Ще бъде разяснено и как да се привлекат нови работници и създаване положително настроение във Facebook средата към дейностите и политиките на компанията. Ще бъде обсъден и стресът на работното място и факторите, влияещи върху него. \r\nСпоред организаторите на събитието, България да последва примера на западните държави и САЩ, като компаниите ни предприемат сериозни стъпки за въвеждане на собствена, приемлива за всички нива фирмена политика за използването на социалните мрежи от работниците и служителите им.", "date": "2019.09.30", "title": "Социалните мрежи като инструмент на работодателите и стресът на работното място ще бъдат обсъдени в Сливен на форум, организиран от КНСБ"}
{"url": "http://www.focus-news.net/news/2019/09/30/2703743/katastrofa-e-stanala-v-rayona-na-bulevard-tsar-boris-iii-i-spirkata-za-nov-balgarski-universitet.html", "text": "Катастрофа е станала в района на булевард \"Цар Борис III\" и спирката за Нов български университет. Това съобщиха за  Агенция \"Фокус\"  от пресцентъра на СДВР. Няма данни за пострадали, само материални щети.", "date": "2019.09.30", "title": "Катастрофа е станала в района на булевард \"Цар Борис III\" и спирката за Нов български университет"}
{"url": "http://www.focus-news.net/news/2019/09/30/2703742/mestni-izbori-2019-g-mustafa-karadaya-ot-kubrat-nashata-zaednost-e-primer-za-tsyal-svyat.html", "text": "Екипът на Централния лъч на ДПС бе в разградска област. След срещи с избиратели в град Самуил и исперихските села Подайва и Лъвино, ръководството присъства на предизборния митинг на центъра в град Кубрат. Ние от ДПС знаем, че властта идва от хората, властта е на хората и тя служи за решаването на проблемите на хората и затова нашето мото е „Власт за хората“, заяви в началото на словото си председателят на ДПС Мустафа Карадайъ. Това съобщиха от пресцентъра на  ДПС .  \r\nТой заяви, че е убеден, че даже и кандидатите на други партии ще гласуват за листата на ДПС, защото те са образовани, знаещи, можещи и доказали себе си в сферите. Това е правилният избор за развитието, спокойствието, честта и достойнството на гражданите на община Кубрат. Правилният избор е номер 55, допълни Карадайъ. \r\nНякои хора, които бяха продукт на партията сами избраха позицията на предатели и се опитват чрез преса и натиск, чрез лъжи и измама да се възползват от нашия глас в личен интерес, сподели Карадайъ. Ние в Кубрат сме толерантни, но и знаем, че толерантността върви заедно с отговорността и точно на тези хора няма да позволим да мине тяхното хитруване. Ние от ДПС сме в Кубрат, защото милеем за хората на Кубрат, допълни той. \r\nНашата заедност е пример за цял свят. Различието, заедността и толерантността за нас са ценности. Това е най-важното за нас – да бъдем заедно, единни, силни, да си помагаме в трудни времена и да се веселим в добрите, обяви председателят на ДПС. \r\nАлкин Неби доказа себе си. Преди две години бяхме заедно, застанахме пред вас и казахме ви да се обединим и с общи усилия да подобрим условията живот във вашата община. Направихме го, каза Карадайъ давайки пълната си подкрепа за кмета на Кубрат Алкин Неби. Когато сме заедно, когато сме силни и когато имаме местната власт всички заедно ще решаваме всичките проблеми, имайки подкрепата на ДПС, допълни той. \r\nСкъпи приятели, моят апел е да бъдем разумни, да си съхраним единството и заедността и да направим правилният избор на 27 октомври, се обърна Карадайъ към събралите се жители на площада и  заяви: „Да изберем правилните хора, които ще вземат властта от народа и тази власт ще служи за решаването проблемите на народа“, заключи лидерът на ДПС. \r\nЗам.-председателят на ПГ на ДПС Йордан Цонев каза, че местната власт е властта, която е най-близо до хората. Кметът, общинските съветници и администрацията са тези, които всекидневно са сред вас и които откликват при всяка една ваша нужда. Това е най-важната власт за вас, защото е до вас, заяви той. Но е важна и за нас. Без местната власт, ние в парламента не можем да направим нищо за вас или ако направим това е много далечно. За това, там където ДПС не държи местната власт, там нищо не се случва. И затова всички общини завиждат на общините на ДПС, допълни Цонев. \r\nСмисълът на съществуването на ДПС сте вие, вашето добруване, мирът, стабилността и сигурността на нашата обща Родина България и затова аз съм абсолютно сигурен, че вие знаете, че трябва да подкрепяте ДПС и ще го направите на тези избори, заключи Йордан Цонев. \r\nНие залагаме на този екип, защото за две години нашият кмет на община Кубрат г-н Алкин Неби се доказа, че наистина е човек, който ежедневно и ежечасно се бори за доверието на хората, каза зам.-председателят на ДПС Ахмед Ахмедов. А доверието е много крехко и нестабилно. Вие, жителите на Кубрат сте закърмени със завета на Кубрат. Когато ние запазим нашето единство и заедност никой не може да ни пречупи. В хората в община Кубрат са заложени гените на правата и свободите на малцинствата и евроатлантическата ориентация. Нека да гласуваме за по-доброто бъдеще на Кубрат и за да могат хората да управляват, каза още Ахмедов. \r\nНа предизборната среща присъстваха още Емел Етем-член на ЦОБ, народните представители Ихсан Хаккъ и д-р Хасан Адемов, председателят на Младежко ДПС и евродепутат Илхан Кючюк, областният председател на ДПС Разград и кмет на община Лозница Севгин Шукри, кандиддатът за кмет на община Исперих Белгин Шукри и кметът на Цар Калоян Дауд Аляовлу.", "date": "2019.09.30", "title": "Местни избори 2019 г.: Мустафа Карадайъ от Кубрат: Нашата заедност е пример за цял свят"}
{"url": "http://www.focus-news.net/news/2019/09/30/2703735/orf-ot-neos-potvardiha-gotovnostta-si-za-uchastie-v-koalitsiya.html", "text": "От либералната партия НЕОС потвърдиха готовността си за влизане в преговори за съставяне на коалиция във Виена, дори и да не става въпрос единствено за гарантиране на парламентарно мнозинство, предава  ORF , най-голямата обществена медия в Австрия. \r\nСъответното потвърди председателят на партията Беате Мейнл-Райсингер преди заседанието на ръководството на НЕОС. Тя припомни, че в Залцбург също управлява регионална коалиция между Австрийската народна партия (АНП) и НЕОС.  \r\nСпоред  Мейнл-Райсингер съществува общо отношение „да не се бяга от отговорност“. Съгласно думите й, партията ще продължава да настоява за задължително образование, данъчни облекчения, споразумения за екологията и климата и истинска прозрачност в работата на партиите и министерствата. \r\n \r\n Тереза Герова", "date": "2019.09.30", "title": "ORF: От НЕОС потвърдиха готовността си за участие в коалиция"}
{"url": "http://www.focus-news.net/news/2019/09/30/2703744/prof-plamen-pavlov-istorik-ako-balgariya-spre-da-podkrepya-severna-makedoniya-v-patya-y-kam-evrointegratsiya-tya-shte-otide-v-hvatkata-na-sarbiya-i-rusiya.html", "text": "Ако България спре да подкрепя Северна Македония в пътя й към евроинтеграция, тя ще отиде в хватката на Сърбия и Русия. Това каза историкът професор Пламен Павлов в интервю за  Агенция „Фокус“  във връзка с провелата се днес консултативна среща при президента Румен Радев на тема „Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Македония за присъединяване към ЕС“. Той посочи, че нормалната позиция на България е да подкрепя западната си съседка в пътя й към присъединяване към ЕС и, че Северна Македония няма място в евразийски проекти. „Русия и Сърбия продължават да следват някакви геополитически виждания от 19 и първата половина на 20 век. Според мен опитите Македония да се вкара в евразийските проекти, да се отклони от нормалното си развитие, заедно с България и другите балкански държави, са обречени на неуспех. По-жалкото обаче е, че в Македония това мислене изобщо не е отминало. В последно време дори има някакво втвърдяване по отношение на България, което е крайно нежелателно“, добави още Павлов. \r\n \r\nТеодора ПАВЛОВА", "date": "2019.09.30", "title": "Проф. Пламен Павлов, историк: Ако България спре да подкрепя Северна Македония в пътя й към евроинтеграция, тя ще отиде в хватката на Сърбия и Русия"}
{"url": "http://www.focus-news.net/news/2019/09/30/2703740/znatsi-vnimanie-i-intenzivno-velosipedno-dvizhenie-sa-postaveni-na-pat-i-9-burgas-malko-tarnovo.html", "text": "Пътни знаци, предупреждаващи, че по трасето има велосипедисти са монтирани на път I-9 Бургас - Малко Търново. Това съобщиха от пресцентъра на  Агенция \"Пътна инфраструктура\" . През последните месеци участъкът от първокласния път е част от предпочитаните вело маршрути в региона и след защитена местност „Пода“ в Бургас колоездачите стават активни участници в движението по път I-9. Подобни знаци се поставят за първи път, за да се ограничат предпоставките за пътни инциденти, тъй като велосипедистите карат със значително по-ниска скорост от превозните средства и в завоите се увеличат рисковете от катастрофи, поради по-слабата видимост.  \r\nМонтираната вертикална сигнализация е комбинация на пътните знаци „Внимание!“ и „Интензивно велосипедно движение“ и се поставя за повишаване безопаснотта на движение след консултации и съгласуване с колоездачен клуб „Черноморец”, гр. Бургас, Областно пътно управление - Бургас, ОД на МВР-Бургас, сектор „Пътна полиция“ и Община Бургас.", "date": "2019.09.30", "title": "Знаци „Внимание!“ и „Интензивно велосипедно движение“ са поставени на път I-9 Бургас - Малко Търново"}
{"url": "http://www.focus-news.net/news/2019/09/30/2703746/teatralnata-postanovka-ispanska-afera-shte-bade-predstavena-na-stsenata-na-pazardzhishkiya-teatar.html", "text": "Театралната постановка „Испанска афера“ ще бъде представена на сцената на пазарджишкия театър, предаде репортер на  Радио „Фокус“ – Пазарджик . Режисьор е Иван Савов, сценографията и костюмите са дело на Мария Диманова, композитор е Асен Аврамов, а хореограф еАна Митева. Написана е по действителен случай, и предава реалната история за гръмкия, ироничен и показателен за съвременното общество провал на млад политик от каталонското правителство. Комедия за едни и трилър за други, измамата в съвременния свят е превърната в увлекателен сценичен разказ от талантливия постановъчен екип на Ловешкия театър,  на чиято сцена Калин Врачански трансформира в комедия дори и най-нелепите обрати на човешката съдба. В ролите са актьорите: Калин Врачански,  Николета Малчева,  Богомила Николова, Йоана Кирчева, Гьорги Трайков, Тодор Беров,  Ленко Гурков. \r\nАлбена ЖИЛЕКОВА", "date": "2019.09.30", "title": "Театралната постановка „Испанска афера“ ще бъде представена на сцената на пазарджишкия театър"}
{"url": "http://www.focus-news.net/news/2019/09/30/2703750/mestni-izbori-2019-g-328-sa-sektsionnite-izbiratelni-komisii-v-oik-burgas.html", "text": "328 са секционните избирателни комисии в ОИК – Бургас. Това съобщи за  Радио „Фокус“ – Бургас  Милен Господинов, член на Общинска избирателна комисия – Бургас. По  време на предстоящите местни избори на територията на общината ще има и подвижна избирателна секция, която ще предостави възможност за гласуване на хората с увреждания. „Вече са регистрирани кандидатските листи за общински съветници, кандидатите за кметове за кметства и кандидатите за кметове на община Бургас. Към момента всичко е наред, проблеми не е имало“, добави Господинов.  \r\nПо информация на ОИК – Айтос броят на членовете в 50-те секционни избирателни комисии на територията на общината е 404. „Засега няма да има подвижна избирателна секция.  Подготовката протича нормално, не са постъпвали жалби и сигнали. Не срещаме трудности и проблеми засега“, обясни Силвия Желева, председателят на ОИК - Айтос.  \r\nМария ПОПЧЕВА", "date": "2019.09.30", "title": "Местни избори 2019 г.: 328 са секционните избирателни комисии в ОИК – Бургас"}
{"url": "http://www.focus-news.net/news/2019/09/30/2703747/ministrite-temenuzhka-petkova-i-kreshnik-bekteshi-nabelyazaha-vazmozhnosti-za-razshiryavane-na-energiynoto-satrudnichestvo-mezhdu-balgariya-i-severna-makedoniya.html", "text": "„Съществува широк потенциал за развитие на двустранните отношения както в областта на природния газ, така и на електроенергетиката. Реализацията на съвместни проекти ще допринесе за повишаване на енергийната сигурност, изграждане на междусистемна свързаност и либерализация на електроенергийния пазар“. Около това се обединиха министърът на енергетиката на Република България Теменужка Петкова и министърът на икономиката на Република Северна Македония Крешник Бектеши. Това съобщиха от пресцентъра на  Министерство на енергетиката .  \r\nПо време на срещата той информира българските си колеги за извършените промени в енергийното законодателство на Република Северна Македония, с които се транспонират изискванията на европейските регламенти. Министър Петкова приветства постигнатия напредък и подчерта, че това ще допринесе за обединението на пазарите „Ден напред“ между двете страни. По време на първото българско председателство на Съвета на Европейския съюз, на 12 април 2018 г. в София бе подписан Меморандум за разбирателство между Българската независима енергийна борса, Македонския електропреносен системен оператор (МЕПСО), Енергийната регулаторна комисия на Република Северна Македония и Електроенергийния системен оператор на Република България, с който беше поставено началото на осъществяването на обединението на пазарите „Ден напред“ на двете страни. Министрите Петкова и Бектеши се ангажираха съвместната работа по тази тема да бъде ускорена, така че в най-кратки срокове пазарната интеграция да е факт.  \r\nПо думите на министър Бектеши Република Северна Македония е заинтересована от провеждане на преговори на експертно равнище във връзка с проекта АЕЦ „Белене“. В рамките на процедурата за избор на стратегически инвеститор за проекта, от страна на Република Северна Македония бе заявен интерес за придобиване на миноритарен дял в бъдещата проекта компания, както и за изкупуване на електрическа енергия от атомната централа в размер на 10%. „В момента се прави преглед на подадените от компаниите заявления, след което ще се изготви кратка листа на фирмите, с които ще се водят разговори“, подчерта Петкова. Според двамата министри проектът АЕЦ „Белене“ ще е от регионално значение.  \r\nПродължава съвместната работа между двете страни и във връзка с подписания през 2017 г. меморандум за сътрудничество в областта на природения газ. От страна на „Булгартрансгаз“ ЕАД е изготвено предпроектно проучване за възможността за развитие на нова газова връзка между Република България и Република Северна Македония. Очаква се такъв анализ да бъде изготвен и от македонска страна.", "date": "2019.09.30", "title": "Министрите Теменужка Петкова и Крешник Бектеши набелязаха възможности за разширяване на енергийното сътрудничество между България и Северна Македония"}
{"url": "http://www.focus-news.net/news/2019/09/30/2703748/kom-toshko-barzilov-pbzn-pozhar-gori-mezhdu-gorni-dabnik-i-dolni-dabnik.html", "text": "Пожар гори между Горни Дъбник и Долни Дъбник. Това каза за  Агенция „Фокус“  комисар Тошко Бързилов, началник „Национален оперативен център“ към ПБЗН. Гори суха трева. Има екипи на място и се работи за загасянето на пожара.  \r\n \r\nТеодора ПАТРОНОВА", "date": "2019.09.30", "title": "Ком. Тошко Бързилов, ПБЗН: Пожар гори между Горни Дъбник и Долни Дъбник"}
{"url": "http://www.focus-news.net/news/2019/09/30/2703751/ek-grazhdanski-dialog-sas-zamestnik-predsedatelya-na-evropeyskata-komisiya-yurki-kataynen.html", "text": "На 7 октомври (понеделник) от 17:00 ч. в Дома на Европа в София (ул. Г. С. Раковски 124) ще се проведе публичен дебат с Юрки Катайнен, заместник-председател на Европейската комисия отговарящ за работните места, растежа, инвестициите и конкурентоспособността, информира  Представителството на Европейската комисия в България   \r\n   \r\nТемата на гражданския диалог е \"Каква Европа искаме? Новите приоритети за развитието на ЕС\". Тя е част от усилията на Европейската комисия да обсъжда с българите предизвикателствата пред Европейския съюз в съвременния свят и необходимите действия за запазване конкурентоспособността на Европа в глобален мащаб.  \r\n   \r\nКомисията вече успешно изпълнява редица инициативи в помощ на работните места, иновациите и опазването на околната среда. Сред тях са планът „Юнкер“,  преходът към кръгова икономика, европейската стратегия за пластмасите и много други. Какво още е необходимо – очакваме Вашите въпроси и мнения на срещата.  \r\n   \r\nВ дискусията ще вземат участие също евродепутатът Ева Майдел и заместник-кметът на София по направление „Финанси и стопанска дейност“ Дончо Барбалов.  \r\nПредварителната регистрация в интернет е задължителна (справки на сайта на представителството)  \r\nМолим всички гости да бъдат пред залата не по-късно от 16:30 ч. за регистрация и проверка за сигурност, както и да носят със себе си документ за самоличност.", "date": "2019.09.30", "title": "ЕК: Граждански диалог със заместник-председателя на Европейската комисия Юрки Катайнен"}
{"url": "http://www.focus-news.net/news/2019/09/30/2703754/prof-plamen-pavlov-istorik-liniyata-na-zagrabvane-na-balgarskata-istoriya-i-prevrashtaneto-y-v-makedonska-prodalzhava.html", "text": "Тази линия да се заграбва българската история, да се чете в антибългарски дух и да се превръща в „македонска“ изобщо не е приключила. Това каза историкът професор Пламен Павлов в интервю за  Агенция „Фокус“  във връзка с провелата се днес консултативна среща при президента Румен Радев на тема „Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Македония за присъединяване към ЕС“. Павлов коментира конфликтния въпрос с историческата личност на Гоце Делчев, създаващ политическо напрежение между България и Република Северна Македония. „Моят приятел македонският интелектуалец Симеон Симев, също така и писателят Младен Сърбиновски – те, както всички хора в Македония и България, тачат Гоце Делчев. Самите те са ми казвали в разговори, че той е превърнат в нещо, което няма нищо общо с истината и, че  е превърнат в някакъв бутафорен герой на македонизма, на македонската идентичност за сметка например на Тодор Александров и  Иван Михайлов. В последно време виждаме, че се посяга и към Тодор Александров. Има негов паметник в Скопие“, посочи историкът.  \r\nТеодора ПАВЛОВА", "date": "2019.09.30", "title": "Проф. Пламен Павлов, историк: Линията на заграбване на българската история и превръщането й в „македонска“ продължава"}
{"url": "http://www.focus-news.net/news/2019/09/30/2703752/normalno-natovaren-e-trafikat-v-oblast-blagoevgrad.html", "text": "Нормално натоварен е трафикът в област Благоевград. Това съобщиха за  Радио „Фокус“ – Пирин  от Областно пътно управление Благоевград. През деня обстановката е била спокойна и няма регистрирани тежки пътни инциденти. Движението по автомагистрала „Струма“, главен път Е-79 и второкласен път – 19 Симитли – Гоце Делчев се извършва без забавяния. В региона няма въведени ограничения поради ремонтни дейности или заради възникнали проблеми. Повишена остава опасността от падащи камъни в Кресненското дефиле, както и в района на проходите Предел и Папаз Чаир. \r\nЛивия НИНОВА", "date": "2019.09.30", "title": "Нормално натоварен е трафикът в област Благоевград"}
{"url": "http://www.focus-news.net/news/2019/09/30/2703745/alsat-m-makedoniya-balgariya-nacherta-cherveni-linii-za-integratsiyata-na-makedoniya-v-es.html", "text": "Две седмици преди Европейския съвет, на който се очаква да бъде дадена зелена светлина на Македония за започване на преговори за присъединяване към Европейския съюз, България начерта  нови „червени линии“, информира скопският телевизионен канал  “Алсат М“ , излъчващ на албански език. \r\nСлед среща на български високопоставени представители, посветена на политиката към Македония, президентът на България Румен Радев заяви, че са необходими спешни действия за изграждане на национална позиция по отношение на отношенията с Македония и членството й в Съюза. Радев казва, че на срещата правителството се ангажира да формулира ясни критерии, които Македония трябва да изпълни, преди да започне процеса на преговори за членството на Македония в ЕС. \r\n„Особено внимание трябва да се обърне на учебните програми, учебниците, музеите и публичните медийни позиции. Важно е също така да се подчертаят така наречените „червени линии“, които трябва да гарантират, че европейската интеграция на Северна Македония няма да навреди на използването на българската история, език и идентичности като (разменна) монета “, каза Радев. \r\nПремиерът Бойко Борисов заяви, че ако България спре Македония за ЕС, това ще бъде прецедент в историята, тъй като българите нямат по-близък народ от македонския. \r\n„Нашата позиция от първия ден е ясна. Изключително важно е да бъдат приети в Европейския съюз, но е много важно да разберат, че зависи от нас. Няма да може това да се случи за наша сметка, прекроявайки историята. Ето защо ние предоставихме нашите права на Комисията и един ден по-рано, ако те се разберат е добре, ако не ще изчакаме да видим реакциите им. Нека са смели и имат кураж, мястото на Северна Македония и на хората там е в Европейския съюз. Да не пропуснат този шанс “, казва Борисов. \r\nСофия трябва да гласува „За“, каза външният министър Екатерина Захариева, но подчерта, че подкрепата за Договора може да се промени по време на преговорите по отделните глави. \r\n„Необходим е напредък в работата на Комисията не само на хартия, но и реална промяна в учебниците и„ прекратяване на неприятелските  действия “ от страна на Скопие. България винаги е подкрепяла (европейската) перспектива на Западните Балкани, но ще е необходима хоризонтална рамка и няма да бъде постигнат напредък по отделните глави, освен ако не бъде приложен Договора за добросъседство \", каза Екатерина Захариева, външен министър на България. \r\nБългарският министър на отбраната Красимир Каракачанов, който инициира срещата, заяви, че \"времето за прехвърляне на топката е завършило\". \r\nСлед тези изявления от София, премиерът Заев каза: „Няма нужда от загриженост, защото комисиите работят и македонската и българската страна ще намерят решение. Досега са разрешени четири исторически периода и седем значими личности“. \r\n„Фактите и истината, които съществуват, са ясни. Ние апелираме за решение. Не вярвам, че е достатъчно да има воля само от наша страна, но и от страна на България. Мисля, че е възможно бързо да се намери решение и понякога ние, политиците, трябва да оставим нещата на експертите “, каза Заев. \r\nПреговорите на съвместната Комисия за исторически факти спряха при изясняване на историческата роля на Гоце Делчев и неговия етнически произход. \r\n \r\n  Юлиян Марков", "date": "2019.09.30", "title": "„Aлсат М“ (Македония): България начерта „червени линии“ за интеграцията на Македония в ЕС"}
{"url": "http://www.focus-news.net/news/2019/09/30/2703749/sport-lyupko-petrovich-ostava-trenyor-na-tsska.html", "text": "Футбол: Люпко Петрович остава треньор на ЦСКА, заяви собственикът на тима Гриша Ганчев. Снощи сръбският специалист записа първа загуба като треньор на ЦСКА. \"Червените\" загубиха с 1:2 при гостуването си на Берое в Стара Загора и заемат четвърто място във временното класиране на шампионата с 19 точки от 11 мача. Лидер е Лудогорец с 27, а втори е Левски с 26.", "date": "2019.09.30", "title": "Спорт: Люпко Петрович остава треньор на ЦСКА"}
{"url": "http://www.focus-news.net/news/2019/09/30/2703753/vitseprezidentat-iliyana-yotova-pozdravi-tarakliyskiya-universitet-za-15-godishninata-mu.html", "text": "Вицепрезидентът Илияна Йотова изпрати поздравителен адрес до колектива и студентите на Тараклийския държавен университет „Григорий Цамблак“ по повод 15 години от създаването му на 1 октомври 2004 г. Това съобщиха от  прессекретариата на държавния глава .  \r\n„Днешният ден е голям празник за Република България и Република Молдова. Тараклийският университет е резултат от приятелските отношения и интензивния диалог между двете държави в сферите на образованието, науката и културата. Символ е на духовната връзка помежду ни“, пише вицепрезидентът Йотова.  \r\n„Република Молдова е един от примерите за грижа за малцинствата и спазване на техните права. Уверена съм, че и занапред ще продължи тази политика за съхраняване на националната, културната и езиковата идентичност на българската диаспора“, изтъква българският вицепрезидент. Българската общност в Молдова е една от най-старите, на повече от 200 години.   \r\nВ приветствието си Илияна Йотова припомня приноса на българския президент Георги Първанов (2002-2012 г.) и молдовския му колега Владимир Воронин (2001-2009 г.) за създаването на Тараклийския държавен университет.  \r\nВицепрезидентът изразява надежда, че висшето учебно заведение ще се трансформира във филиал на Русенския университет „Ангел Кънчев“, каквито уверения получи президентът Румен Радев при срещата си с молдовския президент Игор Додон в рамките на 74-ата редовна сесия на Общото събрание на ООН.  \r\nИлияна Йотова благодари на ръководството, преподавателите и студентите, които развиват Тараклийския университет.", "date": "2019.09.30", "title": "Вицепрезидентът Илияна Йотова поздрави Тараклийския университет за 15-годишнината му"}
{"url": "http://www.focus-news.net/news/2019/09/30/2703755/15-zhalbi-ot-zhivushti-v-nezakonni-postroyki-otivat-v-administrativen-sad-stara-zagora.html", "text": "На 27 септември изтече срокът за обжалване на процедурата по премахване на незаконни постройки в старозагорския квартал „Лозенец”. Това съобщиха от пресцентъра на  Общината . До неговия край са постъпили 15 жалби, които са подготвени за изпращане до Административния съд.  \r\nПроцедурата гласи, че след произнасянето на институцията започва да тече срок за доброволно премахване на постройките. Месец след това се пристъпва към принудително събаряне. Вероятно дейностите ще започнат след приключване на зимния период, съобщиха от общинския отдел „Контрол по строителството“.  \r\nВ началото на месец септември, кметът на Стара Загора Живко Тодоров подписа 96 заповеди за събаряне на незаконни постройки, намиращи се от източната страна на ул. „Витоша“, парк „Борова гора“ до Стрелбището.", "date": "2019.09.30", "title": "15 жалби от живущи в незаконни постройки отиват в Административен съд – Стара Загора"}
{"url": "http://www.focus-news.net/news/2019/09/30/2703756/blagotvoritelen-targ-s-unikalni-predmeti-shte-se-sastoi-po-vreme-na-tazgodishnata-vecher-na-dobrodetelite.html", "text": "Точно седмица остава до най-голямото благотворително събитие в календара на фондация „За нашите деца“ – Вечерта на добродетелите. Тази година то ще се състои на 7 октомври, в Sofia Event Center, Paradise Center, а началният час е 19.30. По традиция, в рамките на събитието ще се проведе благотворителен търг, който ще даде възможност на гостите да наддават за ценни предмети и преживявания с висока емоционална стойност. Това съобщиха от  фондация „За нашите деца“ . \r\nСред тях са няколко уникални картини. Едната от тях е дело на талантливата българска художничка Събина Данева. От 20 години тя страда от рядко заболяване, което е деформирало фалангите на пръстите й. Това, обаче, не спира желанието й да рисува и да създава прекрасни и уникални творби. Самата картина е дарение от Министерството на труда и социалната политика.  \r\nДруго впечатляващо произведение е картината \"Summer Forest\" на художничката, илюстраторка и филмова декораторка Лийт Ридли. По произход тя е южноафриканска, живяла е в Париж, а от няколко години е в България. Лийт е силно съпричастна към каузата за правата на децата. Нейна лична инициатива е организирането на Kid’s Fest в София през 2016 година. \r\nЗа втора поредна година ни подкрепя и Исус Русев, който е възпитаник на дома за деца, лишени от родителски грижи \"Мария Терезия\" в гр. Стара Загора. Той създава специално за Вечер на добродетелите творбата \"Преди да падне здрач\", вярвайки, че така помага на други деца, които нямат щастието да живеят в семейна среда. \r\nСред останалите предмети, които ще бъдат предложени на търга, е скулпурата „Архангел Михаил“, дело на Ангел Каравланов, както и четири пощенски плика и картичка с юбилейни марки от Българската пощенска станция на Антарктида, дарени от проф. Христо Пимпирев. За любителите на екстремните преживявания ще има специална изненада – три тандемни скока от 4200 метра, предоставени от приятелите ни от Skydive Sofia.", "date": "2019.09.30", "title": "Благотворителен търг с уникални предмети ще се състои по време на тазгодишната Вечер на добродетелите"}
{"url": "http://www.focus-news.net/news/2019/09/30/2703762/prof-plamen-pavlov-istorik-chervena-liniya-v-otnosheniyata-mezhdu-balgariya-i-severna-makedoniya-tryabva-da-e-svobodata-na-izyava-na-balgarsko-samosaznanie.html", "text": "Една от линиите, които трябва да бъдат поставени  на Република Северна Македония, нейните власти и правителство е да не се пречи на изявата на българско самосъзнание, защото на такова определено се пречи в момента. Това каза историкът професор Пламен Павлов в интервю за  Агенция „Фокус“  във връзка с провелата се днес консултативна среща при президента Румен Радев на тема „Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Македония за присъединяване към ЕС“ Той добави, че антибългарското настроение продължава да бъде насаждано в западната ни съседка. „Не е тайна, че днес хиляди хора в Македония имат българско самосъзнание. В такъв случай, ако не защитим историята и идентичността си, ние им казваме, че те не са българи. Това България не може да си го позволи в никакъв случай“, посочи Павлов. Той добави, че е очевидно, че в Северна Македония, за да вземеш държавна служба или да правиш кариера в академичните среди, трябва да бъдеш македонец.  „Тоест трябва да се декларираш като македонец и никакъв друг. Може би, ако се декларираш като сърбин, имаш някакъв шанс. Но ако се декларираш като българин.  Този конформизъм за нас българите в България не е чак толкова обясним, тъй като каквото и да е, при нас има много по-голяма свобода, отколкото в Република Северна Македония. България и като най-близката до Македония държава, като хора с една и съща кръв, но и като член на Европейския съюз би трябвало да полага грижи за демократизацията на Македония – процес, който не е достигнал необходимото развитие“, посочи още той. \r\n \r\nТеодора ПАВЛОВА", "date": "2019.09.30", "title": "Проф. Пламен Павлов, историк: Червена линия в отношенията между България и Северна Македония трябва да е свободата на изява на българско самосъзнание"}
{"url": "http://www.focus-news.net/news/2019/09/30/2703758/42-godishen-mazh-postrada-pri-katastrofa-na-patya-pavlikeni-suhindol.html", "text": "42-годишен мъж пострада при катастрофа на пътя Павликени – Сухиндол. Това съобщават от пресцентъра на  Областна дирекция на МВР – Велико Търново . Произшествието е станало в събота около 15,00 часа. По първоначална информация челно са се ударили два леки автомобила – „Мазда“, управляван от 20-годишен мъж от село Градище и лек автомобил „Опел“, управляван от 42-годишен мъж от Сухиндол. В резултат на това е пострадал водачът на опела. Той е настанен за лечение във великотърновската болница с фрактура на крака. Двамата водачи са изпробвани за употреба на алкохол, резултатите са отрицателни. Причините за произшествието са в процес на изясняване. По случая е започнато досъдебно производство.", "date": "2019.09.30", "title": "42-годишен мъж пострада при катастрофа на пътя Павликени – Сухиндол"}
{"url": "http://www.focus-news.net/news/2019/09/30/2703764/na-2-oktomvri-shte-se-provede-preskonferentsiya-na-koyato-shte-badat-dadeni-podrobnosti-za-predstoyashtoto-16-ti-retro-parad-stara-zagora.html", "text": "На 2 октомври (сряда), от 11.00 часа, в зала 2 на Община Стара Загора ще се проведе пресконференция, на която ще бъдат дадени подробности за предстоящото „16-ти ретро парад Стара Загора“. Това съобщиха от пресцентъра на  Общината .  \r\nСъбитието ще се състои на 5 октомври, от 10.00 до 16.00 часа в парк „Артилерийски“.  \r\nОрганизатор е „Старозагорски автомобилен клуб Ретро“, със съдействието на Община Стара Загора. Тази година, клубът чества и 25 години от създаването си. По този повод изданието на парада ще е не само с нова локация, но и нова концепция за провеждане, международно жури, музикално-развлекателна програма и много изненади за участниците и гостите.", "date": "2019.09.30", "title": "На 2 октомври ще се проведе пресконференция, на която ще бъдат дадени подробности за предстоящото „16-ти ретро парад Стара Загора“"}
{"url": "http://www.focus-news.net/news/2019/09/30/2703760/spetsializiraniyat-nakazatelen-sad-zadarzha-shestima-obvineni-za-trafik-na-migranti-ot-turtsiya-prez-balgariya-kam-sarbiya-i-zapadna-evropa.html", "text": "Специализираният наказателен съд определи най-тежката мярка за неотклонение „Задържане под стража“ на шестима от десетимата обвинени на \r\n26 септември 2019 г. за участие в организирана престъпна група за трафик на мигранти от Турция през България към Сърбия и Западна Европа. Това съобщиха от пресцентъра на  Апелативна специализирана прокуратура .  \r\nСъдът прие искането на Специализираната прокуратура, след като установи наличието на обосновано предположение за извършени от тях престъпления, както и на реална опасност да се укрият или да повлияят на разследването. \r\nНа останалите четирима от групата прокуратурата наложи мерки за неотклонение - „Парична гаранция“ между 5 000 и 10 000 лева, тъй като оказали съдействие на разследването. \r\nДесетимата участници бяха задържани на 25 септември 2019 г. в София и Костинброд при съвместни действия по разследването на Специализираната прокуратура и ГДБОП. При извършените 28 претърсвания на жилища и автомобили, както и лични обиски, бяха иззети бяха таблети, телефони, радиостанции и други доказателства. \r\nРазследването установи, че от октомври 2018 г. участниците набирали установили се в София и областта мигранти – желаещи да бъдат незаконно изведени от страната към Сърбия и Западна Европа, поемали и мигранти, превеждани нелегално от Турция от други трафиканти. Групата уреждала транспортирането им до границата и прехвърлянето им в Сърбия с автомобили или през „зелена граница“.", "date": "2019.09.30", "title": "Специализираният наказателен съд задържа шестима обвинени за трафик на мигранти от Турция през България към Сърбия и Западна Европа"}
{"url": "http://www.focus-news.net/news/2019/09/30/2703761/ukrepvane-na-svlachishte-se-izvarshva-po-patya-bobov-dol-malo-selo.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.30", "title": "Укрепване на свлачище се извършва по пътя Бобов дол – Мало село"}
{"url": "http://www.focus-news.net/news/2019/09/30/2703757/iliya-godev-nch-prof-d-r-asen-zlatarov-1927-za-17-ti-pat-v-smilyan-shte-se-provede-praznikat-na-smilyanskiya-fasul.html", "text": "17-тото издание на Празника на смилянския фасул ще се проведе на 19 октомври. Това каза за  Радио „Фокус“ – Смолян  Илия Годев от нарочно читалище „Проф. д-р Асен Златаров – 1927“. По традиция, празникът ще бъде открит със залп от фасулевото топче в 10:00 часа. „Залпът ще даде и старт на седмото състезание на планинското бягане „Смилянски фасул“. Един от акцентите т. г., ще бъде импровизирана фотоизложба, която сме нарекли „15 залпа в прослава на Смилян и смилянския фасул“, посветена на Митко Кокаларов, който през май т. г. ни напусна и който неизменно от първото издание до миналогодишното даваше старт на Празника. Той бе топчията на фасулевото топче. Искаме да почетем паметта му, защото той през всички тези години допринесе много за общонстта и се превърна в нейна емблема“, поясни Илия Годев. Той отбеляза, че интересен момент ще бъде демонстрацията на традиционни ястия от смилянски фасул и приготвяне на родопски качамак по традиционни рецепти, което ще бъде направено на щанда на готвачите към Българската асоциация на професионалните готвачи в Смолян. „Очакваме много интересни изненади и предизвикателства и с това искаме да напомним на най-малките ни гости за традиционните вкусове, свързани с приготвяне на храна в Родопите“, посочи Годев. \r\nТой подчерта, че запазват трите традиционни конкурса по време на Празника – Конкурс за най-оригинално пано от смилянски фасул, Кулинарен конкурс за любители кулинари и Конкурсът за производител на годината. „Очакваме повече производители, защото само преди месец беше учредена кооперацията на производителите на смилянски фасул и очакваме по-голяма активност от тяхна страна. Конкурсът е за най-аткрактивно аранжиран щанд и най-богат асортимент на производителя“, добави Годев. От 10.30 часа до 11.30 чака гостите ще могат да разгледат щандовете и паната от смилянски фасул, аранжирани в зала № 2 на посетителския информационен център. Срокът за участниците е до 16.00 часа на 16 октомври, за да има време журито предварително да селектира работите и да се осигурят поощрителни награди за всички. \r\n„От 11:00 часа до 12.30 часа  ще има музикално-хумористична програма на открита сцена пред читалището с участието на самодейните състави на читалището, творческите състави на детска градина „Дъга“ в Смилян и ОУ „Св. св. Кирил и Методий в селото и гостуващата танцова формация от Смолян „На хоро при Йо“. В 12.30 часа ще започнат дегустациите на ястията, за да може преди това журито да оцени участващите ястия. В 13:00 часа ще имаме музикален поздрав от две формации, гостуващи ни от София. Награждаването на победителите от планинското бягане ще бъде от 13:20 часа, а от 13.40 часа ще бъде награждаването на победителите от трите конкурса на празника. От 14:00 до 17:00 часа със съдействието на община Смолян за всички гости на празника и тяхното добро настроение ще се погрижи „Виевската група“, каза още Илия Годев. \r\n \r\nНели ГЕРГЬОВСКА", "date": "2019.09.30", "title": "Илия Годев, НЧ „Проф. д-р „Асен Златаров 1927“: За 17-ти път в Смилян ще се проведе Празникът на смилянския фасул"}
{"url": "http://www.focus-news.net/news/2019/09/30/2703766/prezidentat-rumen-radev-shte-uchastva-vav-forum-30-godini-ot-promyanata.html", "text": "На 1 октомври, вторник, президентът Румен Радев ще участва във форум „30 години от промяната“ по повод 25-ата годишнина на Фондация „Фридрих Еберт“ в България. Това съобщиха от  прессекретариата на държавния глава . На форума ще присъства и вицепрезидентът Илияна Йотова.  \r\nСъбитието ще се състои от 17.00 часа в хотел „Хилтън“ в София, където ще бъде открита и изложба „30 години преход в 30 снимки“ на фото-репортера Иван Стоименов. Държавният глава ще направи изказване.", "date": "2019.09.30", "title": "Президентът Румен Радев ще участва във форум „30 години от промяната“"}
{"url": "http://www.focus-news.net/news/2019/09/30/2703763/rada-pehlivanova-preds-na-rk-na-farmatsevtite-varna-nito-edin-kolega-ne-e-registriral-falshivo-lekarstvo-po-sistemata-za-verifikatsiya.html", "text": "Засега във Варна няма случай на регистрирано фалшиво лекарство в аптеките. След като получиха отсрочка за внедряване на специализирания софтуер за системата за верификация, магистрите фармацевти във Варна са по-спокойни. Това коментира за  Радио „Фокус“ – Варна  председателят на Районната колегия на фармацевтите Рада Пехливанова. Тя припомни, че преминаването на всички аптеки към системата за верификация на лекарствата се отлага за 31 януари 2020 година. Срокът за адаптиране на софтуера след това е до 31-ви март същата година. „Засега няма напрежение и притеснения. Но е трудно с тази верификация, по простата причина, че системата не чете много от кодовете на лекарствата“, обясни тя. Според Рада Пехливанова, като всяко начало, и въвеждането на системата е трудно, но надеждата е постепенно да се изчистят нещата. „Трудно е за самите аптеки, защото страшно много се бавим. Колегите в по-малките населени места зависят и от интернет“, добави още председателят на Регионалната колегия. \r\n \r\nДиана СТОЕВА", "date": "2019.09.30", "title": "Рада Пехливанова, предс. на РК на фармацевтите – Варна: Нито един колега не е регистрирал фалшиво лекарство по системата за верификация"}
{"url": "http://www.focus-news.net/news/2019/09/30/2703767/zasedanie-na-obshtinskiya-savet-za-satrudnichestvo-po-etnicheski-i-integratsionni-vaprosi-se-provede-dnes-v-obshtina-dobrich.html", "text": "Заседанието бе ръководено от председателя на Съвета - зам. – кметът д-р Емилия Баева по повод приключване на Програма „РОМАКТ“ в Община Добрич. Това съобщиха от пресцентъра на  Общината . „РОМАКТ“ е съвместна програма на Съвета на Европа и Европейската комисия и се изпълнява в партньорство с Община Добрич, за което има подписано тристранно споразумение. В нея участваха регионалният координатор на Програмата Багрян Максимов и фасилитаторът за Община Добрич Камен Макавеев. Целта на срещата е да се направи преглед на изпълнението на Програмата до момента, реализираните дейности, постигнатите резултати и да се обсъдят възможности за бъдещо сътрудничество между местна власт, институции и ромска общност. Основният резултат е подобрената комуникация между местна власт, институции и ромска общност, в следствие на което са решени инфраструктурни проблеми, проблеми с адресната регистрация, с водоснабдяването по кварталите. Акцент в Програмата е и повишаване на капацитета на представители на училища и детски градини за работа с ромски деца. Община Добрич ще продължи да си сътрудничи с експертите на програмата и след приключване на активния работен цикъл.", "date": "2019.09.30", "title": "Заседание на Общинския съвет за сътрудничество по етнически и интеграционни  въпроси се проведе днес в община Добрич"}
{"url": "http://www.focus-news.net/news/2019/09/30/2703771/ministar-desislava-taneva-shte-uchastva-v-otkrivane-na-novite-proizvodstveni-moshtnosti-na-zavod-v-parvomay.html", "text": "На 1 октомври 2019 г., министърът на земеделието, храните и горите Десислава Танева ще участва в официалното откриване на новите производствени мощности на предприятието „Булконс Първомай“ ООД. Това съобщиха от пресцентъра на  Министерството . Проектът е реализиран с помощта на европейско съфинансиране по подмярка 4.2 „Инвестиции в преработка/маркетинг на селскостопански продукти” от Програмата за развитие на селските райони. \r\nСъбитието ще се проведе от 11.00 часа в предприятието в град Първомай. В рамките на събитието ще се отбележат и 80 години от създаването на завода и първото промишлено производство на лютеница в България.", "date": "2019.09.30", "title": "Министър  Десислава Танева ще участва в откриване на новите производствени мощности на завод в Първомай"}
{"url": "http://www.focus-news.net/news/2019/09/30/2703769/96-sa-profesionalnite-priemni-semeystva-vav-vidinska-oblast.html", "text": "96 са  професионалните приемни семейства във Видинска област, съобщиха за  Радио „Фокус“ – Видин  от Регионалната дирекция „Социално подпомагане“. В 85 от семействата има настанени деца, като общият брой на децата е 121. Броят на приемните семейства, които са утвърдени с профил за полагане на грижи за деца с увреждания е 19. В тях има настанени общо 15 деца с увреждания. През месец  август се е провело редовното заседание на Комисията по приемна грижа към РДСП – Видин, като са били разгледани  кандидатурите за приемни родители на две семейства. Комисията единодушно е одобрила кандидатурите им и е решила семействата да бъдат утвърдени като приeмни родители. Областният екип по приемна грижа е представила  докладите от годишните прегледи на 15 приемни семейства. Комисията е констатирала, че семействата продължават да осигуряват качествена приемна грижа и е  решила да удължи вписването им в регистъра за още една календарна година. \r\nАнна ЛОЗАНОВА", "date": "2019.09.30", "title": "96 са  професионалните приемни семейства във Видинска област"}
{"url": "http://www.focus-news.net/news/2019/09/30/2703768/mestni-izbori-2019-41-233-zhiteli-na-obshtina-dupnitsa-imat-pravo-na-glas-na-predstoyashtite-izbori-za-kmetove-i-obshtinski-savetnitsi.html", "text": "41 233 жители на община Дупница имат право на глас на предстоящите избори за кметове и общински съветници. Това съобщиха за  Радио „Фокус” – Кюстендил  от Общинска избирателна комисия – Дупница. Жителите на шест села ще избират не само кмет на общината и общински съветници, но и кмет на кметство. В село Бистрица гласоподавателите са 1 338, а в село Яхиново – 1 703. Кмет на кметство ще избират и жителите на село Джерман в което гласоподавателите са 1 072, а в село Крайници те са 1 544. 1 406 души имат право на глас в село Самораново, а в село Червен брег гласоподавателите са 922. Общинската избирателна комисия е одобрила тиража на бюлетините при произвеждане на изборите за общински съветници и за кметове на 27 октомври в община Дупница. Към общия брой на гласоподавателите е добавен резерв от 10 %. \r\n \r\nВенцеслав ИЛЧЕВ", "date": "2019.09.30", "title": "Местни избори 2019: 41 233 жители на община Дупница имат право на глас на предстоящите избори за кметове и общински съветници"}
{"url": "http://www.focus-news.net/news/2019/09/30/2703770/na-1-oktomvri-shofyorite-da-karat-s-povisheno-vnimanie-pri-20-ti-km-na-am-trakiya-v-posoka-burgas.html", "text": "На 1 октомври, от 9 часа до 15:30 часа ще бъде ограничено движението в аварийната лента при км 20 на АМ „Тракия“ в посока Бургас поради ремонтни дейности на виадукта. Това съобщиха от пресцентъра на  Агенция \"Пътна инфраструктура\" .  \r\nШофьорите да карат внимателно и по път I-1 Ботевград-София, в участъка Бебреш–Ботевград. Поради неравности по пътната настилка скоростта на движение е ограничена до 60 км/ч.   \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.09.30", "title": "На 1 октомври шофьорите да карат с повишено внимание при 20-ти км на АМ „Тракия“ в посока Бургас"}
{"url": "http://www.focus-news.net/news/2019/09/30/2703774/normalen-e-trafikat-v-oblast-burgas.html", "text": "Нормален е трафикът в областта. Това съобщи за  Радио „Фокус“ – Бургас  дежурният от Областно пътно управление. Видимостта е добра, пътищата са нормално проходими. Движението е спокойно. В града трафикът е натоварен. Интензивно е движението около Бургаската болница, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nМария КУРТЕВА", "date": "2019.09.30", "title": "Нормален е трафикът в област Бургас"}
{"url": "http://www.focus-news.net/news/2019/09/30/2703772/normalno-se-osashtestvyava-dvizhenieto-po-patishtata-v-oblast-smolyan.html", "text": "Нормално се осъществява движението по пътищата в областта , съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са сухи. През деня не са получавани сигнали за инциденти по пътищата в областта. \r\n \r\nДвижението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. \r\n \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\n \r\nВ Смолян пътните настилки са сухи. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.09.30", "title": "Нормално се осъществява движението по пътищата в област Смолян"}
{"url": "http://www.focus-news.net/news/2019/09/30/2703773/ogranicheniya-sa-vavedeni-ot-61-do-67-km-na-avtomagistrala-trakiya.html", "text": "Движението в пазарджишкия участък на автомагистрала „Тракия“ от 61 до 67 км в двете посоки се осъществява в една лента поради почистване на регули по виадуктите и поддържане на дилатационните фуги. Това съобщиха от  Областно пътно управление . Поетапно се ограничава движението в изпреварващата и активната лента. Участъкът е сигнализиран с пътни знаци.", "date": "2019.09.30", "title": "Ограничения са въведени от 61 до 67 км на автомагистрала „Тракия“"}
{"url": "http://www.focus-news.net/news/2019/09/30/2703779/nad-220-turisti-sa-uchastvali-v-tristranna-sreshta-pri-selo-zheravino.html", "text": "Над 220 туристи са участвали в тристранна среща при село Жеравино. Това съобщи за  Радио „Фокус” – Кюстендил  Силвия Михова, секретар на Туристическо дружество „Осогово” – Кюстендил. По думите й над 220 туристи от България, Сърбия и Северна Македония за поредна година са се срещнали на пирамида 106, при село Жеравино в Чудинската планина. Това е най-западната точка на България. Това е и граничната точка на трите държави. „С развети национални знамена се срещнаха приятели, завързаха се нови запознанства, направиха се стотици снимки за спомен. Извиха се кръшни хора около пирамидата. Трогателно бе как духът на дружеските отношения между нашите три съседски държави лъхаше от лицата и усмивките на всички присъстващи”, каза Силвия Михова. \r\n \r\nВенцеслав ИЛЧЕВ", "date": "2019.09.30", "title": "Над 220 туристи са участвали в тристранна среща при село Жеравино"}
{"url": "http://www.focus-news.net/news/2019/09/30/2703776/mestni-izbori-2019-g-zhivko-tabakov-otkri-ofisi-v-malkite-naseleni-mesta-s-nazvanieto-nyama-vtora-raka-burgazlii.html", "text": "Няма втора ръка бургазлии. С това послание кандидатът за кмет на „Движение България на гражданите” Живко Табаков откри предизборни офиси в малките населени места в община Бургас, съобщиха от пресцентъра на  ПП ДБГ . Той, придружен с лицата от листата си за общински съветници, представи пред хората програмата, която може да промени живота на бургазлии в рамките само на 3 години. В офисите всички живеещи в населеното място ще могат да се запознаят с предизборната програма на ДБГ и ще имат възможност да кажат за своите проблеми и нужди. \r\nТабаков бе категоричен, че през последните 12 години ГЕРБ е залагал на мащабни фасадни проекти и лустростване на Централна градска част, а крайните комплекси и квартали са били пренебрегвани. С тези си действия той даде ясен знак, че предизборната кампания не трябва да се води само по централните улици и площади, но и по кварталите и селата. \r\n„Знаем, че малките хора не са важни за големите партии. Вече доказаха това, като не допуснаха в Бургас да има райониране и избираеми районни кметове. С избираемите районни кметове щеше да има повече ефективност, контрол и конкуренция в местното управление. Ние искаме по-ефективно управление, съобразено с нуждите на конкретния район, както и това гражданите да избират и контролират пряко повече длъжности и ще продължим да водим тази политика. Само така няма да имаме кметове-статисти, а качествени хора, които са запознати с проблемите на дадения район и имат желанието да работят съвместно с населението”, каза Живко Табаков. \r\nОткриването на офисите са само първата част от предизборните срещи на Табаков и кандидатите му от листата за Общински съвет с жителите на всички съставни селища и квартали в общината. Тепърва там ще се организират още мероприятия, като програмата за тях ще бъде обявена във Фейсбук страницата на Живко Табаков.", "date": "2019.09.30", "title": "Местни избори 2019 г.: Живко Табаков откри офиси в малките населени места с названието: Няма втора ръка, бургазлии"}
{"url": "http://www.focus-news.net/news/2019/09/30/2703775/nad-250-organizatsii-stotitsi-grazhdani-i-predstaviteli-na-kulturni-instituti-ot-stranata-se-vklyuchiha-v-informatsionata-kampaniya-na-programa-kulturno-predpriemachestvo-nasledstvo-i-satrudnichestvo.html", "text": "Над 250 организации, стотици граждани и представители на културни институти от страната се включиха в информационата кампания, която Министерството на културата организира в качеството си на Програмен оператор на Програма „Културно предприемачество, наследство и сътрудничество“, съобщиха от  Министерството на културата . Събития бяха проведени 10 града в страната в продължение на 10 дни. Информационни срещи се състояха в София, Варна, Бургас, Пловдив, Плевен, Велико Търново, Русе, Стара Загора, Благоевград и Враца.  \r\nПо време на срещите зам.-министърът на културата и ръководител на Програмния оператор Амелия Гешева, мениджърът на Програмата Татяна Цветанова и координаторът Пламен Панов дадоха разяснения по насоките за кандидатстване по обявената в началото на месец септември покана за подаване на проектни предложения по Резултат 2 „Подобрен достъп до изкуства и култура“. „С мерките на Програмата ще акцентираме върху изграждането на връзки със страните донори и сътрудничеството между културните институти в страната. Фокусираме се и върху възможностите, които тя ще предостави на целия културен сектор до 2024 г.“, заяви по време на една от срещите зам.-министър Амелия Гешева. Представена бе и презентация на основните изисквания към проектите. \r\nЦелта на подкрепата на такива проекти е укрепване на капацитета на културните оператори и повишаване качеството на живот на общностите. Програма PA14 „Културно предприемачество, наследство и сътрудничество“ се фокусира върху ролята на културата и културното наследство като ресурси за местно и регионално развитие. Резултат 2 „Подобрен достъп до култура и изкуства“ ще подкрепи проекти, позволяващи организирането на разнообразни артистични и творчески събития, фестивали, пърформанси, изложби и инициативи, които ще съживят периферните пространства, ще вдъхнат нов живот в по-малки градове и села и не на последно място – ще привлекат и ангажират нови публики.  \r\nПроектни предложения могат да се подават с електронен подпис до 03.12.2019 г. – 23:59 ч. в системата ИСУН 2020 https://bit.ly/2nP7yLE. Насоките за кандидатстване по Резултат 2 „Подобрен достъп до култура и изкуства“ са налични на следния адрес: https://eumis2020.government.bg/bg/s/Procedure/Info/edb6005c-2b48-4e1f-9a8c-cc5f97d8cce2. \r\nПовече за Програма PA14 „Културно предприемачество, наследство и сътрудничество“ тук. \r\nФинансовият механизъм на Европейското икономическо пространство 2014-2021 г. предоставя средства, осигурени от Кралство Норвегия, Република Исландия и Княжество Лихтенщайн. Целта е намаляване на икономическите и социалните различия в Европа и засилване на двустранните отношения между страните-донори и страните-бенефициенти чрез финансиране на няколко приоритетни сектора, сред които култура, гражданско общество, добро управление, основни права и свободи.", "date": "2019.09.30", "title": "Над 250 организации, стотици граждани и представители на културни институти от страната се включиха в информационата кампания на Програма „Културно предприемачество, наследство и сътрудничество“"}
{"url": "http://www.focus-news.net/news/2019/09/30/2703765/tass-moskovskiyat-gradski-sad-zameni-efektivnata-prisada-na-aktyora-pavel-ustinov-s-uslovna.html", "text": "Московският градски съд замени ефективната присъда на актьора Павел Устинов от 3,5 години затвор на една година условно за използване на насилие срещу служител на Руската гвардия, предава  ТАСС . \r\n„Присъдата на Тверския съд по отношение на Устинов беше променена, категорията на извършеното престъпление беше променена от тежка на средно тежка и бе определено наказание от една година лишаване от свобода условно с изпитателен срок от две години“, обяви съдията. Присъдата влезе в сила. \r\nСъдът също така глоби Устинов за това, че е игнорирал разясненията на полицията и е скандирал лозунги. Административното дело срещу Устинов бе образувано паралелно с наказателното дело за използване на насилие срещу служител на Руската гвардия. Защитата, преди материалите да бъдат приобщени към делото от прокурора, не знаеше за образуване и на административно дело. \r\n \r\n  Юлиян Марков", "date": "2019.09.30", "title": "ТАСС: Московският градски съд замени ефективната присъда на актьора Павел Устинов с условна"}
{"url": "http://www.focus-news.net/news/2019/09/30/2703778/tarzhestveno-be-otbelyazan-praznikat-na-vtoro-osnovno-uchilishte-v-berkovitsa-na-rozhdenata-data-na-hristo-smirnenski.html", "text": "Тържествено бе отбелязан празникът на Второ основно училище в Берковица на рождената дата на Христо Смирненски, съобщиха за  Радио „Фокус“ – Видин  от училището. Петдесет и шест години вече Второ основно училище празнува своя празник на рождената дата на поета. Тържеството беше открито с кратък рецитал по творби на поета, а слово за живота на Христо Смирненски произнесе главният учител – Надя Тимчева. Тържествената програма по повод 121 години от раждането на Христо Смирненски продължи с кратък театрален спектакъл, представен от учениците от 7 клас. Младите театрали, режисирани от преподавателят по български език и литература Мадлена Алексиева, се превъплътиха в образите на герои от народна приказка. Денят продължи със спортни и туристически прояви. Бяха проведени щафетни игри между децата от първи до четвърти клас. Две групи от учители и ученици поеха на поход към местностите „Хайдушки водопади“ и „Калето“. За поредна година бе организиран и велопоход до Клисурския  манастир, съвместно с екип на Пътна полиция при РУ-Берковица .Инициативата бе под надслов “Да пазим децата на пътя“.", "date": "2019.09.30", "title": "Тържествено бе отбелязан празникът на Второ основно училище в Берковица на рождената дата на Христо Смирненски"}
{"url": "http://www.focus-news.net/news/2019/09/30/2703780/sport-ivet-lalova-se-klasira-na-polufinalite-na-200-metra-v-doha.html", "text": "Лека атлетика: Българската състезателка Ивет Лалова-Колио се класира за полуфиналите на 200 метра на Световното първенство в Доха, Катар. Тя завърши първа във втората серия с резултат от 22.79 секунди. Втора с 22.80 секунди остана Джоди Уилямс (Великобритания), а трета се нареди Муджинга Камбунджи (Швейцария) с 22.81 секунди.", "date": "2019.09.30", "title": "Спорт: Ивет Лалова се класира на полуфиналите  на 200 метра в Доха"}
{"url": "http://www.focus-news.net/news/2019/09/30/2703777/deutche-welle-makedoniya-sofiya-postavi-uslovie-za-pregovorite-na-skopie-s-es.html", "text": "Очертаване на \"червени линии\", обвинения в \"братоубийствена пропагандна война\" и заплахи за поставяне на условия от страна на България за началото на преговорите на  Македония с ЕС -това е резултатът от среща на българското държавно ръководство, свикана от президента Румен Радев, чиято единствена тема бяха отношенията със съседна Македония, пише  македонската редакция на  . \r\nПрезидентът Радев обяви след срещата, че страната му ще представи \"червени линии\" като гаранция, че европейската интеграция на Македония няма да навреди на българската история, език и идентичност. \r\n\"Трябва много ясно да се поставят предварителни условия“, които ако не бъдат изпълнени, няма да се позволи отварянето на нови глави. Това трябва да бъде ясно подчертано, като конкретна, открита и конструктивна позиция в самото начало, при започване на преговорите\", каза Радев. \r\nСпоред българския лидер на ВМРО и министър на отбраната Красимир Каракачанов страната му ще постави условия за започване на преговорите на Македония с ЕС. В изявлението на Каракачанов не се казва за какви конкретни условия става въпрос и дали те са свързани с разногласията в Съвместната  историческа комисия за етнически произход и делото на революционера Гоце Делчев. \r\n\"Македонците си играят с нас\", каза Каракачанов след срещата и добави, че София иска \"Македония и Албания да започнат преговори с ЕС заедно\". \r\n\"До вчера казвахме, че сме един народ. Нека приемем, че сме братски народи\", каза премиерът Бойко Борисов и призова за прекратяване на това, което той определи като \"братоубийствената война на пропагандата в Северна Македония ”. Борисов обаче не иска страната му да спре Македония по пътя към ЕС и казва, че ако това стане, \" ще бъде записано в историята\". \r\nБорисов призовава за спешна среща с властите в  Македония с препоръка: \r\n„Нека престанат да си играят с историята, с миналото и нека се съсредоточат върху бъдещето.“ \r\nНа срещата при президента Радев имаше разногласия между коалиционните партньори в българското правителство. Външният министър Екатерина Захариева и министърът на отбраната Каракачанов имаха различни позиции относно следващите стъпки на София. Премиерът Борисов също го призна и то бе потвърдено и от официалния представител на опозиционната Българска социалистическа партия Кристиян Вигенин. Българската опозиция подкрепя позицията на правителството, че членството на Македония в ЕС трябва да бъде подкрепено, но не безусловно. \r\nБългарските политици реагират от няколко месеца на неуспеха на Съвместната комисия да постигне компромис относно историческата роля на Гоце Делчев и неговия етнически произход. Членовете на Комисията от българска страна настояват техните македонски колеги да „признаят“ Гоце Делчев за етнически българин и като такъв да бъде описан в учебниците по история на страната. Официална София от месеци заплашва да блокира началото на преговорите и оказва натиск върху Съвместната комисия да вземе по-бързо решения относно историческите личности. \r\n \r\n  Юлиян Марков", "date": "2019.09.30", "title": "Deutche Welle (Македония): София постави условие за преговорите на Скопие с ЕС"}
{"url": "http://www.focus-news.net/news/2019/09/30/2703759/politico-rumanskiyat-kandidat-za-ervokomisar-nareche-othvarlyaneto-na-kandidaturata-y-politichesko.html", "text": "Рована Плумб каза, че решението на Комисията по правни въпроси на Европейския парламент да я отхвърли за втори път е \"дълбоко неправилно и най-вече политическо\", цитира думите й  Politico . \r\nТя заяви, че се е опитала да намери начин да изплати заема, който й създава проблеми с Комисията, но в крайна сметка това не е променило позицията на евродепутатите от правната комисия. Плумб каза, че Комисията не спазва процедурата, тъй като не е дала препоръки, как тя би могла да разреши конфликта на интереси, както направи в случая с кандидатите за еврокомисари от Австрия и Испания. Тя каза, че ще представи своя случай на председателя на Европейския парламент Давид-Мария Сасоли и на бъдещия председател на Европейската комисия Урсула фон дер Лайен. \r\nРумънското правителство заяви, че премиерът Виорика Данчила се готви да номинира друг кандидат и че това вероятно ще стане във вторник. \r\n \r\n  Юлиян Марков", "date": "2019.09.30", "title": "Politico: Румънският кандидат за ервокомисар нарече отхвърлянето на кандидатурата й „политическо“"}
{"url": "http://www.focus-news.net/news/2019/09/30/2703781/11-skulpturi-i-premiera-na-vtora-kniga-shte-predstavi-napalno-nezryashtata-valentina-dimitrova-v-kulturen-tsentar-morsko-kazino-v-burgas.html", "text": "11 скулптури и премиера на втора книга ще представи напълно незрящата бургазлийка Валентина Димитрова в Културен център „Морско казино“. Това съобщиха от пресцентъра на  Община Бургас . Това ще се случи днес, 30-ти септември от 17.00 часа в зала „Петя Дубарова“ . 47-годишната Валентина е изгубила зрението си преди 24 години, но изкуството винаги е съпътствало живота й. \r\n„Никога не си позволих да загубя надежда, дори в най-тежките изпитания. Намерих сили в изкуството – плета, шия, рисувам, пиша и танцувам“ – споделя с усмивка Валя. В книгата „Приятелство с две хубави очи“ намират място лични истории – срещи, любови, приятелства и разочарования, разказани през философията на незрящия човек. Книгите си пиши съвсем сама върху изрязани от картон редове, за да има ориентир. Кориците на книгите ѝ са илюстрирани от самата нея. Сред композиции могат да се открият ярки послания превъплътени в слънчогледи, слонове, лъвове и бяла лястовица като символ на надеждата и здравето. Валентина Димитрова е член на Съюза на слепите и Териториално съюзно дружество на слепите – град Бургас.", "date": "2019.09.30", "title": "11 скулптури и премиера на втора книга ще представи напълно незрящата Валентина Димитрова в Културен център „Морско казино“ в Бургас"}
{"url": "http://www.focus-news.net/news/2019/09/30/2703782/aktsenti-v-sutreshniya-blok-dobro-utro-balgariya-na-radio-fokus-za-1-oktomvri.html", "text": "След двустранната консултативна среща при президента Румен Радев стана ясно, че България ще изготви национална позиция за членството на Северна Македония в ЕС, а Северна Македония заяви, че приема препоръките на страната ни и очаква решаването на откритите въпроси и подкрепата за ЕС. Ще преосмисли ли България политиката си спрямо Северна Македония? До какво може да доведе подобна реторика сред политическата общност у нас и в югозападната ни съседка? Темата ще коментираме в сутрешния блок  „Добро утро, България“  на  Радио „Фокус“  с политолога доц. Антоний Гълъбов. \r\nВ минутите след 08.00 часа очаквайте в предизборното ни студио темата визията и идеите за развитие на крайните софийски квартали. \r\nНа 1 октомври през 2004 година е основан Тараклийският държавен университет „Григорий Цамблак“. Как ще бъде отбелязана 15-та годишнина? Какви са предизвикателствата пред учебното заведение днес? Гост в предаването ще бъде ректорът на образователната институция доц. Мария Паслар. \r\nГрадската библиотека „Паисий Хилендарски” в Асеновград получи одобрение на проекта си за обновяване на книжния фонд по програма „Българските библиотеки – съвременни центрове за четене и информираност“.  Как се постига основната задача на библиотеката, а именно насърчаване на четенето сред децата? Повече ще научим от Тони Михайлов от Радио „Фокус“ – Пловдив. \r\n Започнете деня информирани! Тези и още теми – в „Добро утро, България“ от 06.00 до 10.00 часа на 1 октомври, с водещ Йоланда Пелова.", "date": "2019.09.30", "title": "Акценти в сутрешния блок „Добро утро, България“ на Радио „Фокус“ за 1 октомври"}
{"url": "http://www.focus-news.net/news/2019/09/30/2703785/politico-marosh-shevchovich-se-zastapi-za-nov-start-za-debatite-po-paketa-mobilnost.html", "text": "Кандидатът за еврокомисар Марош Шефчович за ресора „Междуинституционални отношения и перспективи“, бе запитан от опонент на пакета „Мобилност“,предназначен да реформира автомобилните товарни превози в цяла Европа. Депутатът заяви, че новото законодателство би довело до замърсяване от камионите, изминаващи празни милиони километри в Европа и попита за неговата позиция по въпроса, цитиран от  Politico .  \r\nВ отговор Шефчович призовава за „нов старт“ по този въпрос, за да „разгледаме какво можем да направим по-добре за бъдещето“, включително използването на „модерна логистика“ и „как по-добре да комбинираме (камионите) с железопътния транспорт“. \r\n„Що се отнася до защитата на европейската промишленост, Шефчович каза: „Мисля, че трябва да бъдем много по-твърди в търговските си отношения с трети страни. “Това включва въвеждането на въглеродна гранична такса, която би помогнала да се постави Европа„ при равни условия.\" \r\n \r\n  Юлиян Марков", "date": "2019.09.30", "title": "Politico: Марош Шевчович се застъпи за „нов старт“ за дебатите по пакета „Мобилност“"}
{"url": "http://www.focus-news.net/news/2019/09/30/2703783/remontirat-uchastak-ot-patya-pavlikeni-selo-samovodene-vav-velikotarnovska-oblast.html", "text": "В едната лента се осъществява движението в участък от пътя Павликени – село Самоводене. В отсечката от км 8+900 до км 30+762 тече ремонт и трафикът се пропуска последователно в едното платно и за двете посоки. Това съобщават за  Радио „Фокус“ – Велико Търново  от Областно пътно управление – Велико Търново. На място има поставени светофар и пътни знаци. Дейностите ще продължат до края на днешния ден. Времето в региона е ясно и слънчево, настилките са сухи. Движението е натоварено. Нови въведени ограничения няма. Ремонт тече по пътя между селата Новград и Вардим. Трафикът се осъществява в едната лента в отсечката от км 34+000 до км 42+200 като се регулира със светофарна уредба, пътни знаци, а при необходимост и от регулировчици. Дейностите отново ще продължат до 30 септември. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до началото на следващата година. Обходният маршрут е през Дебелец – Велико Търново – Лясковски кантон – Миндя – Елена и обратно. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. \r\n \r\nЛуиза ТРАНЧЕВА", "date": "2019.09.30", "title": "Ремонтират участък от пътя Павликени – село Самоводене във Великотърновска област"}
{"url": "http://www.focus-news.net/news/2019/09/30/2703788/pregled-na-mezhdunarodnite-novini-do-18-chasa-agentsiya-fokus.html", "text": "В Париж започна погребалната служба за бившия президент на Франция Жак Ширак, предава  AFP . \r\nНа събитието присъстват десетки световни лидери, включително държавният глава на Руската федерация Владимир Путин и бившият американски президент Бил Клинтън, предава  AFP . \r\nЦеремонията се провежда в църквата Сен Сюлпис. В страната е обявен национален траур за бившия президент, който управляваше страната в периода 1995-2007 г.  \r\nЖак Ширак издъхна на 86-годишна възраст миналата седмица. „Президентът Жак Ширак почина тази сутрин спокойно, в обкръжението на семейството си“, съобщи на 26 септември за агенцията Фредерик Сала-Баро, зет на покойния държавен глава на Франция. \r\nНе се привеждат причини за кончината му. \r\n*** \r\n \r\n Абдула Абдула, основният съперник на настоящия държавен главва Ашраф Гани, обяви победа на първия тур на президентските избори в Афганистан, който се проведе през почивните дни, предава  AFP , като уточнява, че преброяването на гласовете все още не е завършило. \r\n„Ние имаме най-много гласове на тези избори“, заяви Абдула на пресконференция. \r\n„Резултатите ще бъдат обявени от ЦИК, но ние имаме най-много гласове. Няма да има втори тур на изборите“, категоричен е политикът. \r\n*** \r\n \r\n  Позовавайки се на официални писма, редакцията на  Politico  съобщава, че причината да бъде отхвърлена кандидатурата на Ласло Трочани за нов комисар на Европейския съюз в ресора „Съседство и разширяване“, е загриженост заради „връзки с Русия“.  \r\nВ Брюксел са разтревожени от „връзките му с Русия, особено предвид ролята му на министър на правосъдието в екстрадирането на заподозрени руснаци, за които впоследствие се твърди, че са освободени, въпреки предварителното искане на САЩ за екстрадиция“. \r\nПо време на мандата си като министър на правосъдието Трочани е одобрил екстрадицията в Русия на заподозрени в търговия с оръжие Владимир Любишин-старши и Владимир Любишин-младши, въпреки искането на САЩ за екстрадиция и съвместна работа по този случай. Заподозрените са освободени по-късно от руските власти. \r\nКомисията на Европейския парламент, която разглежда кандидатурите за новия състав на ЕК, също изрази загриженост в писмо си за „участието на Трочани като министър на правосъдието в договора за атомната електроцентрала „Пакс II“, въпреки наличието на клауза за конфликт на интереси“. Русия е предоставила на Унгария финансиране за разширяване на атомните централи, като руският гигант „Росатом“ е основен изпълнител на проекта. \r\n*** \r\n \r\n  Терористичната групировка „Ал-Шабаб“ е атакувала авиобаза на САЩ в Сомалия и конвой от военни съветници на Европейския съюз в две отделни акции, съобщиха за  AFP   служител по сигурността и свидетели. \r\n„Избухнаха две тежки експлозии, първата е по-голяма от другата. След взривовете също имаше размяна на огън, но не знаем подробности\", разказа свидетел. \r\nОмар Абикар, сомалийски служител по сигурността, потвърди втората, отделна атака в столицата Могадишу срещу конвой, превозващ съветници от ЕС, добавяйки, че „има жертви\". \r\n*** \r\n \r\n  Укрепването на търговските отношения между двете страни, отварянето на нови възможности и перспективи за засилване на търговското сътрудничество, както и съвместното председателство на Република Северна Македония и Република България в Берлинския процес, насочен към засилване на регионалното сътрудничество и европейската интеграция, бяха сред обсъдените теми на срещата между министрите на икономиката на България и Северна Македония Емил Караниколов и Крешник Бектеши в София в понеделник, предава скопското електронно издание  „Либертас“ . \r\nДвамата министри се съгласиха да се проведе бизнес форум в Скопие до края на годината, съобщават от кабинета на Бектеши. \r\n„Република България е един от най-важните търговски партньори на Република Северна Македония. Като две съседни държави имаме отлично търговско сътрудничество, което непрекъснато се разраства и има възможност да се разраства в бъдеще. Провеждането на съвместен бизнес форум в Скопие, на който да присъстват компании от двете страни, ще отвори пространството за нови бизнес сътрудничества и откриване на нови пазари“, заяви министър Бектеши. \r\nВ рамките на Берлинския процес, който следващата година ще бъде председателстван съвместно от Северна Македония и България, министър Бектеши предложи на министър Караниколов да бъдат сформирани технически групи от различни сектори и някои от събитията за насърчаване на регионалното сътрудничество да се проведат в Северна Македония. \r\n*** \r\n \r\n  Подписахме споразумение, в което се съгласихме, че имаме обща история и - разбира се, част от нашата история е уникална и за двете страни. В тази връзка вярвам, че комисиите ще намерят решение. Това заяви премиерът на Северна Македония Зоран Заев на пресконференция в отговор на въпрос относно позицията на София за европейската интеграция на страната, предава скопската телевизия  „Канал 5“ . \r\n„Комисията е експертна и предназначена да дефинира нещата. Нашите показания са да направим смели стъпки, стъпки, основани на факти и истина, а те са ясни и апелираме за решение. Вярвам, че не е достатъчно само нашата страна да има воля, такава трябва да има и от българската страна“, подчерта македонският премиер. \r\nЗаев изрази увереност, че тази глава от историята също ще бъде преодоляна и припомни, че досега са били разрешени спорните въпроси за четири исторически периода с шест или седем значими фигури. \r\n„С договора показваме и политически съгласието си за сътрудничество с България и продължаваме в тази посока. Вярвам, че тази глава от историята, която се обсъжда, също ще бъде преодоляна. Нашата цел е да укрепим приятелството и добросъседството. Очаквам да се намери решение. България е един от най-силните ни поддръжници в ЕС и вярвам, че това ще бъде демонстрирано с решението за получаване на дата за преговори след 15 години статут на страна-кандидат. Вярвам, че няма нужда от притеснения, приемаме предупрежденията и препоръките, изпратени от България. Вече работим с комисиите, ще имаме срещи и ще постигнем крайната цел двете страни да бъдат доволни от постигането на това решение“, увери Заев. \r\n*** \r\n \r\n  От либералната партия НЕОС потвърдиха готовността си за влизане в преговори за съставяне на коалиция във Виена, дори и да не става въпрос единствено за гарантиране на парламентарно мнозинство, предава  ORF , най-голямата обществена медия в Австрия. \r\nСъответното потвърди председателят на партията Беате Мейнл-Райсингер преди заседанието на ръководството на НЕОС. Тя припомни, че в Залцбург също управлява регионална коалиция между Австрийската народна партия (АНП) и НЕОС.  \r\nСпоред  Мейнл-Райсингер съществува общо отношение „да не се бяга от отговорност“. Съгласно думите й, партията ще продължава да настоява за задължително образование, данъчни облекчения, споразумения за екологията и климата и истинска прозрачност в работата на партиите и министерствата. \r\n*** \r\n \r\n Московският градски съд замени ефективната присъда на актьора Павел Устинов от 3,5 години затвор на една година условно за използване на насилие срещу служител на Руската гвардия, предава  ТАСС . \r\n„Присъдата на Тверския съд по отношение на Устинов беше променена, категорията на извършеното престъпление беше променена от тежка на средно тежка и бе определено наказание от една година лишаване от свобода условно с изпитателен срок от две години“, обяви съдията. Присъдата влезе в сила. \r\nСъдът също така глоби Устинов за това, че е игнорирал разясненията на полицията и е скандирал лозунги. Административното дело срещу Устинов бе образувано паралелно с наказателното дело за използване на насилие срещу служител на Руската гвардия. Защитата, преди материалите да бъдат приобщени към делото от прокурора, не знаеше за образуване и на административно дело. \r\n*** \r\n \r\n Кандидатът за еврокомисар Марош Шефчович за ресора „Междуинституционални отношения и перспективи“, бе запитан от опонент на пакета „Мобилност“,предназначен да реформира автомобилните товарни превози в цяла Европа. Депутатът заяви, че новото законодателство би довело до замърсяване от камионите, изминаващи празни милиони километри в Европа и попита за неговата позиция по въпроса, цитиран от  Politico .  \r\nВ отговор Шефчович призовава за „нов старт“ по този въпрос, за да „разгледаме какво можем да направим по-добре за бъдещето“, включително използването на „модерна логистика“ и „как по-добре да комбинираме (камионите) с железопътния транспорт“. \r\n„Що се отнася до защитата на европейската промишленост, Шефчович каза: „Мисля, че трябва да бъдем много по-твърди в търговските си отношения с трети страни. “Това включва въвеждането на въглеродна гранична такса, която би помогнала да се постави Европа„ при равни условия.\"", "date": "2019.09.30", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/09/30/2703786/oblastnata-epizootichna-komisiya-v-shumen-shte-provede-redovnoto-si-sedmichno-zasedanie.html", "text": "На 1 октомври от 10.00 ч. в зала 2 на Областна администрация ще се проведе редовното седмично заседание на Областната епизоотична комисия. Това съобщиха от  пресцентъра на областната администрация . Ще бъде обсъдена актуалната епизоотична обстановка в област Шумен и на територията на страната по отношение на болестта Африканска чума по свинете.", "date": "2019.09.30", "title": "Областната епизоотична комисия в Шумен ще проведе редовното си седмично заседание"}
{"url": "http://www.focus-news.net/news/2019/09/30/2703787/13-e-bezrabotitsata-vav-vidinska-oblast-prez-mesets-avgust.html", "text": "13 % е безработицата във Видинска област през месец август, съобщиха за  Радио „Фокус“ – Видин  от Дирекция „Бюро по труда“. Общият брой на регистрираните безработни лица е 4948. В сравнение с предходния месец броят им се е увеличил с 30 лица или с 13.08 на сто. Регистрирани са 278 младежи до 29-годишна възраст, което е 11.52 % от общия брой безработни лица. В сравнение с предходния месец броят им се е увеличил с 2 лица или с 0.72 %. Регистрираните безработни жени са 1274 или 52.78 % от всички безработни лица. Продължително безработните лица  с над 1 година поддържана регистрация са 1017 лица или 41.67 % от всички безработни. В сравнение с предходния месец броят им е намалял с 11 лица или с 1.08 %. Постъпилите на работа са 133 безработни лица. Съотношението между предлагането на работна сила  през август  е 4:1. – за едно свободно работно място през месеца се конкурират 4 регистрирани безработни лица. За предходния месец съотношението е също 4:1.", "date": "2019.09.30", "title": "13 % е безработицата във Видинска област през месец август"}
{"url": "http://www.focus-news.net/news/2019/09/30/2703791/premierat-boyko-borisov-bezrabotitsata-v-balgariya-prez-avgust-belezhi-spad-do-4-spryamo-52-godina-po-rano.html", "text": "Безработицата в България през август бележи спад до 4% спрямо 5,2% година по-рано. Това написа премиерът Бойко Борисов в профила си във социалната мрежа  \"фейсбук\" . \"Значително намалява и младежката безработица. Продължаваме с мерките за привличане на нови инвеститори и подобряване на условията за развитие на бизнеса в страната, за да може животът на всеки българин да става все по-добър\", написа още Борисов.", "date": "2019.09.30", "title": "Премиерът Бойко Борисов: Безработицата в България през август бележи спад до 4% спрямо 5,2% година по-рано"}
{"url": "http://www.focus-news.net/news/2019/09/30/2703789/detsa-ot-literaturen-klub-svetlini-sred-senkite-podgotvyat-izdavaneto-na-nov-roman.html", "text": "Предстои да бъде издаден най – новият роман” на децата от клуб „Светлини сред сенките” към Детския комплекс -  \r\n\"Момчето, което излиза”, каза за  Радио „Фокус”  ръководителят на клуба Валентина Димова. Тя поясни, че принципът на работа в клуба се прилага непрекъснато, като по-малките ученици са подпомагани в процеса на писане от по – големите. В момента в процес на довършване е поетичната повест \"Хроники на глухарчетата\". Димова подчерта, че част от младите творци за поредна година са били на лагер в \"Шумнатица\": Лагерът е награда, която те получиха за отличното си представяне през изминалата учебна година в конкурси на Министерство на образованието. По време на лагера учениците завоюваха общо десет колективни и индивидуални награди.” Отборът на децата от Казанлък е класиран на второ място в състезанието \"Аз обичам България\", спечелвайки грамота за най- атрактивно представяне, за най-оригинален макет на горска къща, за активно участие във всички мероприятия, Призови награди децата от клуб „ Светлини сред сенките” имат и в редица турнири - по шах и по тенис на маса. Ресица награди клубът има и от конкурсите \"Бодлите на таралежите” и \"Звезди обсипват свода небесен\". „ Въпреки отличните резултати \"светлинките\" продължават да работят уселено и по новите конкурси и колективни творчески проекти”, подчерта Димова. \r\n \r\nСлавяна ГАЙДАРОВА", "date": "2019.09.30", "title": "Деца от литературен клуб „ Светлини сред сенките” подготвят издаването на нов роман"}
{"url": "http://www.focus-news.net/news/2019/09/30/2703792/predstoyashti-mezhdunarodni-sabitiya-za-1-oktomvri-agentsiya-fokus.html", "text": "*** \r\n  Икономическа конференция за интеграция на Западните Балкани с участието на Алексис Ципрас \r\n \r\n*** \r\n  Визита на държавния секретар на САЩ Майк Помпео \r\n \r\n*** \r\n  Военен парад, посветен на 70-годишнината от провъзгласяването на Китайската народна република \r\n \r\n*** \r\n  Среща на министрите на търговията на ЕС \r\n \r\n*** \r\n  Визита на президента на Филипините Родриго Дутерте \r\n \r\n*** \r\n  Пресконференция на Австрийската народна партия \r\n \r\n*** \r\n  Среща на Ангела Меркел с ръководителите на международните икономически организации \r\n \r\n*** \r\n  Две години от непризнатия референдум за независимост \r\n \r\n*** \r\n  Пресконференция на Карлес Пучдемон \r\n \r\n*** \r\n  20 години от началото на Втората чеченска война", "date": "2019.09.30", "title": "Предстоящи международни събития за 1 октомври  (Агенция \"Фокус\")"}
{"url": "http://www.focus-news.net/news/2019/09/30/2703793/muzeyat-na-vazrazhdaneto-vav-varna-otbelyazva-60-godishen-yubiley-s-nauchna-konferentsiya.html", "text": "Научна конференция предстои да се проведе на 4-ти октомври във Варна по повод 60-годишния юбилей на Музея на Възраждането в града. Това съобщиха за  Радио „Фокус“ – Варна  от Археологическия музей,в сградата на който ще се проведе и събитието. В рамките на конференцията лекции ще изнесат Станка Димитрова, проф. Вася Велинова от Софийския университет, почетният консул на Италия Антонио Таркуиньо и други. Програмата предвижда и участието на Ирина Ботева от Историческия музей в Панагюрище, доц. Светла Атанасова и Нели Николова, съответно от Регионалните исторически музеи във Велико Търново и в Разград. Откриването е предвидено за 10.30 часа на 4-ти октомври в зала „Одесос“ на Археологическия музей във Варна. \r\n \r\nДиана СТОЕВА", "date": "2019.09.30", "title": "Музеят на Възраждането във Варна отбелязва 60-годишен юбилей с научна конференция"}
{"url": "http://www.focus-news.net/news/2019/09/30/2703794/natovaren-e-trafikat-po-glaven-pat-e-79-v-posoka-za-gkpp-dunav-most-2.html", "text": "Натоварен е  трафикът по главен път Е 79 в посока за ГКПП “Дунав мост 2“, съобщиха за  Радио „Фокус“ – Видин  от Областно пътно управление – Видин. В посока  от  ГКПП „Дунав мост 2“ към София  пътуват предимно тежкотоварни автомобили. Най много автомобили се движат в участъка Видин – Дунавци. Остава забраната за преминаване на автомобили над 12 тона през прохода Петрохан.  На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. \r\n \r\nАнна ЛОЗАНОВА", "date": "2019.09.30", "title": "Натоварен е  трафикът по главен път Е 79 в посока за ГКПП “Дунав мост 2“"}
{"url": "http://www.focus-news.net/news/2019/09/30/2703795/predstoyashti-sabitiya-v-stranata-za-1-oktomvri-agentsiya-fokus.html", "text": "От 10.00 часа в Аулата на Софийския университет ще бъде официално открита академичната учебна година на най-старото  висше училище в България. \r\n \r\n*** \r\n   \r\nОт 11.00 часа президентът Румен Радев ще проведе среща на „Дондуков“ 2 с първия заместник министър-председател на Социалистическа република Виетнам Чъонг Хоа Бин. \r\n \r\n*** \r\n   \r\nОт 17.00 часа в хотел „Хилтън“ президентът Румен Радев ще участва във форум „30 години от промяната“ по повод 25-ата годишнина на Фондация „Фридрих Еберт“ в България. На форума ще присъства и вицепрезидентът Илияна Йотова. \r\n \r\n*** \r\n   \r\nОт 15.30 в зала 238 Комисията по правни въпроси към 44-ото Народно събрание ще проведе заседание. \r\n \r\n*** \r\n   \r\nОт 11.00 часа министърът на земеделието, храните и горите Десислава Танева ще участва в официалното откриване на новите производствени мощности на предприятието „Булконс Първомай“ ООД. \r\n \r\n*** \r\n   \r\nОт 13.30 часа в сградата на Агенцията за ядрено регулиране, министърът на енергетиката Теменужка Петкова ще участва в официалното връчване на лиценз за удължаване срока на експлоатация на шести блок на АЕЦ „Козлодуй“. \r\n \r\n*** \r\n   \r\nОт 16.00 часа Нейно кралско височество Дана Фирас, принцеса на Йордания, и министърът на туризма Николина Ангелкова ще посетят Рилския манастир. \r\n \r\n*** \r\n   \r\nОт 13.30 часа заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси“ (ОПРЧР) Зорница Русинова ще посети Дома за стари хора „Надежда“. \r\n \r\n \r\n*** \r\n   \r\nОт 11:00 часа, с тържествена церемония Академията на МВР ще отбележи 50 години от създаването на Висшата специална школа и началото на учебната 2019/2020 година. \r\n \r\n*** \r\n   \r\nОт 11.00 часа УМБАЛСМ „Н. И. Пирогов” ще отчете дейността на проекта „Координиран мулти-секторен отговор към домашното насилие, чрез въвеждане на основен пакет от услуги”. \r\n \r\n*** \r\n   \r\nОт 11:00 часа, в Партерното фоайе на Софийската опера ще се състои премиерата на книгата „Руслан Райчев“. \r\n \r\n*** \r\n   \r\nОт 12.00 часа в зала „Родина“ на Националния стадион „Васил Левски“ ще се проведе пресконференция по повод предстоящия Wizz Air София маратон 2019. \r\n \r\n*** \r\n   \r\nОт 18.00 часа в Централния военен клуб в столицата официално ще бъде представена новата книга на Красимир Каракачанов, посветена на легендарния водач на ВМРО Тодор Александров. \r\n \r\n*** \r\n   \r\nОт 19:00 часа в зала „България“ ще се проведе 19-ти Национален конкурс за ново симфонично произведение 7/8 – 2019 г.“. \r\n \r\n*** \r\n   \r\nОт 18.00 часа в Градската библиотека „Паисий Хилендарски“, ще бъде отбелязан Международния ден на музиката и поезията. \r\n \r\n*** \r\n   \r\nОт 12.30 часа Комплексният онкологичен център в Бургас организира безплатни профилактични прегледи за рак на гърдата. \r\n \r\n*** \r\n   \r\nОт 13:30 часа в КЦ „Морско казино“, зала „Петя Дубарова“, ще се проведе пресконференция по повод предстоящата 16-та Галавечер от поредицата Pro fight. \r\n \r\n*** \r\n   \r\nОт 19.30 часа в Експозиционен център \"Флора\" носителят на \"Кристална Лира\" (2005 г.) и \"Икар\" за съвременна българска музика (2016 г.) пианист, композитор, продуцент и аранжор Живко Петров, ще представи с концертна премиера новия си солов албум \"TEN\". \r\n \r\n*** \r\n \r\nОт 10.00 ч. в Източния парк на Варненския свободен университет „Черноризец Храбър“ ще се открие академичната 2019/2020 година.  \r\n \r\n*** \r\n \r\nОт 18.00 часа в Арт Галерия Le Papillon ще бъде открита изложбата „Отвъд времето“ на художничката Надя Станчева и нейната експозиция от 22 живописни картини. \r\n \r\n*** \r\n \r\nОт 11.00 часа пред Ректората на ВТУ „Св. Св. Кирил и Методий“ ще бъде дадено тържествено начало на новата академична година.  \r\n \r\n*** \r\n \r\nОт 18.00 часа в ИЗ „Рафаел Михайлов“ ще бъде открита „Неуловеното време“ портрети на душата – фотоизложба на Иван Цонев и Иво Малинов.  \r\n \r\n*** \r\n \r\nОт 9.00 часа пл. „Георги Измирлиев“ ще се проведе преглед на самодейните състави при клубовете на пенсионера от община Горна Оряховица по повод Международния ден на възрастните хора.   \r\n \r\n*** \r\n \r\nОт 17.30 часа в ХГ „Недялко Каранешев“ ще бъде открита Традиционна годишна изложба на сдружение  „ГОАРТ“. – не \r\n \r\n*** \r\n \r\nОт 18.00 часа пред НЧ „Напредък-1869“ ще започне концерт с участието на читалищни вокални и танцови състави по повод 1 октомври – Ден на музиката, поезията и възрастните хора.  \r\n \r\n*** \r\n   \r\nОт 18.00 часа в читалище ,,Съгласие\" ще се състои концерт спектакъл на вокална група ,,Арлекино\" и Хайгашод Агасян ,,Планетата на мечтите\". \r\n \r\n*** \r\n \r\nВ 09.00 часа в зала 1 на Апелативния съд ще се проведе заседание по делото, с което В. К. обжалва доживотната си присъда за двойно убийство. Пловдивският окръжен съд го е признал за виновен в това, че на 15.05.2016 г. в Пловдив умишлено е умъртвил майка си и баща си, като убийството е извършено предумишлено с особена жестокост и с користна цел. \r\n \r\n*** \r\n \r\nВ 10.00 часа в МБАЛ „Св. Пантелеймон“ БЧК ще открие библиотека на разположение на пациентите на лечебното заведение.  \r\n \r\n*** \r\n \r\nВ 11.30 часа в Многофункционалния социален център при БЧК ще стартира Обществена трапезария, в която 70 възрастни хора ще получават топъл обяд ежедневно. \r\n*** \r\n \r\nВ 12.00 часа в Дома на културата ще се проведе пресконференция, организирана от КНСБ, на тема стартиращата национална кампания „Арена Работеща България”. \r\n \r\n*** \r\n \r\nВ 14.00 часа в зала 5 на Окръжния съд ще се проведе заседание по делото срещу Борис А. и Григор Ал. , обвинени за кражба в особено големи размери.  \r\n \r\n*** \r\n \r\nВ 18.00 часа в Регионалния етнографски музей ще се състои откриването на Десето юбилейно издание на Международно биенале \"Майстори на карикатурата\" - Пловдив 2019.  \r\n \r\n*** \r\n   \r\nОт 10.00 часа в зала „Свети Георги“ на Областната администрация ще се проведе заседание на Постоянно действащата междуведомствена областна епизоотична комисия. \r\n \r\n*** \r\n   \r\nОт 9.00 часа ще започне празничната божествена света Литургия  в храм „Покров на Пресвета Богородица“. \r\n \r\n*** \r\n   \r\nОт 18 часа в зала „Петър Стайков” на Клуба на дейците на културата ще бъде открита самостоятелна изложба живопис на Здравко Палазов. \r\n \r\n*** \r\n Смолян.  \r\nОт 14:00 часа, в зала 201 на Областна администрация Смолян, Постоянната областна епизоотична комисия ще проведе заседание в разширен състав, във връзка със появата и разпространението на болестта Африканска чума по свинете. \r\n \r\n*** \r\n   \r\nОт 17.30 часа в Регионален исторически музей-Търговище ще се проведе лекция-презентация на тема: „Културни влияния от Германия в българската архитектура и изкуство между двете световни войни”. \r\n \r\n*** \r\n   \r\nОт 9.30 часа в Окръжен съд- Шумен е насрочено заседание по делото „Хитрино“.  \r\n   \r\n ***  \r\n   \r\nОт 10.00 часа пред ДКТ „Васил Друмев“ ще се проведе концерт с песни и танци по повод откриването на новата учебна година за Центъра за подкрепа за личностно развитие – Обединен детски комплекс „Анастас Стоянов“ Шумен.  \r\n \r\n ***  \r\n   \r\nОт 10.00 часа в зала 2 на областна администрация ще се проведе заседание на Областната епизоотична комисия.  \r\n \r\n***  \r\n   \r\nОт 11.00 часа във Факултет „Артилерия, ПВО и КИС” – гр. Шумен на Националния военен университет „Васил Левски” ще бъде открита Международна научна конференция. \r\n \r\n *** \r\n   \r\nОт 13.00 часа в къща музей \"Д. Войников\" ще бъде представено част от дарението, направено от родственик на  Добри Войников. \r\n  \r\n \r\n *** \r\n   \r\nОт 17.30 часа в РБ „Ст. Чилингиров“ ще се проведе среща разговор за големите български пианисти, композитори и диригенти Панчо и Александър Владигерови с техните наследници – не по-малко известните днес музиканти Александър и Константин Владигерови.  \r\n   \r\n \r\n*** \r\n   \r\nОт 18.00 часа в залата на музеен комплекс \"Панчо Владигеров\" ще се състои поетично-музикалната вечер, посветена на Деня на музиката и поезията.  \r\n \r\n   \r\n*** \r\n   \r\n \r\nОт 11:00 часа в пространството около Часовника \"Движение България на гражданите\"-Бургас ще открие предизборната си шатра (павилион), с което ще даде официален старт на кампанията си.", "date": "2019.09.30", "title": "Предстоящи събития в страната за 1 октомври (Агенция „Фокус“)"}
{"url": "http://www.focus-news.net/news/2019/09/30/2703796/sport-balgariya-zagubi-dve-mesta-v-mezhdunarodnata-ranglista-po-voleybol-pri-mazhete.html", "text": "Волейбол: България загуби две места в европейската ранглистата след края на Европейското първенство по волейбол при мъжете и зае осмото място. \r\nНа чело застана Сърбия , която стана европейски шампион, като измести от там Русия . Трето място поделят Полша и Франция. Пети са италианците, а шести - отбора на Белгия. Словенците, които заеха второто място на европейското първенство са седми, а десетката се допълва от отборите на Холандия и Германия.", "date": "2019.09.30", "title": "Спорт: България загуби две места в международната ранглиста по волейбол при мъжете"}
{"url": "http://www.focus-news.net/news/2019/09/30/2703790/obshtina-shumen-uvedomyava-da-ne-se-parkira-po-nyakolko-ulitsi-zaradi-predstoyashto-polagane-na-patna-markirovka.html", "text": "Общината уведомява гражданите и живеещите в района на ул. „Владайско въстание“ в участъка от ул. „Ивайло“ до ул. „Поп Андрей“, че в дните от 1 до 3 октомври северното и южното платно трябва да бъдат освободени от паркирани автомобили. Това съобщиха от  Община Шумен . За същия период от време от автомобили трябва да бъде освободена и ул. „Васил Петлешков“ в участъка от ул. „Поп Андрей“ до ул. „Съединение“. Ограничението важи за светлата част на деня и се налага заради полагане на пътна маркировка по тези улици.", "date": "2019.09.30", "title": "Община Шумен уведомява да не се паркира по няколко улици заради предстоящо полагане на пътна маркировка"}
{"url": "http://www.focus-news.net/news/2019/09/30/2703798/tass-es-e-gotov-da-uvelichi-pomoshtta-za-moldova-pri-strogi-usloviya-i-vidim-progres.html", "text": "ЕС е готов значително да увеличи финансовата помощ за Молдова за реформи в страната, но \"при строги  условия\". Това се казва в съвместно изявление на Брюксел и Кишинев, разпространено след заседание на Съвета за асоцииране ЕС-Молдова, предава  TACC . \r\n„ЕС подчерта желанието си да обмисли значително увеличение на финансирането за Молдова в рамките на бюджета на ЕС за 2020 г., за да осигури надеждна подкрепа в различни ключови области, включително, подкрепа за местно развитие и местно самоуправление за села, градове и райони извън Кишинев и подкрепа за реформата на правосъдието се казва в изявлението. ЕС припомни, че помощта ще продължи да се основава на строги условия и на конкретен и видим напредък в процеса на реформи. \r\nВ документа се подчертава, че през юли ЕС възобнови предоставянето на финансова помощ на молдовските власти, като обяви отпускането на почти 15 милиона евро за тази страна. \r\nЕвропейският съюз преустанови предоставянето на финансова помощ на Молдова след отказ на молдовският съд да признае резултатите от изборите за кмет на Кишинев през 2018 г., победата в които бе спечелена от опозиционния лидер Андрей Настасе. По-късно Брюксел поиска от правителството на републиката, наред с други неща, да засили борбата с корупцията, да определи отговорните за кражбата на един милиард долара от банковата система и да извърши реформи в правосъдния сектор. \r\n \r\n  Юлиян Марков", "date": "2019.09.30", "title": "ТАСС: ЕС е готов да увеличи помощта за Молдова при строги условия и видим прогрес"}
{"url": "http://www.focus-news.net/news/2019/09/30/2703797/prezidentat-rumen-radev-ochakvam-nadgrazhdane-na-podgotovkata-i-motivatsiyata-na-lichniya-sastav-na-nso.html", "text": "Наред с отговорната и много важна за страната дейност на Националната служба за охрана, трябва да помним, че най-важни са хората - с тяхната подготовка, мотивация, отговорности и нужди, с тяхната лоялност и взаимна подкрепа. Това са нещата, които очаквам да продължите да надграждате. С тези думи се обърна държавният глава Румен Радев към назначения за началник на Националната служба за охрана бригаден генерал Красимир Станчев и към екипа на НСО на церемония в централата на Службата. Със свой указ президентът назначи Красимир Станчев за началник на НСО и го удостои с висше офицерско звание бригаден генерал, считано от 30 септември 2019 година, съобщиха от  прессекретариата на държавния глава .  \r\nДържавният глава определи назначението като заслужено признание и оценка за професиналните качества и компетенции на бриг. ген. Красимир Станчев. „Длъжността началник на НСО е заредена с огромни изисквания относно ефективното функциониране на тази важна за националната ни сигурност служба. Тя е заредена и с много високи очаквания за надграждане на постигнатото от вашите предшественици. Знам, че няма да ви е лесно, но съм убеден, че с вашите професионални компетенции, лидерски умения и мотивация и най-вече с подкрепата на целия личен състав на НСО, ще можете да отговорите на високите предизвикателства, които произтичат от тази длъжност“, обърна се президентът към началника на НСО.   \r\n„Един ръководител никога не е такъв сам, той винаги държи на подкрепата на най-близките нему и на колегите си. Трябва всички заедно да положим неимоверни усилия, за да продължим развитието на Службата в нейното най-добро амплоа и в активните й международни връзки. Службата е въпрос на отговорност и ще положа усилия мъдро и разумно да я ръководя“, увери бригаден генерал Красимир Станчев, като се обърна с думи на благодарност за доверието на държавния глава и на екипа на Националната служба за охрана.  \r\nНа церемонията в НСО присъстваха вицепрезидентът Илияна Йотова, ръководителите на специалните служби, представители на ръководството на МВР, на Министерството на отбраната, на командния състав на Българската армия и на Администрацията на Президента.", "date": "2019.09.30", "title": "Президентът Румен Радев: Очаквам надграждане на подготовката и мотивацията на личния състав на НСО"}
{"url": "http://www.focus-news.net/news/2019/09/30/2703800/izlozhba-s-komiksi-tants-s-tush-shte-predstavi-muzeyat-na-fotografiyata.html", "text": "Изложба с комикси на братята художници и писатели Емилиян и Станимир Вълеви ще бъде открита в Музея на фотографията, каза за  Радио „ Фокус”  Стефан Папукчиев, директор на културния институт. Той поясни, че под името „Танц с туш“ в изложбата ще бъдат представени както вече показвани у нас и в чужбина работи, така и такива, които са подбрани специално за публиката в казанлъшкия музей. „Братя Вълеви мотивират творческите си занимания с любопитство и търсене, дива енергия, нестихващо вдъхновение и глад за нови светове и картини”, подчерта Папукчиев. Емилиян и Станимир Вълеви са показвали свои работи у нас и на редица международни форуми в чужбина: Сърбия, Република Сръбска, Северна Македония, Чехия, Швеция, Франция, Колумбия. Имат публикации в България, Румъния, Република Сръбска, Турция, Русия, Франция, Швеция, Великобритания, САЩ, Аржентина. За себе си двамата автори казват, че имат разнообразен стил, държат да работят със собствен почерк. Българските читатели ги познават от приложението „Царете на България” и редица специализирани изданията. През 2011-а година Емилиян и Станимир стават автори на първата Българска електронна графична новела \"Под Моята Кожа\". Със своя комикс-албум „Имагинериум“ двамата братя считат, че поставят началото на нова поредица комикси и графични издания. Работата им набира популярност и в интернет. Имат собствен блог, част от международен сайт и онлайн общност за комикси, манга и видео-игри. Автори са на късометражен анимационен филм, адаптация по техен комикс със същото име, вече видян в изложбени програми в Сърбия, Румъния и България.  \r\nИзложбата ще бъде открита в Казанлък на на 2-и октомври, сряда, от 17.30 часа. \r\n \r\nСлавяна ГАЙДАРОВА", "date": "2019.09.30", "title": "Изложба с комикси „Танц с туш“ ще представи Музеят на фотографията"}
{"url": "http://www.focus-news.net/news/2019/09/30/2703799/neyno-kralsko-visochestvo-dana-fira-i-ministar-nikolina-angelkova-shte-posetyat-rilskiya-manastir-na-1-oktomvri.html", "text": "Нейно кралско височество Дана Фирас, принцеса на Йордания, и министърът на туризма Николина Ангелкова ще посетят на 1 октомври Рилския манастир. Това съобщиха от  Министерството . По време на втория ден от посещението си принцеса Фирас, която е в България по покана на министър Ангелкова, ще разгледа и други известни културно-исторически забележителности в региона.", "date": "2019.09.30", "title": "Нейно кралско височество Дана Фира и министър Николина Ангелкова ще посетят Рилския манастир на 1 октомври"}
{"url": "http://www.focus-news.net/news/2019/09/30/2703801/nimh-utre-shte-e-slanchevo-s-maksimalni-temperaturi-mezhdu-25-i-30.html", "text": "През нощта ще бъде ясно и почти тихо. Минималните температури ще са между 11° и 16°. Утре над България ще е слънчево. След обяд ще има временни увеличения на облачността, но ще е без валежи. Ще духа слаб, в Дунавската равнина до умерен северозападен вятър. Привечер в Източна България вятърът ще се ориентира от югоизток. Максималните температури ще са между 25° и 30°. Атмосферното налягане слабо ще се повиши и ще се доближи до средното за месеца.   \r\nПо Черноморието ще е предимно слънчево. Привечер ще духа до умерен вятър от изток-югоизток. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) .  \r\nМаксималните температури ще са 24 - 27°. Температурата на морската вода е 21-22°. Вълнението на морето ще е 1 - 2 бала.  \r\nНад планините ще е слънчево, след обяд ще има временни увеличения на облачността. Без валежи. Ще духа  умерен до силен вятър от запад-северозапад, който привечер ще се ориентира от юг-югоизток. Максимална температура на височина 1200 метра – около 20°, на 2000 метра – около 13°.  \r\nВ сряда ще бъде предимно слънчево и топло за периода. Вятърът ще е от южна четвърт и максималните температури отново ще са над 25°, на отделни места ще достигат и до 30°-31°. Минималните ще останат без съществена промяна. В четвъртък в Източна България вятърът ще остане югозападен, ще бъде умерен и дневните температури там ще са високи. В западната половина от страната вятърът ще се ориентира от северозапад, също ще се усили до умерен и ще започне захлаждане. Облачността ще се увеличава, след обяд и през нощта срещу петък на места в западните райони ще превали, възможно е и да прегърми. В петък превалявания ще има на повече места из цялата страна, в югоизточните райони ще има и гръмотевична дейност. Със северозападния вятър, в източните райони вятър от север-североизток, захлаждането ще продължи, ще бъде по-интензивно и по-чувствително; дневните температури няма да надхвърлят 17°-18°.", "date": "2019.09.30", "title": "НИМХ: Утре ще е слънчево с максимални температури между 25° и 30°"}
{"url": "http://www.focus-news.net/news/2019/09/30/2703803/utre-shofyorite-da-karat-s-povisheno-vnimanie-v-uchastaka-ot-km-37-do-km-36-na-am-hemus-v-posoka-varna.html", "text": "На 1 октомври от 9 ч. до 17:30 ч. ще бъде ограничено движението при км 35 на АМ „Хемус“ в посока Варна поради ремонтни дейности на асфалтовата настилка. В участъка от км 37 до км 36 ще бъдат обособени по една лента в посока Варна и към София. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.09.30", "title": "Утре шофьорите да карат с повишено внимание в участъка от км 37 до км 36 на АМ „Хемус“ в посока Варна"}
{"url": "http://www.focus-news.net/news/2019/09/30/2703807/vzglyad-kantslerat-kurts-se-vazrodi-sled-ruskiya-skandal.html", "text": "По-малко от шест месеца след оставката на най-младия в историята австрийски канцлер Себастиан Курц, той успя да доведе партията си до победа на изборите, пише руският вестник  “Взгляд“  в материал, представен без редакторска намеса. \r\nЗа да си върне поста изгубен заради „руския скандал“, Курц е готов да влезе в коалиция с леви либерали, а позициите на проруските евроскептици бяха сериозно подкопани, пише изданието. \r\nИзвестни са резултатите от предсрочните избори за долната камара на австрийския парламент. Консервативната Австрийска народна партия (АНП) спечели над 38% от гласовете. Това ще позволи на нейния лидер, 33-годишният Себастиан Курц, да получи мандат за съставяне на правителство. \r\nНа второ място, със забележима разлика са социалдемократите. Тази партия, която беше на власт от 1970 до 2017 г., сега спечели малко повече от 21%. Третото място със 17% от гласовете заеха десните евроскептици от Партията на свободата на Австрия. На четвърто място са \"Зелените\" с 12%. Противниците на мигрантите и брюкселските бюрократи от Партията на свободата се представиха значително по-зле от изборите през 2017 г. - почти 10% по-малко и съответно загубени над 20 депутатски места.  На „Зелените“ им провървя доста повече - последният път изобщо не влязоха в парламента. Но, разбира се, основната новина е убедителната победа на партията на Курц.  \r\nПрез май най-младият канцлер в историята на Австрия подаде оставка след публикуването на сензационното видео с „руската племенница на олигарха Алена Макарова“. Грандиозният скандал, след който управляващата коалиция се разпадна и бяха свикани предсрочни избори, дори нямаше косвено отношение към Курц. Основният човек, замесен в „руската афера“, беше вицеканцлерът Хайнц-Кристиан Щрахе, представител на Партията на свободата, която тогава беше коалиция с АНП. Именно с него разговаря една млада дама, която уж обеща руска финансова помощ срещу сключване на държавни договори с правителството във Виена. \r\nКризата, която избухна поради изтеклият в германските медии скандал, накара Щрахе да подаде оставка, Курц развали коалиционното споразумение и последва разпад на правителството.  \r\nТекущите предсрочни избори показаха, че въпреки скандала доверието в АНП не само остана, но и се засили - АНП спечели почти 6% повече, отколкото на изборите през 2017 г. „Руският скандал“ нокаутира основния съперник на партията Курц в дясното поле - „Партия на свободата“. \"Именно благодарение на „политическото убийство“ на Щрахе виждаме точно такъв резултат\", заяви за изданието Александър Камкин, водещ изследовател в Центъра за немски изследвания към Института за Европа на Руската академия на науките. \r\n„В европейската реалности всички удари по репутацията са много чувствителни, включително и в политическата класа, така че Курц получи сравнително лесна победа“, казва експертът. Курц вече изрази желанието си да работи усилено за доброто на Австрия и подчерта, че е наясно със ситуацията в света („пред нас има много изпитания“). Освен това, използвайки възможността, той разкритикува съседите: според австрийския политик в Германия има „дяволски лоша“ икономическа ситуация. \r\nКурц наистина получи шанс да сформира нов кабинет, но не може да се говори за безусловната победа на АНП, казват експертите. „Проблемите пред Курц и АНП са доста сериозни. Той получи 38%, но това не е 50%. Но за да сте начело на правителството, трябва да имате абсолютно мнозинство в парламента или да създадете коалиция “, заяви политологът Владимир Швейцер пред вестник „Взгяд“. Експертът припомни: \"Когато правителството на Курц подаде оставка преди четири месеца заради\" руската афера \", той заяви, че неговата партия няма да прави коалицията със социалдемократите или с Партията на свободата.\" \r\nВъзниква разумен въпрос - кой ще стане партньор на консервативната АНП. Германският политолог Александър Рар вярва, че десните консерватори ще трябва да осъществят контакт с леви либерали - австрийските Зелени. „В Европа вярват, че евентуална коалиция от АНП и Зелените е тенденция. И тази тенденция може да бъде добър пример за Германия, когато консервативните и либералните партии се споразумеят помежду си. Европа се радва, за европейците това е добър резултат “, заяви Рар пред изданието. \r\nЕкспертът-германист Александър Камкин вярва, че Курц ще заложи на традиционните противници на АНП - австрийските социалдемократи. „Тъй като Партията на свободата според Курц е неприемлив вариант, всички усилия ще бъдат насочени към създаване на лявоцентристка коалиция на АНП и социалдемократите“, отбеляза експертът. В същото време Камкин подчертава, че ще бъде по-трудно да се преговаря обективно със социалдемократите, тъй като след пролетния скандал \"виновниците бяха намерени, но утайката остана\".  \r\nКойто стане коалиционен партньор на АНП - „Зелените“ или „розовите“ социалдемократи, основният резултат от австрийските избори за Европа като цяло е загубата на десни популисти от Партията на свободата, които се смятат за условно проруски. Както отбелязва Александър Рар, „преди година или две изглеждаше, че Австрия ще бъде страната, в която европопулистите поемат властта и започват да променят Европа отвътре, присъединявайки се към популистите и консерваторите от Източна Европа - Полша и Унгария“. „Сега това няма да се случи“, казва немски политолог. \r\nВ същото време победата на Курц и неговата партия е добър сигнал за руско-австрийските отношения. Рар прогнозира: „Що се отнася до отношенията с Русия, зелените, разбира се, ще окажат натиск по темата за правата на човека и демократичните ценности, която е обща за всички европейски либерални партии, но Курц отдавна заяви, че трябва да се премахнат санкциите срещу Русия. Той е подкрепен не само от избирателите, но и от австрийския бизнес. \r\nСледователно позицията на Виена спрямо Москва ще бъде същата като преди “, обобщи Рар. \r\n \r\n  Юлиян Марков", "date": "2019.09.30", "title": "Взгляд: Канцлерът Курц се възроди след руския скандал"}
{"url": "http://www.focus-news.net/news/2019/09/30/2703804/dvama-dushi-sa-otkarani-v-bolnitsa-sled-zlopoluka-v-tets-maritsa-iztok-1.html", "text": "Двама души са откарани в болница след злополука в ТЕЦ \"Марица изток 1\". Това съобщиха за  Агенция \"Фокус\"  от ОДМВР - Стара Загора. Най-вероятно се касае за трудова злополука. Има пострадали, като двама души са откарани в болницата в Гълъбово.  \r\n \r\nТеодора ПАТРОНОВА", "date": "2019.09.30", "title": "Двама души са откарани в болница след злополука в ТЕЦ \"Марица Изток 1\""}
{"url": "http://www.focus-news.net/news/2019/09/30/2703805/vsichkite-6-meditsinski-sestri-ot-vatreshno-otdelenie-na-karlovskata-bolnitsa-sa-podali-molbi-za-napuskane-dnes.html", "text": "Всичките 6 медицински сестри от Вътрешно отделение на Карловската болница са подали молби за напускане днес. Това съобщи за  Радио „Фокус“ - Пловдив  Гиргина Николова, координатор от Сдружението на медицинските сестри. По думите и, лекарите от това отделение не подкрепят протеста на медицинските сестри. Във връзка с изтеклата информация, че сестрите от болницата си оттеглят заявленията за напускане Николова каза, че това не отговаря на истината. Нито една медицинска сестра не е оттеглила молбата си досега. Те са в сила. Днес управителят на болницата в Карлово д-р Христо Пелев е посетил Здравното министерство, за да търси още средства за повишаване на заплатите на медицинските сестри. В сряда Общинската здравна комисия в община Карлово ще се среща с лекарите, а медицинските сестри ще очакват новини от тази среща.Припомням, че медицинските сестри и лекарите от Детското отделение на болницата в Карлово подадоха колективна оставка миналата седмица. Причината за оставките е, че специалистите все още не са получили желаното увеличение на заплатите си, въпреки че им бе обещано. Вместо това те твърдят, че са били вдигнати заплатите на администрацията на болницата. В събота в Карлово бе организиран протест на медицинските сестри, на който за пореден път те издигнаха исканията си за достойни възнаграждения.  \r\nЦветана ТОНЧЕВА", "date": "2019.09.30", "title": "Всичките 6 медицински сестри от Вътрешно отделение на Карловската болница са подали молби за напускане днес"}
{"url": "http://www.focus-news.net/news/2019/09/30/2703806/mestni-izbori-2019-stefan-radev-kandidat-za-vtori-mandat-ot-pp-gerb-nie-nyama-da-sprem-da-rabotim-za-sliven.html", "text": "ПП ГЕРБ - Сливен даде старт на предизборната си кампания за избор на кмет и общински съветници с публичен отчет за извършеното през първия мандат и управленска стратегия за втория, предаде репортер на  Радио \"Фокус\" - Сливен .  \r\nВ препълнената зала на Драматичен театър \"Стефан Киров\" пред поддръжници и симпатизанти застанаха кандидатът за втори мандат Стефан Радев и кандидатите за общински съветници.   \r\nКато свое и на администрацията основно постижение  Стефан Радев отчете постигнатата финансова стабилизация на Община Сливен - разплатените задължения и натрупания финансов резерв. Успешният ход на програмата за енергийна ефективност, инфраструктурните проекти, проектът за градски транспорт са също сред постиженията на четиригодишното управление. \"Обръщайки се назад, се вижда, че има с какво да се гордеем. Вярваме, че заедно може да продължим да правим Сливен по - добро място за живеене\", заяви Стефан Радев.   \r\nБе представена и листата за общински съветници на ПП ГЕРБ, както и управленската програма, разделена по сектори.  Всеки един  кандидат за общински съветник, участвал в разработването на визията за следващите четири години, представи резултатите от своя труд и труда на своите колеги.  \"В частта градска среда и транспорт ще продължи да се работи по благоустрояване на кварталите, извън центъра, ще има нови детски площадки, пешеходни и велоалеи, нови тротоари и зони за отдих\", съобщи кандидатът за общински съветник проектантът Любомир Захариев.   \r\nВ сектор \"Техническа инфраструктура и екология\" ще се работи за довършване на пречиствателната станция, канализацията на предградието \"Речица\", сметоизвозването и преработката на отпадъци. В програмата за управление на ПП ГЕРБ има разработка на всеки един сектор от обществения живот, тя може да бъде видяна на сайта на ПП ГЕРБ - Сливен   \r\n\"Нашата нова управленска програма не е на ГЕРБ, а на хората от Сливен, и ние няма да спрем да работим за Сливен\", заяви кандидатът за втори мандат Стефан Радев.   \r\n \r\nЛюдмила ЙОРГОВА", "date": "2019.09.30", "title": "Местни избори 2019:  Стефан Радев, кандидат за втори мандат от ПП ГЕРБ: Ние няма да спрем да работим за Сливен"}
{"url": "http://www.focus-news.net/news/2019/09/30/2703809/afp-uchenite-otkriha-nay-stariyat-galakticheski-klaster.html", "text": "Астрономите откриха галактически клъстер на 13 милиарда години, който е най-старият, наблюдаван досега, според откритие, което може да съдържа улики за това как се е развила Вселената, пише  AFP . \r\nТакъв клъстер в ранен етап - наречен протоклъстер - „не е лесно да се намери“, казва Юичи Харикане, изследовател от Националната астрономическа обсерватория на Япония, който ръководи международния екип, в съобщение до пресата. \r\n\"Протоклъстерът е рядка и специална система с изключително висока плътност\", каза Харикане и добави, че изследователите са използвали широкото зрително поле на телескопа Subaru в Хавай, за да \"картографират голяма площ на небето\" при търсенето си. \r\nОткриването на протоклъстера, сбор от 12 галактики, предполага, че в най-ранните етапи на Вселената са присъствали големи космически структури, за които учените смятат, че са родени преди 13,8 милиарда години. \r\n \r\n  Юлиян Марков", "date": "2019.09.30", "title": "AFP: Учените откриха най-старият галактически клъстер"}
{"url": "http://www.focus-news.net/news/2019/09/30/2703810/lektsiya-ot-tsikala-masterclass-work-40-shte-se-provede-vav-veliko-tarnovo.html", "text": "Поредна лекция от цикъла MASTЕRCLASS WORK 4.0 ще се проведе във Велико Търново. В нея ще участват президентът на КНСБ – Пламен Димитров, заместник-министърът на образованието Карина Ангелиева  и заместник-министърът на труда и социалната политика  Зорница Русинова, съобщават  организаторите . Лекцията ще е на 2 октомври и ще започне от 10,00 часа в Ректората на Великотърновския университет – 321  аудитория. Тя е част от цикъла MASTЕRCLASS WORK 4.0. Първата подобна се проведе през 2018 година в СУ „Св. Климент Охридски“ и в нея участваха министрите на труда Бисер Петков и на образованието Красимир Вълчев. Целта  е да бъдат обсъдени предизвикателствата, които поставя дигитализацията пред пазара на труда. Цели професии изчезват и се появяват нови. В същото време всички млади хора преживяват прехода от студентската скамейка до работното си място. Този преход може да се бъде фатален на фона на бързо променящите се технологии, които са на път да изместят човека в някои сфери на пазара на труда.Това са част от темите, които ще бъдат обсъдени на лекцията. Участниците в MASTRCLASS WORK 4.0 ще бъдат студенти, университетски преподаватели, представители на синдикални и работодателски организации, неправителствени организации и граждани.", "date": "2019.09.30", "title": "Лекция от цикъла MASTЕRCLASS WORK 4.0 ще се проведе във Велико Търново"}
{"url": "http://www.focus-news.net/news/2019/09/30/2703813/blizo-400-dushi-uchastvaha-v-parviya-etap-ot-esenniya-dyal-na-kampaniyata-dvizhi-se-i-pobedi.html", "text": "374 души се включиха в първия етап на есенния дял от кампанията „Движи се и победи“, който се проведе през уикенда. Това съобщават за  Радио „Фокус“ – Велико Търново  от Регионалната здравна инспекция в старата столица. Сред тях имаше и 14 семейства. Измерено беше кръвното налягане на 75 лица. Най-малките регистрирани участници бяха четиригодишните – Виктор Колев от ДГ „Първи юни“ и Георги Георгиев от ДГ „Евгения Кисимова“, а най-възрастната – Мила Кръстева на 89 години от Велико Търново. В похода организирано се включиха ученици, родители и педагози от четири училища във Велико Търново – СУ „Вела Благоева”, ОУ „Христо Ботев”, ОУ „Бачо Киро” и ОУ „Св. Патриарх Евтимий”, както и от двата  Центъра за настаняване от семеен тип – на ул. „Цветарска“ и на ул. „Колоня товар“. \r\nНачалото на спортно-туристическия празник беше предшествано от откриване на новопостроения кът „Простор“, намиращ се на алеята между квартал Асенов и парк „Ксилифор“. Първият етап на „Движи се и победи – есен 2019“ по традиция се съчета със спортно-туристически празник в крайградския парк. Над 200 деца и ученици се състезаваха в организираните щафетни игри и центрове на предизвикателствата. Победителите в отделните дисциплини получиха награди, а всички участници бяха поощрени с малки подаръци. \r\nВсички, които се включиха в похода, имаха възможност да наблюдават демонстрации по оказване на първа помощ и работа с кучета-планински спасители, част от провеждащия се в парк „Ксилифор“ Републикански преглед по планинско спасяване (27 – 29 септември). \r\nОрганизаторите на „Движи се победи – есен 2019” канят желаещите да участват във втория етап на кампанията по маршрута: от село Беляковец, през село Самоводене до Преображенския манастир, който ще се състои в събота – 5 октомври. \r\n \r\nЛуиза ТРАНЧЕВА", "date": "2019.09.30", "title": "Близо 400 души участваха в първия етап от есенния дял на кампанията „Движи се и победи“"}
{"url": "http://www.focus-news.net/news/2019/09/30/2703811/politico-zapochna-izslushvaneto-na-mariya-gabriel.html", "text": "Започна изслушването на Мария Габриел, номинирана за еврокомисар от България в ресор „Иновации и младеж“ паралелно с това на ирландският кандидат Фил Хоган за ресора „Търговия“, пише  Politico \r\n„Научните изследвания и иновациите са в основата на устойчивия растеж. Триъгълникът на образованието, иновациите и научните изследвания е първостепенен, ако Европа иска да бъдеща водеща “, каза Адина-Йоана Валеан, румънският евродепутат от Европейската народна партия, която е председател на Комисията по индустрия. \r\nСабине Верхайен, германски евродепутат от ЕНП, която председателства комисията по култура, започна с коментар за портфолиото на Габриел: „Нека започна с това, че е жалко, че културата, образованието и изследванията липсват в портфолиото“, каза тя. Тя добави, че се надява тези области да имат повече тежест. \r\n \r\n  Юлиян Марков", "date": "2019.09.30", "title": "Politico: Започна изслушването на Мария Габриел"}
{"url": "http://www.focus-news.net/news/2019/09/30/2703815/10-to-yubileyno-izdanie-na-mezhdunarodno-bienale-maystori-na-karikaturata-shte-se-provede-v-etnografskiya-muzey-v-plovdiv.html", "text": "10-то юбилейно издание на Международно биенале „Майстори на карикатурата“ ще се проведе в Етнографския музей в Пловдив. Това съобщиха за  Радио „Фокус“ – Пловдив  от културната институция. Откриването на събитието ще се състои от 18.00 часа на 1 октомври. В Десетото юбилейно издание на Международното биенале „Майстори на карикатурата“ се включват 87 автори с 203 карикатури. Те са представители на 30 страни от Европа, Северна и Южна Америка, Азия и Африка. Според регламента, журито номинира 20 творци – петима удостои със званието „Майстор на карикатурата“, а останалите отличи с диплом. \r\n„Всяка нечетна година е повод за радост за нас, защото ни носи нова среща с неувяхващото изкуство, наречено карикатура. В контекста на отбелязването на „Пловдив – европейска столица на културата“ през настоящата 2019-та, която съвпадна и с годината на прасето (по Източния календар), съвсем естествено се роди и темата „Прасето и културата“. Тя бележи десетото издание на нашето Биенале. Темата вероятно се е сторила трудна или сложна за някои автори, тъй като те трябваше да обрисуват тази причудлива двойка като едно цяло. Но това е само на пръв поглед, защото майсторите на карикатурата ни показват, че образът на прасето/свинята позволява широка интерпретация в разнообразен културен контекст. В изданието може да се проследи „разказът“ за борбата между питомното и дивото, между човека и прасето, както и богатата символика, свързана с този животински вид“, съобщават от Регионалния етнографски музей в Пловдив.", "date": "2019.09.30", "title": "10-то юбилейно издание на Международно биенале „Майстори на карикатурата“ ще се проведе в Етнографския музей в Пловдив"}
{"url": "http://www.focus-news.net/news/2019/09/30/2703802/politico-ursula-fon-der-layen-poiska-rumaniya-i-ungariya-da-nominirat-novi-kandidati-za-evrokomisari.html", "text": "Урсула фон дер Лейен поиска Унгария и Румъния да представят нови кандидати за следващата Европейска комисия, след като първоначалните им кандидати бяха отхвърлени от Европейския парламент, информира  Politico . \r\nКомисията по правни въпроси на Европарламента гласува днес, за да потвърди отхвърлянето на румънката Рована Плумб и унгареца  Ласло Трочани с мотива, че финансовите им дела представляват потенциален конфликт на интереси. Плумб беше планирано да стане комисар по транспорта, докато Трочани трябваше да отговаря за  разширяването и отношенията със съседите на ЕС. \r\nГоворител на Комисията заяви, че Фон дер Лейен „очаква да получи нови имена“ от двамата премиери. \r\nРумънският премиер Виорика Данчила ще проведе пресконференция след около час, но не е ясно дали тя ще обяви новата кандидатура за еврокомисар. Президентът Клаус Йоханис я покани за консултации относно номинацията утре, но също така не е ясно дали тя ще отиде. Данчила и Йоханис са двамата основни кандидати за президент на предстоящите избори през ноември в страната. \r\n \r\n  Юлиян Марков", "date": "2019.09.30", "title": "Politico: Урсула фон дер Лайен поиска Румъния и Унгария да номинират нови кандидати за еврокомисари"}
{"url": "http://www.focus-news.net/news/2019/09/30/2703812/zamestnik-ministarat-na-vanshnite-raboti-georg-georgiev-prie-printsesata-na-yordaniya-dana-firas.html", "text": "Заместник-министърът на външните работи Георг Георгиев прие принцесата на Йордания, нейно кралско височество Дана Фирас, която е и посланик на добра воля на ЮНЕСКО. Двамата обсъдиха значенето на културното наследство, опазването и управлението на културно-историческите обекти на ЮНЕСКО, ролята на културния туризъм за развитието на местни общности и региони. Това съобщиха от  МВнР .Заместник-министър Георгиев подчерта, че България е страна с богато културно-историческо наследство, открита към познанието и науката, към изграждане на мирен свят, основан на сътрудничеството и преодоляване на етническите, религиозни и расови различия. „България винаги е придавала приоритетно значение на тясното сътрудничество с ЮНЕСКО за реализиране на мандата на организацията в областта на културата, науката, както и за утвърждаване на правата на човека\", заяви Георг Георгиев. Нейно кралско височество Дана Фирас благодари за  възможността да обсъди бъдещи проекти за развитието на културно-историческия туризъм в България в качеството и на  посланик  на добра воля на ЮНЕСКО. Принцесата на Йордания сподели силното си впечатление от многовековната история, култура и наследство на България.Двамата събеседници бяха единодушни, че България има голям потенциал за развитие на културния туризъм, тъй като всички предпоставки за това  са на лице: археологически,  архитектурни, етноложки, религиозни обекти и др.  Те се съгласиха, че трябва да се работи съвместно за популяризирането на културно-историческото наследство на страната ни.„Йордания е важен партньор за България. Щастлив съм, че можем да работим не само по политически теми, но и по въпроси свързани с културното наследство, които също са от съществено значение за развитието на двустранните отношения между страните ни\", добави заместник-министър Георгиев.Освен посланик на добра воля на ЮНЕСКО, нейно кралско височество Дана Фирас е и председател на „Петра Нешънъл Тръст“, най-старата  неправителствена организация в Йордания в областта на опазването и съхраняването на наследството на страната.", "date": "2019.09.30", "title": "Заместник-министърът на външните работи Георг Георгиев прие принцесата на Йордания Дана Фирас"}
{"url": "http://www.focus-news.net/news/2019/09/30/2703808/sport-arda-pobedi-etar-s-21.html", "text": "Футбол: Отборът на Арда победи Етър с 2:1 в мач от 11-ия кръг на  efbet Лигата  с голове на Аморим и Хасани за домакините и на Станоев за гостите на стадиона на Локомотив в Пловдив. След победата Арда заема пето място с 18 точки,а Етър са девети с 11 точки. В следващия кръг Арда приема Дунав Русе, а Етър е домакин на Локомотив Пловдив. \r\nОт 20:00 часа играят Витоша – Локомотив Пловдив.", "date": "2019.09.30", "title": "Спорт: Арда победи Етър с 2:1"}
{"url": "http://www.focus-news.net/news/2019/09/30/2703819/balgariya-shte-podkrepi-severna-makedoniya-po-patya-y-kam-es-no-samo-s-tsenata-na-izpalneni-usloviya-obzor.html", "text": "България ще подкрепи Северна Македония по пътя й към ЕС, но само с цената на изпълнени условия. Това стана ясно от изявления след свиканата от президента Румен Радев консултативна среща на тема „Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Македония за присъединяване към ЕС“, предаде репортер на  Агенция „Фокус“ . В президентството пристигна изненадващо, тъй като не беше сред предварително поканените, и вицепремиерът и министър на отбраната Красимир Каракачанов. Припомняме, че вчера ВМРО отправи заплахи да напусне управлението, ако България подкрепи началото на преговори за членството на Република Северна Македония в ЕС, тъй като по думите на лидера на партията Каракачанов съседната ни държава не е направила достатъчно стъпки по изпълнението на Договора за добросъседство и сътрудничество. На срещата присъстваха и премиерът Бойко Борисов, вицепремиерът Екатерина Захариева, секретарят на парламентарната група на „Обединени патриоти” Юлиан Ангелов, който е и представител на ВМРО, зам.-председателите на Народното събрание Емил Христов и Кристиан Вигенин, председателят на парламентарната Комисия по външна политика Джема Грозданова, Полина Христова – зам.-председател на парламентарната група на „Воля”. Участниците в днешната среща постигнаха принципно съгласие, че са необходими незабавни действия за изработване на национална позиция с ясни изисквания и критерии, които да защитят българския национален интерес. Те следва да залегнат в преговорната рамка и страната ни задължително да постави условия за приемане на Северна Македония в ЕС. Българското правителство се е ангажирало да формулира ясни крайни цели, които да бъдат постигнати преди приключване на преговорния процес за членство на Северна Македония в ЕС. А също така и конкретни междинни цели, които да бъдат решавани на всеки последователен етап от преговорния процес и то с ясни измерители. По думите на президента Румен Радев такава позиция следва да бъде представена и с нея да бъде запознат българският парламент.  Той посочи още и, че особено внимание трябва да се обърне на учебните планове и програми, на текстовете в учебници, надписите в музеи и паметни плочи, както и позициите на обществените медии. Също така и, че е важно да се очертаят червени линии, които трябва да гарантират, че европейската интеграция на Македония няма да е за сметка на българската история, език и идентичност като разменна монета. От изявлението на президента стана ясно, че е необходимост за България  ясно да се постави предварително открити условия при неизпълнението, на които, да може да не се дава ход на следващите етапи от преговорния процес, а това трябва да е заложено ясно в самото начало на даване на старта на преговорния процес. Президентът посочи липсата на конкретни условия, измерители и срокове в Договора за приятелство, добросъседство и сътрудничество между Република България и Република Северна Македония като причина за драстичното изоставане на неговото изпълнение от процеса на европейска интеграция на Македония. Той заяви, че приемането на Република Северна Македония в НАТО и ЕС е важна стъпка за гарантиране на мира, стабилността, устойчивото развитие и просперитета на Югоизточна Европа и допълни, че България винаги е подкрепяла принципно и последователно европейската и евроатлантическа перспектива на Македония. Премиерът Бойко Борисов се присъедини към позицията на президента, като заяви, че членството на Северна Македония в ЕС е важно, но не може това да се случва за наша сметка, прекроявайки историята. Той призова убийствената война от страна на Скопие да не продължава, защото ние нямаме по-близък народ и хора. От думите на премиера стана ясно още, че България иска Албания да върви заедно със Северна Македония в преговорите за членство в ЕС. Вицепремиерът, лидер на ВМРО и министър на отбраната Красимир Каракачанов от своя страна заяви, че България не може безусловно да подкрепя Северна Македония по пътя й към ЕС, защото по думите му тези хора се подиграват с нас. Той допълни, че трябва да заложим ясни условия в самия процес и още за насрочването на междуправителствената конференция да има ясни и категорични резултати. Каракачанов изрази надежда, че това, което ще направим, ще бъде много ясен сигнал към управляващите в Скопие и заяви, че времето на „тупането на топката“ е приключило.  \r\n   \r\n “Фокус“ припомня: На 18 септември 2019 година във встъпителните си слова преди среща с българските представители в Съвместната мултидисциплинарна експертна комисия по исторически и образователни въпроси между България и Република Северна Македония Румен Радев заяви, че България трябва да подкрепя Северна Македония по пътя й към европейска интеграция, но не и на цената на българската история и идентичност. Тогава той изрази притеснения, че в последната среща на комисията не е постигнат голям напредък по решаване на спорните исторически въпроси. Тогава Радев даде своеобразен ултиматум: или гаранция, че до 17 октомври (тогава ще се проведе Европейски съвет, на който се очаква европейските лидери да дадат зелена светлина на преговорите за членство на Македония в ЕС) комисията ще реши всички спорни въпроси: корекция на учебници, събития, личности и др., или в противен случай българското правителство трябва да преосмисли политиката си на безусловна подкрепа за членството на Република Северна Македония в ЕС. От позиция на вицепремиера и министър на отбраната Красимир Каракачанов стана ясно, че той също подкрепя мнението на президента. Той смята, че на този етап България трябва да се въздържа да казва „да“ за започване на преговори на Македония за членство в ЕС. Тогава позицията на България ще бъде от значение, тъй като за стартиране на преговорите, трябва да се постигне абсолютно мнозинство. При несъгласие на само една от държавите преговорите на Република Северна Македония за членство в ЕС не могат да започнат. От ВМРО заплашиха включително да напуснат управлението, ако  България даде подкрепата си за Северна Македония, тъй като по думите на Каракачанов съседката ни не изпълнява задълженията си по сключения Договор за приятелство, добросъседство и сътрудничество.  \r\nТеодора ПАВЛОВА", "date": "2019.09.30", "title": "България ще подкрепи Северна Македония по пътя й към ЕС, но само с цената на изпълнени условия (ОБЗОР)"}
{"url": "http://www.focus-news.net/news/2019/09/30/2703818/sport-spryagat-andriy-shevchenko-za-trenyorskiya-post-v-milan.html", "text": "Футбол: Спрягат Андрий Шевченко за треньорския пост в Милан. Според Tuttomercatoweb, от ръководството на клуба искат да привлекат селекционера на националния отбор на Украйна, заради неубедителните резултати на тима в последно време. След 6 кръга в Серия „А“ Милан се намира на 16-о място в класирането.  От Милан са готови да дадат още един шанс на Марко Джампаоло. Андрий Шевченко е сред фаворитите за поста, тъй като има два престоя в клуба като футболист - през 1999-2006 и 2008-2009 година. \r\n \r\n  Юлиян Марков", "date": "2019.09.30", "title": "Спорт: Спрягат Андрий Шевченко за треньорския пост в Милан"}
{"url": "http://www.focus-news.net/news/2019/09/30/2703817/mladi-izsledovateli-se-sabraha-v-mu-varna-po-vreme-na-evropeyska-nosht-na-uchenite.html", "text": "На 27 септември за шеста година Медицински университет – Варна посрещна любопитни млади изследователи, гости и приятели на „Европейска нощ на учените“. Темата на тазгодишното издание беше „Наука в мрежовото общество“. Организатор на събитието бе МУ-Варна, съвместно с „Образователен център – Варна“ и „Агрополихим“. Това съобщават от пресцентъра на  МУ . Събитието откри зам.-ректорът по „Международно сътрудничество“ проф. Тодорка Костадинова, която сподели, че е щастлива от факта, че за поредна година МУ-Варна има възможността да е домакин на Нощта на учените. Специални гости бяха ректорът и зам.-ректорите на Тверския университет в Русия.  Ректорът Леся Чичановская изрази положителните си впечатления от проведените инициативи по повод на европейското събитие. Партньорите на МУ-Варна бяха подготвили специален видео поздрав за всички присъстващи. Служителите на първата университетска аптека у нас „Мед уни фарм“ направиха демонстрации на тема „Запознаване с лекарствените форми, изготвени в аптеката“. Интересните химични опити продължиха след като студенти от университета, заедно с доц. Диана Добрева, показаха смайващи химични реакции. Доц. Величка Андонова проведе дискусия на интересната тема „Когато науката и индустрията се срещнат“, в която се включи голяма част от аудиторията с интересни въпроси. През цялото време гостите на Нощта на учените можеха да разгледат фотоизложбата на Петко Момчилов и Петър Петров на тема „Варна: университети – наука – индустрия“, както и изложбата на картини на участниците в конкурса за рисунка „Зелено бъдеще“. Най-добрите творби  в изложбата бяха отличени, а всички участници получиха комплекти за рисуване. Научна викторина донесе награди на най-любознателните, а за най-малките посетители бе организирана Детска научна лаборатория, в която децата направиха първите си опити. В Юнашкия салон във Варна също бе изложена експозицията „Варна – университети, наука, общество“, както и картини на участниците в конкурса за рисунка на тема: „Варна в моите мечти“. Проведени бяха още научно кино и научно кафе. В „Агрополихим“ посетителите можеха да видят презентацията на тема “Растеж на знанието в Агрополихим” (научни интереси – кръгова икономика, грижа за глобалното хранене – използване на селското стопанство), както и да участват в научното кафе на тема „Когато науката и индустрията се срещнат“.", "date": "2019.09.30", "title": "Млади изследователи се събраха в  МУ-Варна по време на Европейска нощ на учените"}
{"url": "http://www.focus-news.net/news/2019/09/30/2703816/politico-mariya-gabriel-predstavi-osnovnite-predizvikatelstva-pred-svoya-resor.html", "text": "„Образованието, научните изследвания и иновациите са необходими за справяне с екологичните, социалните и икономическите преходи“, каза българският кандидат за еврокомисар Мария Габриел, която говори на български и френски език по време на встъпителните си бележки, информира  Politico . \r\nТя изброи осем предизвикателства за следващите пет години: \r\n1. Запазване на водещата позиция на Европа в науката. \"Китай бързо наваксва\", каза Габриел. \r\n \r\n2. Развитие на иновативни компании. „Създаването на нов Европейски съвет за иновации е един отговор на това предизвикателство.“ \r\n \r\n3. Преодоляване на пропастта в света на научните изследвания \r\n \r\n4. Включване на повече граждани и региони  \r\n \r\n5. Като „геополитическа комисия“. Габриел спомена търсене на партньорства, например с Африка \r\n \r\n6. Насърчаване на културата и технологичните иновации в изкуствата, подкрепа на творчеството, съхраняване на културното наследство \r\n \r\n7. Гарантиране на финансиране за нейното портфолио в контекста на Многогодишната финансова рамка \r\n \r\n8. Повишаване на ролята на жените \r\n \r\nМария Габриел постави значителен акцент върху четвъртото предизвикателство, изброено във встъпителните си бележки: прекъсване на \"порочния кръг\" в някои (до голяма степен източни и южни) страни (на получаване на по-малко ресурси), което означава, че те не се справят добре в изследванията. \r\nФактът, че по-новите държави от ЕС печелят само около 4-5 процента от финансирането за научни изследвания в ЕС, беше основен проблем, когато стана дума за изглаждане на детайлите от законодателството на „Хоризонт Европа“ и ще го върне отново в широките бюджетни преговори тази есен. \r\nТя също така обеща на Европейския парламент, че той  ще има „упорит и категоричен съюзник“ в бюджетните преговори, в които „Хоризонт Европа“ ще се бори за преразпределението му заедно с други големи финансови пера, включително селскостопански и кохезионни фондове. \r\nПо-късно тя добави: „За \"Еразъм\", за „Хоризонт Европа“, ние трябва да отидем при тези, които вземат решенията, за да можем да получим подкрепата им в решаващия момент“ в бюджетните преговори. \r\n \r\n  Юлиян Марков", "date": "2019.09.30", "title": "Politico: Мария Габриел представи основните предизвикателства пред своя ресор"}
{"url": "http://www.focus-news.net/news/2019/09/30/2703823/the-hill-donald-tramp-prizovava-adam-shif-da-bade-arestuvan-za-darzhavna-izmyana.html", "text": "Американският президент Доналд  Тръмп в понеделник предложи председателят на Комисията за разузнаване на Конгреса Адам Шиф да бъде арестуван за държавна измяна, престъпление, наказуемо със смърт или затвор, за преувеличаване и изопачаване на части от разговора на президента с колегата му от Украйна Владимир Зеленски, пише американският вестник  The Hill \r\nВ поредица от публикации в социалната мрежа „Туитър“ Тръмп нападна Шиф и анонимния информатор, който изрази опасения относно намеренията и целите на Тръмп по време на разговора с президента на Украйна, което стана причина за инициираната от демократите процедура за импийчмънт \r\n\"Конгресмен Адам Шиф направи незаконно лъжливо и ужасно изявление,като представяйки го като най-важната част от моя разговор с украинския президент и го прочете на глас пред Конгреса и американския народ\", написа Тръмп в „Туитър“ \r\nВ своето встъпително изявление по време на изслушване в Конгреса на изпълняващия длъжността директор на националното разузнаване Шиф спомена разговора на Тръмп с украинския президент Владимир Зеленски, като перифразира аспекти, за да наблегне на твърденията за неправомерни действия, включително като каза, че Тръмп е наредил на Зеленски да „изсипе мръсотия върху моя политически опонент“ цели „седем пъти“. \r\nШиф защити коментарите си по време на изслушването в четвъртък на фона на републиканската реакция, като твърди, че те са направени донякъде на шега. \r\n„Разбира се, президентът никога не е казвал:„ Ако не ме разбирате, ще го кажа още седем пъти“, исках да покажа, че това е посланието, което украинският президент получаваше с не толкова много думи“. \r\n \r\n  Юлиян Марков", "date": "2019.09.30", "title": "The Hill: Доналд Тръмп призовава Адам Шиф да бъде арестуван за държавна измяна"}
{"url": "http://www.focus-news.net/news/2019/09/30/2703820/prof-boyan-durankev-tarsi-se-mnogo-poveche-prost-trud-pred-visoko-kvalifitsirana-i-opitna-rabotna-sila.html", "text": "Търси се много повече „прост“ труд пред високо квалифицирана и опитна работна сила. Това каза за предаването „Това е България“ на  Радио „Фокус“  проф. Боян Дуранкев. По негови думи ниските нива на безработица у нас показват успех в баланса на пазара и икономическа стабилност, но се наблюдава несъответствие между кадрите, които предлага образователната ни система, и нуждите на бизнеса. Проф. Дуранкев добави, че друг негатив е застаряващото население и кадрите на страната.„Другите неща, които трябва да бъдат разгледани, това е растежът на минималната работна заплата, на средната работна заплата и на самото търсене, дано някога се случи, на предимно по-сложния труд, високо квалифицирания труд, високо платен труд, който създава и по-добра среда. Не само икономическа, социална, ако щете даже политическа“, обясни професорът.  \r\nПроф. Боян Дуранкев каза още, че проблемите са комплексни, а разликите между България и Румъния са съществени. По негови думи ефектът на „магнита“ ще притегля кадри към други страни заради по-доброто заплащане и стандарт на живот.  \r\n \r\nЦоня СЪБЧЕВА", "date": "2019.09.30", "title": "Проф. Боян Дуранкев: Търси се много повече „прост“ труд пред високо квалифицирана и опитна работна сила"}
{"url": "http://www.focus-news.net/news/2019/09/30/2703821/georgi-parvanov-tryabva-da-bade-priet-balgarskiyat-harakter-na-naselenieto-do-parvite-desetiletiya-na-hh-v-v-makedoniya.html", "text": "Трябва да бъде приет българският характер на населението до първите десетилетия на ХХ в. в Македония. Това предложи да залегне в новата българска позиция за евроинтеграция на югозападната ни съседка в предаването „Това е България“ на  Радио „Фокус“  Георги Първанов - президент на България в периода 2002-2012 година. Той обясни, че съвместната комисия няма да реши големите спорни въпроси, а страната ни не е реагирала още преди две години при предложенията на премиера Зоран Заев за името „Илинденска Македония“ и когато не е споменал участието на българите в Илинденско-Преображенското въстание. Георги Първанов изрази песимизъм, че през следващите две седмици позицията ни може да бъде изработена, договорена със Скопие и съгласувана с ЕС.„България и Северна Македония трябва да се договорят, че тази обща история има своите корени в Средновековието, развива се през Възраждането до първите десетилетия на 20 век, защото тогава населението на днешната територия на България и Северна Македония има българско национално самосъзнание, в частност вътрешната революционна организация е българска по своя характер, Илинденско-Преображенското въстание е също българско, и по своите цели, и по участниците в него“, добави президентът.  \r\nГеорги Първанов каза още, че при договора между Северна Македония и Гърция важните въпроси са били обсъдени на правителствено ниво, а работата на съвместната комисия е била по детайлите. Според него трябва да се процедира по същия начин и при изработването на новата българска позиция. \r\nЦоня СЪБЧЕВА", "date": "2019.09.30", "title": "Георги Първанов: Трябва да бъде приет българският характер на населението до първите десетилетия на ХХ в. в Македония"}
{"url": "http://www.focus-news.net/news/2019/09/30/2703826/s-novo-rabotno-vreme-ot-1-oktomvri-sa-obektite-stopanisvani-ot-regionalniya-istoricheski-muzey-vav-veliko-tarnovo.html", "text": "Ново работно време въвежда за своите обекти  и експозиции Регионалният исторически музей в старата столица. Промените влизат официално в сила от утре – 1 октомври, съобщават за  Радио „Фокус“ – Велико Търново  от културната институция. Средновековните църкви в кв. „Асенов“, Констанцалиевата къща, както и храмовете-музеи „Св. Архангели Михаил и Гавраил“, „Рождество Христово“ и „Св. Георги“ в Арбанаси ще приемат посетители от 9,00 до 17,00 часа всеки ден. Това ще е работното време и на Археологическия резерват „Никополис ад Иструм“ и на къщата-музей „Филип Тотю“ в село Вонеща вода. \r\nОт 9,30 до 17,30 часа е новото работно време на музеите „Затвор“, „Сарафкина къща“ и „Нова история“. \r\nОт 9,00 до 18,00 часа ще са отворени за туристи Архитектурно-музейните резервати „Царевец“ и „Трапезица“, Мултимедиен посетителски център „Царевград Търнов“, музей „Възраждане и Учредително събрание“ и Археологическия музей. \r\nОт РИМ напомнят още, че касите преустановяват продажбата на билети 30 минути, а за Архитектурно-музейните резервати  „Царевец“ и „Трапезица“, Археологически резерват „Никополис ад Иструм“, музей „Възраждане и Учредително събрание“ и Археологическия музей – един час, преди края на работното време. \r\nЛуиза ТРАНЧЕВА", "date": "2019.09.30", "title": "С ново работно време от 1 октомври са обектите, стопанисвани от Регионалния исторически музей във Велико Търново"}
{"url": "http://www.focus-news.net/news/2019/09/30/2703827/vecher-na-poeziyata-i-muzikata-organizirat-klub-kultura-za-shumen-i-muzeen-kompleks-pancho-vladigerov.html", "text": "Вечер на поезията и музиката ще се проведе в Шумен. Това съобщиха организаторите  Клуб „Култура за Шумен“ и музеен комплекс „Панчо Владигеров“ . Проявата е посветена на 1 октомври – Ден на музиката и поезията. на първи октомври от 18 часа в залата на музеен комплекс „Панчо Владигеров“ свои текстове ще представят поетите Даниела Друмева, Татяна Карова, Марияна Костова, Галина Михайлова, Мартин Спасов, Надежда Романова, Антоний Петров, Красимир Вардиев. Зрителите ще имат възможност да чуят музикални изпълнения на пианиста Радослав Стефанов и певицата Даниела Вичева. Това е първата проява, която Клуб „Култура за Шумен“ организира. Творческата структура е приемник на Клуба на културните дейци в града. Новата организация бе учредена в началото на юли. Клуб „Култура за Шумен“ се помещава на първия етаж на на къща „Д-р Верби“ във Възрожденския комплекс на града.", "date": "2019.09.30", "title": "Вечер на поезията и музиката организират Клуб „Култура за Шумен“ и музеен комплекс „Панчо Владигеров“"}
{"url": "http://www.focus-news.net/news/2019/09/30/2703822/mestni-izbori-2019-g-ivan-evlogiev-abv-dimitrovgrad-e-v-kriza-po-vreme-na-kriza-idva-velikoto-vreme-na-grazhdanite-na-obedinenieto-bez-tsvyat-i-partiyni-pristrastiya.html", "text": "Човек, който нищо не иска за себе си е непобедим. Димитровград е в криза. По време на криза идва великото време на гражданите на обединението, без цвят и партийни пристрастия. Това каза при откриването на предизборната си кампания в Димитровград кандидатът за кмет Иван Евлогиев, издигнат от Коалицията АБВ и “Ние, гражданите”, предаде репортер на  Радио \"Фокус\"- Пловдив . Официалното откриване се състоя в Драматичния театър “Апостол Карамитев”, където дойдоха много граждани и симпатизанти. „Върнах се в моят град, за да се опитам да дам една визия за неговото бъдеще. Това е една кауза, за която си струва човек да даде всичко, което е натрупал като опит и знания, през възходи и поражения, през сложното време на нашето поколение“, каза Евлогиев. „За себе си мога да кажа, че винаги съм търсил националното и над националното измерение на нещата, които правя. Надявам се, че повечето го знаят /над 1000 човека пряко или косвено са работили с мен/, а други са го почувствали от личните ни контакти. Животът ме е сблъсквал с всякакви ситуации-получавал съм много и съм губил много“, добави кандидатът за кмет. „Вярно е, че няма по-голямо от хляба, но е и вярно, че няма по-унизително да трепериш всеки ден и да зависиш от чиновника на властта, започнал да се смята за всесилен“, каза още Евлогиев и благодари на лидера на АБВ Румен Петков и на Светозар Съев, които са повярвали  във силата на гражданското общество и са подкрепили създаването на Димитровградската коалиция „Ние гражданите“, която се превраща в основната алтернатива на управляващите. \r\nСлед това Евлогиев представи листата с общински съветници. \r\nВ драматичния театър “Апостол Карамитев”, за да подкрепят кандидата за кмет на АБВ и “Ние, гражданите” присъстваха и Недялко Йорданов и Хайгашод Агасян.  \r\nС бюлетина 68 димитровградчани могат да подкрепят кандидата за кмет Иван Евлогиев.  \r\nЦветана ТОНЧЕВА", "date": "2019.09.30", "title": "Местни избори 2019 г.: Иван Евлогиев, АБВ: Димитровград е в криза, по време на криза идва великото време на гражданите на обединението, без цвят и партийни пристрастия"}
{"url": "http://www.focus-news.net/news/2019/09/30/2703830/knigata-reporter-ot-minaloto-vreme-na-zhurnalista-yosif-davidov-shte-bade-predstavena-v-shumen.html", "text": "На 3 октомври, от 17:30 ч. в Регионална библиотека „Стилиян Чилингиров” гостува журналистът Йосиф Давидов с представяне на книгата си „Репортер от миналото време”, разкриваща пътя на автора в журналистическата професия от 70-те години на XX в. насам чрез многобройните му пътувания в „горещи точки” на света и срещите и интервютата му със световни лидери. Това съобщиха от  библиотеката . Йосиф Давидов е роден в Шумен и е възпитаник на Английската гимназия в Пловдив и на СУ „Климент Охридски”. През 1969 – 1982 г. работи в международния отдел на в. „Труд”, където прави запомнящи се репортажи от португалската колония Гвинея – Бисау, от Родезия (Зимбабве), Танзания, Замбия, Етиопия, Мозамбик, Ангола, Конго, Сомалия и други африкански държави. Успоредно с работата си във в. „Труд” публикува и в други печатни издания; сътрудничи на Българското радио и Националната телевизия; издава книгите „Африка – черна, бяла, червена”, „Далече ли е Африка?”, „Диалози с Гвинея – Бисау”, „Из досието „Африка”. Вече утвърден като един от водещите български репортери, през 80-те – нач. на 90-те години на миналия век Йосиф Давидов е кореспондент на БТА в Мадрид, а за известен период – и главен редактор на сп. „По света”. Избира да остане в Испания, където живее и работи и днес. Тук дълги години работи в международната агенция „Глобалпрес”, специализирана в изготвянето на приложения за отделни страни, които се публикуват в „Ню Йорк Таймс”, „Вашингтон пост”, „Дейли нюз”, „Нюзуик”, „Форчън”, „Форбс” и други престижни издания. След агенцията работи за вестника на българите в Испания – седмичника „Нова дума”; сътрудничи и на други български и испански издания", "date": "2019.09.30", "title": "Книгата „Репортер от миналото време” на журналиста Йосиф Давидов ще бъде представена в Шумен"}
{"url": "http://www.focus-news.net/news/2019/09/30/2703828/v-narodna-biblioteka-ivan-vazov-v-plovdiv-shte-bade-predstavena-novata-kniga-na-nikolay-ninov.html", "text": "В Народна библиотека „Иван Вазов“ в Пловдив ще бъде представена новата книга на Николай Нинов „Намерени от чудесата. Скалописи от мистична България“. Това съобщиха за  Радио „Фокус“ – Пловдив  от културната институция. Представянето ще се състои от 18.30 часа на 2 октомври в Конферентната зала на библиотеката. Книгата е последната от трилогия с първа част „Повторени сънища. Фотописи от мистична България“ и втора – „Времето гледа с десет очи. Пътеписи от мистична България“. В третата част авторът разказва за забравени обекти и смайващи ритуали в Родопите, за неизследвани протодолмени в Средна гора, за олтарната площадка „Енергийната скала“ под Белинташ и др. Подобно на предишните книги и тази съдържа GPS индекс и множество негови цветни снимки. \r\nНиколай Нинов е журналист и същевременно се занимава фотография. Пътешественик по душа, наричат Николай Нинов търсач на неоткрити места, древни загадки и тайни. Книгата ще бъде представена от Гергана Налбантова и Димитър Насков.", "date": "2019.09.30", "title": "В Народна библиотека „Иван Вазов“ в Пловдив ще бъде представена новата книга на Николай Нинов"}
{"url": "http://www.focus-news.net/news/2019/09/30/2703825/georgi-parvanov-balgariya-ne-mozhe-da-otstapi-istoricheskata-istina-pred-iskaniyata-na-severna-makedoniya.html", "text": "България не може да отстъпи историческата истина пред исканията на Северна Македония. Това каза за предаването „Това е България“ на  Радио „Фокус“  Георги Първанов- президент на България в периода 2002-2012 година. По негови думи ако позицията на Северна Македония не се промени, рано или късно ще има твърда реакция от страна на България. Според него вече са направени много компромиси, но в същото време има твърде много недомлъвки около преговорите. Първанов добави, че не ние ще спрем Северна Македония към ЕС, а те сами ще го направят. „Аз винаги съм подкрепял Македония за членство в ЕС и НАТО. Но при така създадената ситуация, аз мисля че нямаме сили да изразим подкрепа, аз поне най-малкото бих се въздържал, защото това би било историческо отстъпление от българската позиция, което поколенията няма да простят“, обясни президентът. \r\nГеорги Първанов каза, че позицията ни трябва да бъде изработена и огласена публично, за да знаят гражданите върху какво преговарят двете страни.  \r\n \r\nЦоня СЪБЧЕВА", "date": "2019.09.30", "title": "Георги Първанов: България не може да отстъпи историческата истина пред исканията на Северна Македония"}
{"url": "http://www.focus-news.net/news/2019/09/30/2703814/the-guardian-ima-raznoglasiya-sred-opozitsionnite-partii-za-potentsialen-premier-na-pravitelstvo-na-natsionalnoto-edinstvo.html", "text": "Опозиционните партии се споразумяха да започнат обсъждане кой може да ръководи потенциално правителство на националното единство, за да предотврати Брекзит без сделка, заяви Джо Суинсън, кандидат, оспорван от лейбъристите, които настояваха, че само Джереми Корбин може да оглави такова правителство, пише британският вестник  The Guardian . \r\nВ изказване пред репортери пред сградата на парламента след междупартийни разговори лидерът на либералдемократите също заяви, че тази седмица няма да има вот на недоверие срещу правителството. \r\nСуинсън повтори настояването си, че евентуално временно правителство не може да бъде ръководено от Корбин, казвайки, че лидерът на лейбъристите „просто няма необходимия брой“ депутати, за да стане временен премиер. \r\nНо в знак на продължаващо несъгласие между страните, докато Суинсън повдигна идеята за възможността авторитетни политици като Кен Кларк, Хариет Харман или Маргарет Бекет, да застанат на чело на временно правителство, лейбъристите бързо отхвърлиха подобна идея. \r\nТехните представители заявиха, че като лидер на основната опозиционна партия Корбин е единственият ясен кандидат. Те също отхвърлят идеята за правителство на националното единство, като призовават за „строго ограничена във времето администрация“, която ще бъде сформирана от лейбъристите и подкрепена от други опозиционни партии. \r\nТо ще работи в кратък период от време , като единствената му работа е да осигури отлагане на Брекзит и след това ще се отиде към избори. \r\nПреговорите събраха Корбин и Суинсън, както и представители от Шотландската национална партия, „Плийд Къмру“, Зелените и Независимата група за промяна. \r\nОчаква се парламентарните лидери на различните партии да се срещнат във вторник, за да обсъдят поредица от варианти за спиране Брекзит без сделка. Суинсън каза, че това ще включва „възможността за застраховка чрез правителство на националното единство и включително кой може да бъде в състояние да ръководи такова правителство“. \r\nТова би било приложено като последна мярка, която трябва да бъде въведена само ако Борис Джонсън се опита да заобиколи закона, който го задължава да търси отлагане на Брекзит, ако не успее да постигне сделка с ЕС. \r\n \r\n  Юлиян Марков", "date": "2019.09.30", "title": "The Guardian: Има разногласия сред опозиционните партии за потенциален премиер на правителство на националното единство"}
{"url": "http://www.focus-news.net/news/2019/09/30/2703829/sport-andi-ruis-mozhe-da-se-sastezava-na-olimpiadata-v-tokio-za-meksiko.html", "text": "Бокс: Световният шампион в тежка категория Анди Руис-младши може да се състезава за Мексико на Олимпийските игри в Токио. От местната боксова федерация предложили на Руис да представлява страната догодина. Самият боксьор няма нищо против, като единствено възникнали договорни отношения може да му попречат да се състезава в Япония.", "date": "2019.09.30", "title": "Спорт: Анди Руис може да се състезава на Олимпиадата в Токио за Мексико"}
{"url": "http://www.focus-news.net/news/2019/09/30/2703833/nezavisimaya-gazeta-izrael-savetva-sauditska-arabiya-da-izpolzva-ruski-raketni-sistemi-pantsir.html", "text": "Бившия директор на държавната организация за противоракетна отбрана на Израел Узи Рубин заяви на Саудиска Арабия от страниците на Defence News: „Нямате нужда от нищо необичайно“, пише Рубин, „руската система SA-22„ Pancir-C1 “, която разполага с 30-милиметрови оръдия, ракети и инфрачервени търсачи, е напълно подходяща“ за защита от нападенията с нисколетящи обекти, пише руският вестник  “Независимая газета“ . \r\nСпоред бившия директор на държавната организация за противоракетна отбрана на Израел Узи Рубин, написал материал, който той сподели на страниците на Defense News, комплексите „Пейтриът“ са ефективни само срещу цели над хоризонта. Радарите игнорират ниско летящи обекти. Второ, голямата територия на Саудитска Арабия допринася за успешното нападение с ракети и дронове, което значително усложнява защитата на нейното въздушно пространство \r\nБригаден генерал Яхя Сари, който представлява хуситските въстанически милиции от движението „Ансар Аллах“, заяви, че те са успели да спечелят най-голямата победа над саудитската коалиция в граничната провинция Найран в последно време. Междувременно саудитите, според контролирания от хуситите информационен портал Al-Masira Media Network, не са се отказали от бомбардировките над определени райони на страната, включително гъсто населени градове. \r\nСпоред хуситите по време на мащабна офанзивна операция, наречена \"Победа от Аллах\", продължила няколко месеца, три саудитски бригади са напълно унищожени, пленени са стотици превозни средства и бронирани машини, заловени са няколко хиляди войници и офицери на врага, включително опълченци,  лоялни към президента в изгнание Абд Рабо Хади. Стотици други са ранени или убити. \r\nТрудно е да се каже дали загубите на саудитската коалиция наистина са толкова впечатляващи. Обикновено страните са склонни да преувеличават своите военни успехи и да омаловажават собствените си неуспехи. Според водещия Виктор Надеин-Раевски, най-вероятно хуситите са завишили значително оценката на своите резултати. \r\nВ същото време войските на саудитската коалиция продължават да нанасят ракетно-артилерийски и въздушни удари по позиции на бунтовниците и редица селища под техен контрол, по-специално в Сана и на север от пристанищния град Ходейда. Това съобщи телевизионният канал Al masira, опровергавайки информационната агенция Bloomberg преди време, че Рияд уж е започнал нападение срещу хуситите, които обещаха да спрат обстрела на Саудитска Арабия с дронове и ракети, ако Саудитска Арабия е готова на подобни стъпки. \r\nХуситите наистина обявиха преди около седмица, че са готови да се откажат от обстрела на Кралството, след като поеха отговорност за нападението върху най-големите саудитски рафинерии за нефт в Абкайк и Хуреис. Рияд пренебрегна тези предложения и почти веднага започна поредица от ответни атаки. На теория беше трудно да се очаква друга реакция от престолонаследника Мохамед бин Салман. \r\n \r\n   \r\n \r\n  Юлиян Марков", "date": "2019.09.30", "title": "„Независимая газета“: Израел съветва Саудитска арабия да използва руски ракетни системи „Панцир“"}
{"url": "http://www.focus-news.net/news/2019/09/30/2703831/yuzdp-zapochva-priem-na-dokumenti-za-zakupuvane-na-gorski-imoti-sobstvenost-na-fizicheski-litsa.html", "text": "От 1 октомври Югозападното държавно предприятие започва прием на документи за закупуване на поземлени имоти в горски територии, собственост на физически лица. Това съобщиха от пресцентъра на  ЮЗДП . През 2016 г. процедурата беше обявена за първи път и предизвика изключително голям интерес. Целта е към държавните гори да бъдат присъединени малки горски имоти, които не могат да бъдат стопанисвани и поддържани в добро състояние от настоящите им собственици. Общата площ на поземлените имоти, които могат да бъдат предложени от един и същ собственик, не може да надхвърля 50 дка в рамките на една процедура. \r\nПредвидено е да отпадне изискването за представяне на таксационни описания на подотделите, включени в предлаганите от заявителите имоти. С цел намаляване на административната тежест, тази информация ще се изисква по служебен път от съответното държавното горско или държавното ловно стопанство, в чийто обхват попада предлагания за продажба имот. За улеснение на заявителите, ценовото предложение се предлага да бъде по образец. \r\nСобствениците, които желаят да предложат притежаваните от тях имоти за закупуване от държавата, подават заявление, с изискуемите  към него документи до ЦУ на „ЮЗДП“ ДП или до териториалното поделение, в чийто обхват се намира имотът до 15 януари 2020 г. След това ще бъде извършено разглеждане, последващо оценяване и класиране на постъпилите предложения. \r\nЗаявлението е по образец, фигуриращ под Приложение № 1 към публикуваните  правила в интернет страницата на „ЮЗДП” ДП гр. Благоевград и неговите териториални поделения – държавните горски и ловни стопанства. За улеснение на собствениците е изготвен образец на ценово предложение, Фигуриращо под Приложение 2 към правилата. \r\nЮЗДП няма да закупува поземлени имоти в горски територии, които са собственост на общини, юридически организации и сдружения, имоти, които са били предмет на договор за замяна между държавата и физически или юридически лица, както и земеделски територии, придобили характеристика на гора по смисъла на Закона за горите.", "date": "2019.09.30", "title": "ЮЗДП започва прием на документи за закупуване на горски имоти, собственост на физически лица"}
{"url": "http://www.focus-news.net/news/2019/09/30/2703832/shumen-shte-bade-domakin-na-republikanski-turnir-po-sportni-tantsi.html", "text": "XIX-ят открит републикански турнир по спортни танци за Купа „Шумен“ ще се проведе на 5 октомври, събота, в зала „Арена Шумен“. Това съобщиха  организатори на събитието , сред които Българската федерация по спортни танци, Общинският младежки дом и клубът по спортни танци „Фея-данс“. Състезателите са разпределени в шест възрастови групи и по класове. Записванията на некартотекираните участници са от 10:00 часа. Началото на турнира е в 11.30 часа, като първи ще тацуват некартотекираните двойки и момичета. След тях, в 13:30 часа на сцената ще излязат групите и формациите по латино танци. Традиционно най-интересна се очертава да бъде четвъртата част, която включва състезанието за Купа „Шумен“. Регистрацията за участие в надпреварата е от 16:00 часа, а началото на състезанието е в 18:30 часа. Награждаването на победителите е в 20.00 часа.", "date": "2019.09.30", "title": "Шумен ще бъде домакин на републикански турнир по спортни танци"}
{"url": "http://www.focus-news.net/news/2019/09/30/2703836/beseda-i-diskusiya-otnosno-preventsiyata-na-sardechno-sadovite-zabolyavaniya-pri-podrastvashtite-organizira-rzi-shumen.html", "text": "Във връзка със Световния ден на сърцето – 29 септември, Регионална здравна инспекция – Шумен (РЗИ) организира беседа и дискусия на тема: „Превенция на сърдечно-съдовите заболявания при подрастващите”. Това съобщиха от  Регионалната здравна инспекция . Събитието ще се състои в залата на РЗИ – Шумен, пл. „Освобождение” №1, на 4 октомври от 15,30 ч. Беседата ще води кардиологът д-р Огнян Илиев.", "date": "2019.09.30", "title": "Беседа и дискусия относно превенцията на сърдечно-съдовите заболявания при подрастващите организира РЗИ- Шумен"}
{"url": "http://www.focus-news.net/news/2019/09/30/2703834/festival-na-savremennoto-izkustvo-nasheto-nasledstvo-minaloto-sreshta-badeshteto-se-podgotvya-v-kyustendil.html", "text": "Фестивал на съвременното изкуство „Нашето наследство – миналото среща бъдещето“ се подготвя в Кюстендил. Това съобщиха за  Радио „Фокус” – Кюстендил  от читалище „Братство”. Фестивалът ще се проведе от 2 до 5 октомври. В рамките на фестивалните дни, на четири сцени до ключови културно-исторически обекти в града – Антична крепостна стена „Хисарлъка“, Римски терми, парка при читалище „Братство” и сцена „Арката” на площад „Велбъжд“, ще бъдат представени фолклорни песни и танци, театър, работилница за приложни изкуства, мултимедийна изложба „Кюстендил – от Античността до наши дни” и танцов пърформанс, включващ спортни, модерни танци, модерен балет и други. \r\nВенцеслав ИЛЧЕВ", "date": "2019.09.30", "title": "Фестивал на съвременното изкуство „Нашето наследство – миналото среща бъдещето“ се подготвя в Кюстендил"}
{"url": "http://www.focus-news.net/news/2019/09/30/2703835/s-detski-kontsert-v-asenovgrad-shte-bade-otbelyazan-mezhdunarodniya-den-na-muzikata-i-poeziyata.html", "text": "С детски концерт „Талантите на Асеновград“ ще бъде отбелязан Международния ден на музиката и поезията в Асеновград. Това съобщиха за  Радио „Фокус“ – Пловдив  от Общината. Празничният концерт ще се състои от 18.00 часа на 1 октомври в Градската библиотека „Паисий Хилендарски“. За осма поредна година жителите и гостите на Асеновград ще могат да се насладят на музикалното изкуство в неговите различни форми на традиционния концерт по повод Световния ден на музиката и поезията. Даровити деца с художествен ръководител Кети Стоянова ще поздравят гостите с инструментални произведения на световни музиканти, песни и поезия.", "date": "2019.09.30", "title": "С детски концерт в Асеновград ще бъде отбелязан Международния ден на музиката и поезията"}
{"url": "http://www.focus-news.net/news/2019/09/30/2703837/aleksis-tsipras-kam-zoran-zaev-prespanskoto-sporazumenie-zasluzhava-podkrepata-na-dvete-strani.html", "text": "Подкрепата за започване на преговори между Македония и Европейския съюз беше в центъра на разговорите между бившия гръцки премиер Алексис Ципрас и премиера Зоран Заев. На среща в Скопие тази вечер двамата политици заявиха, че подкрепата за Македония идва не само в резултат на споразумението между двете страни, но и заради вътрешните реформи в Македония. Двамата събеседници обсъдиха ползите от Преспанското споразумение и подчертаха, че то заслужава цялостната подкрепа на двете страни, цитира думите им македонският телевизионен канал  “Телма“ . \r\nАлексис Ципрас ще вземе участие  в икономическия форум „Укрепване на инерцията за европейска интеграция“, посветен на Западните Балкани, който ще се проведе в Скопие. \r\nНа специална панелна дискусия, заедно със Заев и бившия председател на Европейския парламент Мартин Шулц, те ще обсъдят кои са следващите стъпки за европейска интеграция в Западните Балкани. \r\nОсвен Ципрас, във форума ще вземат участие Уес Мичъл, бивш помощни -държавен секретар на САЩ, посланикът на САЩ Кейт Мари Бърнс, вицепрезидентът на Европейския парламент Димитрис Пападимулис и други. \r\n \r\n  Юлиян Марков", "date": "2019.09.30", "title": "Алексис Ципрас към Зоран Заев: Преспанското споразумение заслужава подкрепата на двете страни"}
{"url": "http://www.focus-news.net/news/2019/09/30/2703839/sport-lokomotiv-plovdiv-pobedi-kato-gost-vitosha-s-32.html", "text": "Футбол: Отборът на Локомотив Пловдив победи като гост Витоша с 3:2 в мач от 11-ия кръг на  efbet Лигата  . Точни за гостите бяха Алмейда, Русев и Димитър Илиев от дузпа, а за домакините се разписаха Кабов и Бонев. След победата Локомотив Пловдив запазва третото място във временното класиране с 23 точки, а Витоша са последни с три точки. В следващия мач Етър гостува на Локомотив Пловдив, а Витоша гостува на ЦСКА. \r\nПо-рано се игра мача Арда – Етър  2:1.", "date": "2019.09.30", "title": "Спорт: Локомотив Пловдив победи като гост Витоша с 3:2"}
{"url": "http://www.focus-news.net/news/2019/09/30/2703842/evrodeputatie-ot-gerbsds-otseniha-polozhitelno-predstavyaneto-na-mariya-gabriel-pred-ep.html", "text": "Евродепутатие от ГЕРБ/СДС оцениха положително представянето на Мария Габриел - българския кандидат за комисар в новата Европейска комисия - на изслушването й в ресорните комисии на ЕП: по промишленост, изследвания и енергетика и по култура и образование. Това съобщиха от пресцентъра на  ПП ГЕРБ . По време на почти тричасовото изслушване  вечерта Мария Габриел показа познания в бъдещия й ресор - иновации и младеж, както и желание и виждане за развитието му. “От развитието на ресора зависи в голяма степен как Европа ще се справи в технологичното състезание с Китай и САЩ.” каза евродепутатът от ЕНП/ГЕРБ Ева Майдел, която е член на Комисията по промишленост, изследвания и енергетика.  “Конкурентоспособността на Европа ще зависи от това дали ЕС ще инвестира в новаторски технологии и адаптацията на работната сила и образованието. Това е голяма отговорност възложена на Мария Габриел и тя се представи отлично на изслушването.” добави Ева Майдел. В бъдещата си работа Мария Габриел ще е отговорна както за развитието на образованието, изследванията и иновациите в ЕС, така и за културата, младежта и спорта.   \r\nЕвродепутатът Асим Адемов (ЕНП/ГЕРБ) - член на Комисията по култура и образование, отбеляза подкрепата, която българският кандидат за еврокомисар получи от евродепутати от различни страни и парламентарни групи: ”През последните години като еврокомисар по цифровата икономика и общество, Мария спечели доверието на колегите си и репутация на старателен и методичен професионалист. Както и през 2017 година, когато премина нейното първо изслушване пред Европейския парламент, така и днес, тя доказа, че е много добре подготвена и способна да се справи с това предизвикателство. Безупречното ѝ представяне, както и усърдната работа, с която спечели подкрепата на евродепутати от всички парламентарни групи, допринесоха за този пореден успех, с който всички се гордеем. Вярвам, че ни очакват още големи постижения и добро сътрудничество през следващите пет години.” \r\nСпоред евродепутата Александър Йорданов (ЕНП/СДС) Мария Габриел се е представила отлично: “Много достойно и авторитетно представяне на комисар Мария Габриел. Демонстрира не само задълбочено познаване на проблемите, но и смели идеи, които направиха впечатление. Но най-важното, даде повод отново за България да се говори с уважение.” \r\nОчаква се съставът на новата Европейска комисия да бъде гласуван от Европейския парламент по време на сесията в Страсбург през октомври.", "date": "2019.09.30", "title": "Евродепутатие от ГЕРБ/СДС оцениха положително представянето на Мария Габриел пред ЕП"}
{"url": "http://www.focus-news.net/news/2019/09/30/2703838/politico-novite-strani-chlenki-ne-sa-ubedeni-v-svezhite-idei-za-razpredelenie-na-sredstvata-za-nauka.html", "text": "Възможно е Мария Габриел да привлече членовете на ЕП, като обеща да подкрепи позицията си за увеличаване на бюджета на „Хоризонт Европа“ до 120 милиарда евро, но тези от новите страни-членки (ЕС13) може би са по-малко убедени, че тя има свежи идеи за справяне с различията в резултатите от научните изследвания в рамките на Съюза, пише  Politico . \r\nГабриел показа подробни познания за съществуващите усилия за справяне с дефицита за новите страни членки (ЕС13) в резултатите от научноизследователската дейност - програми за \"побратимяване\" на изследователски центрове от изток и запад, механизма за подкрепа на политиката за подпомагане на правителствата при разработването на техните национални системи или идея за финансиране на „субсидии за връщане“ за учените, които желаят да се завърнат в родните си страни. \r\nВъпросът бе повдиган многократно под различни форми и тя подчерта своята ангажираност да се справи с проблема. Но нейният общ подход може да бъде обобщен в последния й отговор, който коментира разликата в заплатите между държавите: „Държавите членки са тези, които трябва да решат тези проблеми - ние можем само да помогнем. \r\nКултурният сектор успя да почувства моето участие през последните няколко години “, каза Габриел, като се позова на подкрепата си за противоречивата директива на ЕС за авторското право. \"Бях много ясна: Културата винаги ще бъде на първо място в дневния ред\", добави тя.. \r\nНа въпрос на евродепутата Джули Уорд за това как ЕК ще се бори срещу фалшивите новини, Габриел каза, че въпросът „й е на сърце.“ Тя подчерта  свободата на изразяване, достъпа до информация, но и отговорността на заинтересованите страни, като ще има за цел да се фокусира върху медийната грамотност. \r\n \r\n  Юлиян Марков", "date": "2019.09.30", "title": "Politico: Новите страни-членки не са убедени в свежите идеи за разпределение на средствата за наука"}
{"url": "http://www.focus-news.net/news/2019/09/30/2703845/sport-manchestar-yunayted-i-arsenal-zavarshiha-naravno-11.html", "text": "Футбол: Отборите на Манчестър Юнайтед и Арсенал завършиха наравно 1:1 в мач от седмия кръг на Премиър лигата. Домакините откриха с гол на МакТоминай в 45-ата минута, а гостите от Лондон изравниха с гол на Обамеянг в 58-ата минута. След равенството Арсенал заема четвъртото място във временното класиране с 12 точки, а Манчестър Юнайтед са десети с девет точки. \r\nНачело е Ливърпул с пълен актив от 21 точки, следван от Манчестър Сити с 16 точки. Трети са Лестър с 14 точки.", "date": "2019.09.30", "title": "Спорт: Манчестър Юнайтед и Арсенал завършиха наравно 1:1"}
{"url": "http://www.focus-news.net/news/2019/09/30/2703841/yeni-safak-tursko-lazerno-oradiya-premina-uspeshen-test.html", "text": "Турската лазерна система ARMOL, проектирана и разработена от Съвета за научни и технологични изследвания в Турция (TUBITAK), бе успешно изпробвана, съобщи официално лице, цитирано от турския вестник  Yeni Safak . \r\n\"Турското лазерно оръдие ARMOL премина успешно тестове за приемане и е годно да влезе на въоръжение в Турската армия\", заяви министърът на промишлеността и технологиите Мустафа Варанк в социалната мрежа „Туитър“. \r\nARMOL е разработено в Центъра за информатика и информационна сигурност на TUBTAK, национална агенция, която играе водеща роля в създаването на научни и технологични разработки в Турция. \r\n1.25-киловатовото лазерно оръдие е в състояние да повреди тримилиметрова стоманена плоча от разстояние от 500 метра. \r\nНовата 400-килограмова лазерна система чието разработване започна през юли 2018 г., се планира да бъде интегрирана в бойни самолети. \r\nTUBITAK разработва и други проекти на системи за лазерни оръжия, като например лазерно оръдие с мощност 20 киловата. \r\n \r\n  Юлиян Марков", "date": "2019.09.30", "title": "Yeni Safak: Турско лазерно оръдия премина успешен тест"}
{"url": "http://www.focus-news.net/news/2019/09/30/2703840/politico-izslushvaneto-na-mariya-gabriel-priklyuchi.html", "text": "Изслушването на Мария Габриел приключи с аплодисменти от евродепутатите, пише  Politico .  \r\nПредседателят на Комисията по индустрия Адина-Йоана Валеан заяви, че изслушването е било „маратон“ и е протекло много динамично. \r\nКомисиите ще се срещнат утре в 9:00 часа (10 часа българско време) за съвместно заседание на координаторите, за да потвърдят оценката си за Мария Габриел. Като се има предвид протеклото изслушване и настоящият пост на Габриел в Комисията, се очаква тя да бъде одобрена. \r\nПо-време на изслушването Габриел каза, че наред с Маргрете Вестагер, номинирана за изпълнителен вицепрезидент по въпросите на цифровите технологии, и предложената за член на Комисията за „Вътрешен пазар“ Силви Гулард, „сме си поставили цел да разработим нова европейска индустриална стратегия.“ Изследванията и иновациите ще играят ключова роля в това, каза тя. \r\nНа въпрос дали подкрепя актуализацията на законодателството от 2000 г., което предоставя ограничена правна отговорност на компании като „Гугъл“ и „Фейсбук“, Габриел отговори: „Вероятно ще бъда много кратка, но да, така е. Трябва да адаптираме правилата си.“ \r\nТова обаче няма да зависи от Габриел, а ще попадне в компетенциите на Маргрете Вестагер, номинирана за изпълнителен вицепрезидент в областта на цифровите технологии, и предложената за член на Комисията за вътрешния пазар Силви Гулард. \r\n \r\n  Юлиян Марков", "date": "2019.09.30", "title": "Politico: Изслушването на Мария Габриел приключи"}
{"url": "http://www.focus-news.net/news/2019/09/30/2703843/mestni-izbori-2019-grumen-petkov-abv-v-saznanieto-na-balgarina-dimitrovgrad-vinagi-e-oznachaval-badeshte-vinagi-e-nosel-energiya-vinagi-e-nosel-smelost-i-useshtane-za-spravedlivost.html", "text": "В съзнанието на българина Димитровград винаги е означавал  бъдеще, винаги е носел енергия, винаги е носел смелост и усещане за справедливост. Това каза пред симпатизанти и избиратели в Димитровград лидерът на АБВ Румен Петков при откриването на кампанията на кандидата за кмет Иван Евлогиев, издигнат от Коалицията АБВ и “Ние, гражданите”, предаде репортер на  Радио „Фокус“- Пловдив . Петков се обърна към хората с две послания – да излязат и да гласуват на 27 октомври и да гласуват за себе си. По думите му на тези избори димитровградчани трябва да кажат много ясно, че искат общината да принадлежи на жителите, а не жителите да принадлежат на нея. Това, по думите му означава смелост, здрав гръбнак и лице. След това Петков изтъкна ,че се прекланя пред кандидата за кмет и пред предложените за общински съветници, защото този избор ще е много труден. Защото да се изправиш срещу тази власт, която предлагат ГЕРБ и БСП е наистина смелост. „Обръщам се към всички ляво мислещи и социално мислещи хода да направят своя избор в лицето на Иван Евлогиев“, каза Румен Петков.  „Дойдох заради отправената от него покана тук, която възприемам като призовка, защото той има черти, които го правят значим и почтен гражданин“, добави Петков. „Имам честта и удоволствието да познавам Иван Евлогиев. Той иска бъдеще за нас, за България и то тук, в родината. Ние сме народа, който преди 12 века е казал, че Родина се пише с главна буква, народът, който пръв е казал, че Роден край е в единствено число, каза Румен Петков. След това призова хората да гласуват за бъдещето на този най-млад, но и прекрасен град, защото изборът на Евлогиев е изборът на бъдещето, на почтеността и на достойнството. Петков подари на Евлогиев една баскетболна топка, като му предаде поздрави от цялото баскетболно поколение и му пожела да възвърне спортната слава на града, който е бил един от стълбовете на спорта - на футбола и баскетбола. \"Дано да възродим този спорт, защото една нация, която няма спортен дух и стремеж за победа, не е нищо\", каза на края Румен Петков.  \r\nЦветана ТОНЧЕВА", "date": "2019.09.30", "title": "Местни избори 2019 г.:Румен Петков, АБВ: В съзнанието на българина Димитровград винаги е означавал  бъдеще, винаги е носел енергия, винаги е носел смелост и усещане за справедливост"}
{"url": "http://www.focus-news.net/news/2019/09/30/2703844/the-jerusalem-post-benyamin-netanyahu-i-beni-gants-shte-se-sreshtnat-v-sryada.html", "text": "Премиерът Бенямин Нетаняху и лидерът на Съюза „Синьо и бяло“ Бени Ганц планират да се срещнат в сряда вечерта в  последен опит да съставят правителство на националното единство, пише израелското англоезично издание  The Jerusalem Post . \r\nГоворителят на „Ликуд“ обяви срещата малко след като преговарящите екипи на  партията Съюза „Синьо и бяло“ приключиха преговорите в неделя сутринта без никакъв напредък. \r\nПартийните лидери решиха, че техните преговарящи екипи ще се срещнат в сряда сутринта и двамата ще се срещнат същата вечер. \r\nТова противоречи на предишните признаци от лагера на Нетаняху, че той ще върне мандата за съставяне на правителство на президента Рейвен Ривлин в неделя, ако няма пробив в преговорите. \r\n\"Ликуд“ е много разочарован, че Съюза „Синьо и бяло“ не искат да правят компромиси\", заяви партията след срещата в неделя сутринта. \r\nСиньо-белите обвиниха липсата на напредък на „Ликуд“, че не се е отказал от искането си да преговаря като блок от 55 десни депутати. \r\n\"За съжаление, „Ликуд“ се придържа към условието си \"Нетаняху на първо място\", заяви говорител на Съюза „Синьо и бяло“. \"Ликуд“ настоява да се придържа към блока си от 55 десни депутати и празни лозунги, в резултат на което Нетаняху ще докара на Израел ненужни трети избори. Израел заслужава широко, либерално правителство на националното единство под ръководството на Ганц и ние ще продължим да работим за тази цел.\" \r\n„Ликуд“ се оплака, че Съюза „Синьо и бяло“ не са отговорили на въпроса дали Нетаняху може да заеме пръв премиерския пост като част от компромис, иницииран от Ривлин. Служители на „Ликуд“ заявиха, че не може да се постигне напредък, защото Ганц е в чужбина. \r\nКомпромисът на Ривлин има за цел да реши проблема със Съюза „Синьо и бяло“, които заявиха, че няма да бъдат част от правителство, ръководено от Нетаняху, ако той е обвиняем. Законът понастоящем позволява министър да заеме мястото на премиера, ако той е недееспособен, до 100 дни. Ривлин предложи този закон да бъде изменен, за да се създаде официална длъжност на вицепремиер, да се добави обвинителен акт като възможна причина заместникът да поеме и да се удължи срокът за заместване повече от 100 дни. Нетаняху е кимнал, когато Ривлин е описал това предложение миналата седмица, пише изданието. \r\nАко в сряда няма напредък, Нетаняху може да върне мандата си за съставяне на правителство на Ривлин, който след това се очаква да възложи на Ганц да изгради коалиция. \r\n \r\n \r\n  Юлиян Марков", "date": "2019.09.30", "title": "The Jerusalem Post: Бенямин Нетаняху и Бени Ганц ще се срещнат в сряда"}
{"url": "http://www.focus-news.net/news/2019/09/30/2703824/prof-boyan-durankev-balgariya-e-darila-na-evropeyskiya-sayuz-rabotna-raka-na-stoynost-40-mlrd-lv.html", "text": "България е „дарила“ на Европейския съюз работна ръка на стойност 40 млрд. лв. Това каза за предаването „Това е България“ на  Радио „Фокус“  проф. Боян Дуранкев. Той добави, че големите държави в съюза имат интерес от изсмукване на кадри от България, Румъния, Литва, Латвия, Естония и Полша. Проф. Дуранкев обясни, че е нужно засегнатите държави да потърсят компенсации от ЕС, който трябва да подходи наддържавнически и да осигури условия, които пазарно да задържат хората в собствените им страни. „Това би означавало много повече инвестиции от европейските фондове точно към тези страни. Второ, да го кажем една 13 заплата или една 13 пенсия на всички, европейска пенсия, която да се дава на всички граждани, които работят в тези страни, веднъж годишно. И също така едно много по-добро изравняване на минимална работна заплата, постепенно на средните работни заплати. Няма нищо лошо в това да има обща европейска минимална заплата – този въпрос е поставян неведнъж“, обясни проф. Боян Дуранкев. \r\nТой каза още, че България не успява да потърси съюзници и решение на проблемите. Според него в недалечно бъдеще ще бъдат засегнати бюджетите на страната, здравеопазването и пенсионния фонд.  \r\n \r\nЦоня СЪБЧЕВА", "date": "2019.09.30", "title": "Проф. Боян Дуранкев: България е „дарила“ на Европейския съюз работна ръка на стойност 40 млрд. лв"}
